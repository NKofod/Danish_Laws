{
    "id": 112062,
    "title": "1996 LSF 33   FORSLAG TIL LOV OM UNDERSØGELSESKOMMISSIONER ",
    "documentTypeId": "400",
    "isSagsforlobPeriodValid": false,
    "shortName": "1996/1 LSF 33",
    "documentHtml": "<div class=\"bjelke\">Oversigt (indholdsfortegnelse)</div><DIV CLASS=PARA ID=\"OVERSIGT\"> \r\n\r\n\r\n\r\n<P></P>  \r\n\r\n<P>Nr LSF 33 </P>  \r\n\r\n<P></P>  \r\n\r\n<P>Forslag til Lov om undersøgelseskommissioner </P>  \r\n\r\n<P></P>  \r\n\r\n<P>Fremsat af Pia Gjellerup (S) Birthe Rønn Hornbech (V) Hans Engell (KF)  \r\n\r\n Holger K. Nielsen (SF) Bjørn Elmquist (RV) Kirsten Jacobsen (FP) Frank Aaen  \r\n\r\n (EL) Arne Melchior (CD) Kristian Thulesen Dahl (DF) </P>  \r\n\r\n<P></P>  \r\n\r\n<P>den 24. oktober 1996 </P>  \r\n\r\n</DIV><div class=\"bjelke\">Den fulde tekst</div><DIV CLASS=PARA ID=\"INDHOLD\"> \r\n\r\n\r\n<P>Kapitel 1 </P>  \r\n\r\n<P> <I>Nedsættelse af en undersøgelseskommission</I>  </P>  \r\n\r\n<P> <B>§ 1.</B> Justitsministeren kan nedsætte en kommission til at  \r\n\r\n gennemføre en undersøgelse af forhold i den statslige forvaltning. </P>  \r\n\r\n<P> <I>Stk. 2.</I> Justitsministeren udpeger den eller de personer, der skal  \r\n\r\n være medlemmer af undersøgelseskommissionen, og formanden for kommissionen,  \r\n\r\n hvis kommissionen skal have flere medlemmer. </P>  \r\n\r\n<P> <I>Stk. 3.</I> Justitsministeren udpeger en person, der som udspørger i  \r\n\r\n overensstemmelse med undersøgelseskommissionens bestemmelser tilrettelægger  \r\n\r\n og foretager afhøringer i kommissionen eller i retten. </P>  \r\n\r\n<P> <I>Stk. 4.</I> Justitsministeren sørger for, at den fornødne  \r\n\r\n sekretariatsbistand og anden praktisk bistand stilles til rådighed for  \r\n\r\n undersøgelseskommissionen. </P>  \r\n\r\n<P>Kapitel 2 </P>  \r\n\r\n<P> <I>Undersøgelseskommissionens sammensætning m.v.</I>  </P>  \r\n\r\n<P> <B>§ 2.</B> En undersøgelseskommission kan bestå af et eller flere  \r\n\r\n medlemmer. </P>  \r\n\r\n<P> <I>Stk. 2.</I> Består undersøgelseskommissionen af et enkelt medlem, skal  \r\n\r\n den pågældende have juridisk kandidateksamen. </P>  \r\n\r\n<P> <I>Stk. 3.</I> Består undersøgelseskommissionen af flere medlemmer, skal  \r\n\r\n kommissionens formand have juridisk kandidateksamen. De øvrige medlemmer kan  \r\n\r\n have anden sagkundskab. </P>  \r\n\r\n<P> <I>Stk. 4.</I> Er en dommer medlem af undersøgelseskommissionen, skal  \r\n\r\n dommeren være formand for kommissionen. </P>  \r\n\r\n<P> <I>Stk. 5.</I> Anmodes en undersøgelseskommission om at foretage retlige  \r\n\r\n vurderinger som nævnt i § 4, stk. 4, skal kommissionen bestå af mindst 3  \r\n\r\n medlemmer. </P>  \r\n\r\n<P> <B>§ 3.</B> Undersøgelseskommissionens medlemmer skal være uvildige og  \r\n\r\n uafhængige af de myndigheder, personer m.v., hvis forhold undersøges. </P>  \r\n\r\n<P> <I>Stk. 2.</I> Det samme gælder for den person, der udpeges efter § 1,  \r\n\r\n stk. 3, og for undersøgelseskommissionens medhjælpere i øvrigt. </P>  \r\n\r\n<P>Kapitel 3 </P>  \r\n\r\n<P> <I>Undersøgelseskommissionens opgaver</I>  </P>  \r\n\r\n<P> <B>§ 4.</B> Undersøgelseskommissionen har ikke dømmende myndighed. </P>  \r\n\r\n<P> <I>Stk. 2.</I> Undersøgelseskommissionen kan få til opgave at undersøge  \r\n\r\n og klarlægge et faktisk begivenhedsforløb. </P>  \r\n\r\n<P> <I>Stk. 3.</I> Undersøgelseskommissionen kan endvidere få til opgave at  \r\n\r\n komme med forslag til sådanne ændringer af love, administrative bestemmelser  \r\n\r\n eller administrativ praksis, som undersøgelsen kan begrunde. </P>  \r\n\r\n<P> <I>Stk. 4.</I> Undersøgelseskommissionen kan i øvrigt få til opgave at  \r\n\r\n foretage retlige vurderinger til belysning af, hvorvidt der foreligger  \r\n\r\n grundlag for at søge embedsmænd draget til ansvar. </P>  \r\n\r\n<P> <I>Stk. 5.</I> Er et medlem af undersøgelseskommissionen dommer,  \r\n\r\n foretager undersøgelseskommissionen alene retlige vurderinger som nævnt i  \r\n\r\n stk. 4 i det omfang, dommeren ikke finder det retssikkerhedsmæssigt  \r\n\r\n betænkeligt. </P>  \r\n\r\n<P>Kapitel 4 </P>  \r\n\r\n<P> <I>Tilrettelæggelse af undersøgelsen m.v.</I>  </P>  \r\n\r\n<P> <B>§ 5.</B> Undersøgelseskommissionen afgør efter samråd med den i § 1,  \r\n\r\n stk. 3, nævnte person, hvordan undersøgelsen skal tilrettelægges. </P>  \r\n\r\n<P> <I>Stk. 2.</I> Undersøgelseskommissionens formand leder kommissionens  \r\n\r\n møder. </P>  \r\n\r\n<P> <B>§ 6.</B> Undersøgelseskommissionen kan anmode særligt sagkyndige om en  \r\n\r\n udtalelse eller anden bistand til brug for undersøgelsen. </P>  \r\n\r\n<P> <B>§ 7.</B> Undersøgelseskommissionen skal føre en protokol over møderne  \r\n\r\n i kommissionen. </P>  \r\n\r\n<P>Kapitel 5 </P>  \r\n\r\n<P> <I>Vidnepligt og anden oplysningspligt ved en undersøgelse med  \r\n\r\n dommerdeltagelse</I>  </P>  \r\n\r\n<P> <B>§ 8.</B> Reglerne i dette kapitel gælder for en  \r\n\r\n undersøgelseskommission, hvor en dommer er formand. </P>  \r\n\r\n<P> <I>Udlevering af materiale m.v.</I>  </P>  \r\n\r\n<P> <B>§ 9.</B> Enhver har pligt til at udlevere materiale til  \r\n\r\n undersøgelseskommissionen, når kommissionen anmoder om det. Pligten gælder  \r\n\r\n ikke i det omfang, der efter § 12 ikke er pligt til at afgive vidneforklaring  \r\n\r\n om indholdet af materialet. Materiale, der er udarbejdet af en minister eller  \r\n\r\n embedsmand i embeds medfør, kan dog ikke nægtes udleveret under henvisning  \r\n\r\n til, at den pågældende minister eller embedsmand efter § 12 ikke har pligt  \r\n\r\n til at afgive vidneforklaring om indholdet af materialet. </P>  \r\n\r\n<P> <I>Stk. 2.</I> Enhver har pligt til skriftligt at redegøre for de  \r\n\r\n forhold, hvorom kommissionen anmoder om redegørelser, og til skriftligt at  \r\n\r\n besvare de spørgsmål, som kommissionen stiller. Pligten gælder ikke i det  \r\n\r\n omfang, der efter § 12 ikke er pligt til at afgive vidneforklaring om de  \r\n\r\n pågældende forhold. </P>  \r\n\r\n<P> <I>Stk. 3.</I> De i stk. 1 og 2 nævnte pligter gælder, uanset om de  \r\n\r\n pågældende oplysninger er undergivet tavshedspligt. </P>  \r\n\r\n<P> <B>§ 10.</B> Opfyldes den pligt, der er nævnt i § 9, stk. 1, ikke, kan  \r\n\r\n undersøgelseskommissionen give pålæg om udlevering af materiale. </P>  \r\n\r\n<P> <I>Stk. 2.</I> Efterkommes pålægget ikke, finder retsplejelovens § 178  \r\n\r\n tilsvarende anvendelse. </P>  \r\n\r\n<P> <I>Afgivelse af forklaring</I>  </P>  \r\n\r\n<P> <B>§ 11.</B> Enhver er efter anmodning fra undersøgelseskommissionen  \r\n\r\n forpligtet til at afgive forklaring for kommissionen som vidne, jf. dog § 12.  \r\n\r\n</P>  \r\n\r\n<P> <B>§ 12.</B> Pligten til at afgive forklaring som vidne gælder ikke for  \r\n\r\n en minister i det omfang, der må antages at foreligge mulighed for  \r\n\r\n strafansvar for den pågældende i anledning af de forhold, undersøgelsen  \r\n\r\n omfatter. Vidnepligten gælder heller ikke for en embedsmand i det omfang, der  \r\n\r\n må antages at foreligge mulighed for strafansvar eller disciplinæransvar for  \r\n\r\n den pågældende i anledning af de nævnte forhold. </P>  \r\n\r\n<P> <I>Stk. 2.</I> Den i stk. 1 nævnte persons nærmeste har heller ikke pligt  \r\n\r\n til at afgive vidneforklaring. Undersøgelseskommissionen kan dog pålægge den  \r\n\r\n pågældende at afgive forklaring som vidne, når forklaringen må anses for at  \r\n\r\n være af afgørende betydning for undersøgelsen og undersøgelsens beskaffenhed  \r\n\r\n og dens betydning for samfundet findes at berettige til det. </P>  \r\n\r\n<P> <I>Stk. 3.</I> Vidnepligten gælder i øvrigt med de undtagelser, der er  \r\n\r\n fastsat i retsplejelovens kapitel 18. Retsplejelovens § 169 og § 170, stk. 3,  \r\n\r\n finder dog ikke anvendelse. </P>  \r\n\r\n<P> <B>§ 13.</B> Reglerne i retsplejelovens kapitel 18 finder i øvrigt  \r\n\r\n tilsvarende anvendelse på afgivelse af forklaring m.v. </P>  \r\n\r\n<P> <B>§ 14.</B> Straffelovens §§ 158-160 finder tilsvarende anvendelse på  \r\n\r\n den, der afgiver falsk forklaring for undersøgelseskommissionen. </P>  \r\n\r\n<P>Kapitel 6 </P>  \r\n\r\n<P> <I>Vidnepligt og anden oplysningspligt ved en undersøgelse uden  \r\n\r\n dommerdeltagelse</I>  </P>  \r\n\r\n<P> <B>§ 15.</B> Reglerne i dette kapitel gælder for en  \r\n\r\n undersøgelseskommission, der ikke har en dommer som medlem. </P>  \r\n\r\n<P> <I>Udlevering af materiale m.v.</I>  </P>  \r\n\r\n<P> <B>§ 16.</B> Bestemmelserne i § 9 om udlevering af materiale m.v. finder  \r\n\r\n tilsvarende anvendelse. </P>  \r\n\r\n<P> <B>§ 17.</B> Københavns Byret kan efter anmodning fra  \r\n\r\n undersøgelseskommissionen ved kendelse give pålæg om udlevering af materiale,  \r\n\r\n der er omfattet af udleveringspligten i § 9, stk. 1. </P>  \r\n\r\n<P> <I>Stk. 2.</I> Efterkommes et pålæg ikke, finder retsplejelovens § 178  \r\n\r\n tilsvarende anvendelse. </P>  \r\n\r\n<P> <I>Afgivelse af forklaring</I>  </P>  \r\n\r\n<P> <B>§ 18.</B> Undersøgelseskommissionen kan opfordre en person til  \r\n\r\n frivilligt at afgive forklaring for kommissionen. </P>  \r\n\r\n<P> <I>Stk. 2.</I> Ved afgivelse af forklaring efter stk. 1 finder reglerne i  \r\n\r\n retsplejelovens kapitel 18 tilsvarende anvendelse. </P>  \r\n\r\n<P> <B>§ 19.</B> Undersøgelseskommissionen kan anmode Københavns Byret om at  \r\n\r\n indkalde en person til at afgive forklaring for retten som vidne. </P>  \r\n\r\n<P> <I>Stk. 2.</I> Bestemmelserne i §§ 11 og 12 om vidnepligten og  \r\n\r\n undtagelser fra vidnepligten finder tilsvarende anvendelse. </P>  \r\n\r\n<P> <B>§ 20.</B> Reglerne i retsplejelovens kapitel 18 finder tilsvarende  \r\n\r\n anvendelse på afgivelse af forklaring m.v. ved Københavns Byret. </P>  \r\n\r\n<P>Kapitel 7 </P>  \r\n\r\n<P> <I>De berørte personers retsstilling</I>  </P>  \r\n\r\n<P> <B>§ 21.</B> Den minister eller embedsmand, hvis forhold undersøges, har  \r\n\r\n ret til en bisidder efter eget valg. </P>  \r\n\r\n<P> <I>Stk. 2.</I> Undersøgelseskommissionen kan beskikke en bisidder for den  \r\n\r\n person, der er nævnt i stk. 1. </P>  \r\n\r\n<P> <I>Stk. 3.</I> Undersøgelseskommissionen kan på ethvert tidspunkt  \r\n\r\n bestemme, at den valgte bisidder ikke må fungere som sådan, og tilbagekalde  \r\n\r\n en beskikkelse af en bisidder, hvis afgørende hensyn til den i stk. 1 nævnte  \r\n\r\n person eller til undersøgelsens gennemførelse taler for det. </P>  \r\n\r\n<P> <B>§ 22.</B> Bisidderen har ret til at overvære møderne i  \r\n\r\n undersøgelseskommissionen og i Københavns Byret. </P>  \r\n\r\n<P> <I>Stk. 2.</I> Bisidderen har ret til af undersøgelseskommissionen at få  \r\n\r\n kopi af det materiale, der indgår i undersøgelsen. </P>  \r\n\r\n<P> <I>Stk. 3.</I> Bisidderen må ikke uden undersøgelseskommissionens  \r\n\r\n samtykke udlevere det i stk. 2 nævnte materiale til sin klient.  \r\n\r\n Undersøgelseskommissionen kan give bisidderen pålæg om ikke at gøre sin  \r\n\r\n klient bekendt med indholdet af det i stk. 2 nævnte materiale, hvis afgørende  \r\n\r\n hensyn til undersøgelsens gennemførelse taler for det. Kommissionen kan under  \r\n\r\n tilsvarende betingelser give bisidderen pålæg om ikke at gøre sin klient  \r\n\r\n bekendt med, hvad der er foregået under møder i undersøgelseskommissionen  \r\n\r\n eller i retten. </P>  \r\n\r\n<P> <I>Stk. 4.</I> Bisidderen kan anmode undersøgelseskommissionen om at  \r\n\r\n foranstalte bevisførelse. </P>  \r\n\r\n<P> <I>Stk. 5.</I> Bisidderen kan foretage uddybende afhøring af de personer,  \r\n\r\n der har afgivet forklaring. </P>  \r\n\r\n<P> <B>§ 23.</B> Undersøgelseskommissionen skal inden afhøringen orientere  \r\n\r\n den person, der er nævnt i § 21, stk. 1, og den pågældende bisidder om de  \r\n\r\n forhold af faktisk og eventuelt retlig karakter, som undersøgelsen vedrørende  \r\n\r\n den pågældende omfatter. </P>  \r\n\r\n<P> <I>Stk. 2.</I> Sker der i løbet af undersøgelsen væsentlige ændringer i  \r\n\r\n de forhold, som er nævnt i stk. 1, skal undersøgelseskommissionen orientere  \r\n\r\n den pågældende om det. </P>  \r\n\r\n<P> <I>Stk. 3.</I> Undersøgelseskommissionen skal efter bevisførelsen  \r\n\r\n orientere den i § 21, stk. 1, nævnte person og den pågældendes bisidder om de  \r\n\r\n faktiske og eventuelt retlige forhold vedrørende den pågældende, som  \r\n\r\n kommissionen overvejer at give udtryk for i sin beretning. </P>  \r\n\r\n<P> <I>Stk. 4.</I> Den person, der er nævnt i § 21, stk. 1, og den  \r\n\r\n pågældendes bisidder har ved undersøgelsens afslutning ret til at komme med  \r\n\r\n en skriftlig udtalelse om de faktiske og eventuelt retlige spørgsmål,  \r\n\r\n undersøgelsen rejser vedrørende den pågældende. Undersøgelseskommissionen kan  \r\n\r\n fastsætte en frist for afgivelsen af den nævnte udtalelse. </P>  \r\n\r\n<P> <B>§ 24.</B> Justitsministeren fastsætter salær og godtgørelse til  \r\n\r\n bisidderen efter de takster, der gælder for beskikkede forsvarere i  \r\n\r\n straffesager. Undersøgelseskommissionen afgiver indstilling til  \r\n\r\n justitsministeren herom. </P>  \r\n\r\n<P> <I>Stk. 2.</I> Den beskikkede bisidder må ikke modtage salær eller  \r\n\r\n godtgørelse ud over det beløb, der er fastsat efter stk. 1. </P>  \r\n\r\n<P>Kapitel 8 </P>  \r\n\r\n<P> <I>Tavshedspligt</I>  </P>  \r\n\r\n<P> <B>§ 25.</B> Undersøgelseskommissionens medlemmer og andre personer, der  \r\n\r\n deltager i undersøgelsen, har under ansvar efter straffelovens §§ 152-152 e  \r\n\r\n tavshedspligt med hensyn til enhver oplysning, som de under deres virksomhed  \r\n\r\n får kendskab til. </P>  \r\n\r\n<P> <I>Stk. 2.</I> Den tavshedspligt, der er nævnt i stk. 1, finder  \r\n\r\n tilsvarende anvendelse på bisidderen. </P>  \r\n\r\n<P> <B>§ 26.</B> Den tavshedspligt, der er nævnt i § 25, stk. 1, er ikke til  \r\n\r\n hinder for, at undersøgelseskommissionen udleverer materiale, som indgår i  \r\n\r\n undersøgelsen, hvis det er af betydning for at besvare de spørgsmål, som  \r\n\r\n kommissionen stiller. </P>  \r\n\r\n<P> <I>Stk. 2.</I> Der er tavshedspligt med hensyn til materiale, der  \r\n\r\n udleveres efter stk. 1. Straffelovens §§ 152-152 e finder tilsvarende  \r\n\r\n anvendelse. </P>  \r\n\r\n<P>Kapitel 9 </P>  \r\n\r\n<P> <I>Undersøgelseskommissionens beslutninger og kære til Østre Landsret</I>  \r\n\r\n</P>  \r\n\r\n<P> <B>§ 27.</B> Hvis undersøgelseskommissionen består af flere medlemmer,  \r\n\r\n træffer den beslutning ved stemmeflerhed, jf. dog § 4, stk. 5. </P>  \r\n\r\n<P> <I>Stk. 2.</I> Ved stemmelighed er formandens stemme afgørende. </P>  \r\n\r\n<P> <B>§ 28.</B> Undersøgelseskommissionens beslutninger kan af enhver, der  \r\n\r\n har retlig interesse heri, inden 2 uger efter, at beslutningen er meddelt den  \r\n\r\n pågældende, indbringes for Østre Landsret. Indbringelsen sker ved indgivelse  \r\n\r\n af kæreskrift til undersøgelseskommissionen. Reglerne om kæremål i borgerlige  \r\n\r\n sager finder i øvrigt tilsvarende anvendelse. </P>  \r\n\r\n<P> <I>Stk. 2.</I> Bestemmelsen i stk. 1 gælder ikke for  \r\n\r\n undersøgelseskommissionens beslutning om at anmode Københavns Byret om at  \r\n\r\n give en person et pålæg om udlevering af materiale, jf. § 17, eller om at  \r\n\r\n indkalde en person til at afgive forklaring for retten, jf. § 19. </P>  \r\n\r\n<P>Kapitel 10 </P>  \r\n\r\n<P> <I>Offentlighed og afgivelse af beretning m.v.</I>  </P>  \r\n\r\n<P> <B>§ 29.</B> Lov om offentlighed i forvaltningen, forvaltningsloven, lov  \r\n\r\n om offentlige myndigheders registre og ombudsmandsloven gælder ikke for den  \r\n\r\n virksomhed, som udøves af undersøgelseskommissionen. </P>  \r\n\r\n<P> <I>Stk. 2.</I> Møder i undersøgelseskommissionen foregår for lukkede  \r\n\r\n døre. </P>  \r\n\r\n<P> <B>§ 30.</B> Møder i retten foregår for lukkede døre. </P>  \r\n\r\n<P> <I>Stk. 2.</I> Der er, indtil undersøgelseskommissionen har afgivet sin  \r\n\r\n beretning, ikke adgang til aktindsigt i rettens materiale efter  \r\n\r\n retsplejelovens § 41. </P>  \r\n\r\n<P> <B>§ 31.</B> Der må ikke uden samtykke fra undersøgelseskommissionen  \r\n\r\n gives aktindsigt efter lov om offentlighed i forvaltningen i materiale, der  \r\n\r\n indgår i undersøgelsen. </P>  \r\n\r\n<P> <B>§ 32.</B> Undersøgelseskommissionen afgiver en beretning om resultatet  \r\n\r\n af sin undersøgelse. </P>  \r\n\r\n<P> <I>Stk. 2.</I> Justitsministeren offentliggør beretningen, medmindre  \r\n\r\n ganske særlige grunde taler imod det. </P>  \r\n\r\n<P>Kapitel 11 </P>  \r\n\r\n<P> <I>Ikrafttræden m.v.</I>  </P>  \r\n\r\n<P> <B>§ 33.</B> Loven træder i kraft den . . . </P>  \r\n\r\n<P> <I>Stk. 2.</I> Der kan ikke iværksættes en undersøgelse efter  \r\n\r\n retsplejelovens §§ 21 og 21 a i det omfang, den pågældende undersøgelse kan  \r\n\r\n iværksættes efter reglerne i denne lov. </P>  \r\n\r\n<P> <B>§ 34.</B> Forslag om revision af loven fremsættes for Folketinget  \r\n\r\n senest i folketingsåret 2001-02. </P>  \r\n\r\n<P> <I>Bemærkninger til lovforslaget </I></P>  \r\n\r\n<P>Almindelige bemærkninger </P>  \r\n\r\n<P> <B>1. Formålet med lovforslaget</B>  </P>  \r\n\r\n<P>Den nuværende ordning efter retsplejelovens § 21 a med hensyn til  \r\n\r\n anvendelse af undersøgelsesretter indebærer på den ene side en mulighed for  \r\n\r\n en forholdsvis effektiv undersøgelse af væsentligt komplicerede forhold i den  \r\n\r\n statslige forvaltning, men på den anden side også visse betænkeligheder,  \r\n\r\n navnlig ud fra retssikkerhedsmæssige synspunkter. </P>  \r\n\r\n<P>Formålet med lovforslaget er at begrænse grundlaget for disse  \r\n\r\n betænkeligheder, således at der kan etableres undersøgelsesorganer, der på en  \r\n\r\n retssikkerhedsmæssigt mere forsvarlig måde kan undersøge forhold i den  \r\n\r\n statslige forvaltning. </P>  \r\n\r\n<P>Lovforslaget går ud på at foretage en samlet revision af reglerne om  \r\n\r\n undersøgelsesretter. Reglerne foreslås samlet i en selvstændig lov, og  \r\n\r\n betegnelsen &#187;undersøgelsesret&#171; foreslås erstattet med  \r\n\r\n &#187;undersøgelseskommission&#171;. </P>  \r\n\r\n<P>Lovforslaget indeholder bl.a. regler om, hvem der kan nedsætte en  \r\n\r\n undersøgelseskommission, og hvilke personer der kan være medlemmer af  \r\n\r\n kommissionen. </P>  \r\n\r\n<P>Lovforslaget indeholder endvidere nærmere regler om  \r\n\r\n undersøgelseskommissionens opgaver, virksomhed og beføjelser samt om de  \r\n\r\n involverede personers retsstilling. </P>  \r\n\r\n<P>Om lovforslagets nærmere indhold henvises til bemærkningerne til  \r\n\r\n lovforslagets enkelte bestemmelser. </P>  \r\n\r\n<P> <B>2. Baggrunden for lovforslaget</B>  </P>  \r\n\r\n<P>De ovenfor omtalte betænkeligheder, der har været anført mod den nuværende  \r\n\r\n undersøgelsesretsordning, har i en række sammenhænge (artikler i  \r\n\r\n tidsskrifter, konferencer m.v.) givet anledning til kritisk vurdering af  \r\n\r\n ordningen. </P>  \r\n\r\n<P>Særlig grund er der til at fremhæve den henvendelse i en skrivelse af 3.  \r\n\r\n november 1993, som højesteretspræsidenten rettede til Folketingets Præsidium  \r\n\r\n i forbindelse med Folketingets behandling af beslutningsforslaget om  \r\n\r\n nedsættelse af underrsøgelsesretten vedrørende Himmerlandsbanken. I  \r\n\r\n skrivelsen anførte højesteretspræsidenten bl.a. følgende: </P>  \r\n\r\n<P>&#187;Som anført i bemærkningerne til beslutningsforslaget er der således  \r\n\r\n tale om en tvist mellem en privat part og staten. Efter de gældende  \r\n\r\n forfatningsretlige regler hører en sådan tvist under de almindelige domstole,  \r\n\r\n jf. grundlovens § 3. </P>  \r\n\r\n<P>Det giver derfor anledning til betydelige principielle betænkeligheder, at  \r\n\r\n ikke alene fastlæggelse af det faktiske hændelsesforløb, men også de  \r\n\r\n juridiske tvivlsspørgsmål, som tvisten giver anledning til, forelægges for en  \r\n\r\n undersøgelsesret. Sagen rejser komplicerede spørgsmål af skatte- og  \r\n\r\n forvaltningsretlig karakter, som undersøgelsesretten ifølge kommissoriet skal  \r\n\r\n tage stilling til. </P>  \r\n\r\n<P>Undersøgelsesretten har ingen dømmende myndighed. . . Retten kan derfor  \r\n\r\n hverken i forhold til staten eller sparekassen bringe sagen til afslutning  \r\n\r\n gennem en bindende afgørelse. Alligevel vil rettens vurdering let blive  \r\n\r\n opfattet som en sådan afgørelse. Det fremgår da også af bemærkningerne, at en  \r\n\r\n væsentlig begrundelse for at fremsætte forslaget har været ønsket om, at der  \r\n\r\n hurtigst muligt sker &#187;en fuldstændig afklaring af sagen&#171;. </P>  \r\n\r\n<P>Betænkelighederne forstærkes i væsentlig grad af de processuelle regler  \r\n\r\n eller snarere mangel på samme, som er gældende for en undersøgelsesrets  \r\n\r\n virksomhed. Undersøgelsesretten vil således skulle tage stilling til de  \r\n\r\n nævnte spørgsmål, uden at retten som grundlag herfor har haft sagen forelagt  \r\n\r\n på den måde, som i retsplejeloven er foreskrevet for behandlingen af civile  \r\n\r\n sager. </P>  \r\n\r\n<P>Sagen understreger således behovet for, at spørgsmålet om brugen af  \r\n\r\n undersøgelsesretter (og kommissionsdomstole), disses opgaver og de regler,  \r\n\r\n som bør gælde for deres virksomhed, tages op gennem nedsættelsen af et  \r\n\r\n udvalg. Det ønskelige heri fremgik klart af den høring om emnet, som  \r\n\r\n Advokatrådet under deltagelse af en bred kreds af jurister og andre  \r\n\r\n interesserede afholdt i april 1993. Jeg skal derfor stærkt opfordre til, at  \r\n\r\n et sådant udvalgsarbejde nu snarest iværksættes. </P>  \r\n\r\n<P>I mangel af den afklaring om brugen af undersøgelsesretter, som et  \r\n\r\n udvalgsarbejde som det nævnte vil kunne tilvejebringe, har man - også på  \r\n\r\n baggrund af hidtidig praksis - uanset sagens særlige karakter og de heraf  \r\n\r\n følgende betænkeligheder ikke ment at burde modsætte sig, at domstolene  \r\n\r\n medvirker til gennemførelse af den forestående undersøgelse. Man må  \r\n\r\n imidlertid - hvis en sådan afklaring ikke fremkommer - forbeholde sig sin  \r\n\r\n stillingtagen til fremtidige tilsvarende undersøgelser.' </P>  \r\n\r\n<P>Regeringen besluttede herefter - i samarbejde med Folketingets Udvalg for  \r\n\r\n Forretningsordenen - at nedsætte et udvalg, der skal foretage en samlet  \r\n\r\n gennemgang og vurdering af undersøgelsesorganer, der kan belyse og klarlægge  \r\n\r\n forhold i den statslige forvaltning. Udvalget blev nedsat i juni 1994. </P>  \r\n\r\n<P> <B>3. Forslag til begrænsning af grundlaget for kritikken af  \r\n\r\n undersøgelsesretternes virksomhed</B>  </P>  \r\n\r\n<P>3.1. Den kritik, der har været anført mod undersøgelsesretsordningen, har  \r\n\r\n vedrørt retssikkerhedsmæssige spørgsmål i vid forstand eller dog spørgsmål,  \r\n\r\n der må ses i sammenhæng hermed. Kritikken vedrører ikke alene en række  \r\n\r\n afgrænsede, mere konkrete spørgsmål som f.eks. udformning af regler om  \r\n\r\n partshøring eller regler om en bisidderordning (jf. pkt. 3.3. nedenfor). Som  \r\n\r\n en mere generel betænkelighed har været anført, at undersøgelsesretternes  \r\n\r\n indstillinger - selv om de kun skal vedrøre grundlaget for andre myndigheders  \r\n\r\n eventuelle indledning af disciplinærforfølgning m.v. - i medierne og i det  \r\n\r\n politiske liv tillægges en videregående betydning, en slags  \r\n\r\n &#187;domsvirkning&#171;. Der har også været peget på, at der knytter sig  \r\n\r\n nogle principielle betænkeligheder til, at dommere, når de leder  \r\n\r\n undersøgelsesretter, udfører opgaver, som efter deres art ikke er sædvanlige  \r\n\r\n for domstolene, og at de herved - til skade for tilliden til domstolene - kan  \r\n\r\n blive gjort til aktører i sager, der reelt er afspejlinger af politiske  \r\n\r\n konflikter. De pågældende kritikpunkter er sammenfattet i kapitel 2, afsnit  \r\n\r\n 3.1. </P>  \r\n\r\n<P>3.2. Udvalget har nøje overvejet, hvordan grundlaget for den lige omtalte  \r\n\r\n kritik (&#187;domsvirkning&#171; m.v.) kan fjernes eller reduceres  \r\n\r\n væsentligt. Der henvises til kapitel 2, afsnit 3.3. Lovforslaget indeholder  \r\n\r\n bl.a. følgende forslag: </P>  \r\n\r\n<P>- reglerne om undersøgelsesretter bør ikke fremgå af retsplejeloven, der  \r\n\r\n regulerer domstolenes virksomhed, men samles i en selvstændig lov; </P>  \r\n\r\n<P>- betegnelsen &#187;undersøgelsesret&#171; bør ændres til  \r\n\r\n &#187;undersøgelseskommission&#171;; </P>  \r\n\r\n<P>- undersøgelseskommissionen bør kunne beklædes med andre jurister end  \r\n\r\n dommere; </P>  \r\n\r\n<P>- undersøgelseskommissionen bør have mindst 3 medlemmer, hvis kommissionen  \r\n\r\n anmodes om at foretage retlige vurderinger til belysning af spørgsmålet om  \r\n\r\n embedsmænds eventuelle retlige ansvar; </P>  \r\n\r\n<P>- undersøgelseskommissionen skal kun foretage retlige vurderinger af den  \r\n\r\n nævnte karakter, for så vidt regeringen ved en konkret behovsvurdering har  \r\n\r\n anmodet om det i kommissoriet; </P>  \r\n\r\n<P>- hvis et af undersøgelseskommissionens medlemmer er dommer, bør  \r\n\r\n kommissionen alene foretage retlige vurderinger i det omfang, dommeren ikke  \r\n\r\n finder det retssikkerhedsmæssigt betænkeligt. </P>  \r\n\r\n<P>Det foreslås endvidere, at de involverede personers retsstilling bliver  \r\n\r\n forbedret, jf. herom nedenfor, og at undersøgelserne ikke bør være  \r\n\r\n offentlige. </P>  \r\n\r\n<P>Udvalgets flertal (formanden, Torben Melchior, Knud A. Knudsen, Jens Peter  \r\n\r\n Christensen, Kirsten Fastrup, Finn Hoffmann og Torsten Hesselbjerg) skønner,  \r\n\r\n at disse forslag i væsentligt omfang vil kunne begrænse grundlaget for den  \r\n\r\n anførte kritik. Det er imidlertid ikke muligt på forhånd præcist at vurdere,  \r\n\r\n hvordan de foreslåede regler vil fungere. I lovforslaget er der derfor  \r\n\r\n medtaget en bestemmelse, hvorefter reglerne bør tages op til revision senest  \r\n\r\n 5 år efter deres ikrafttræden. </P>  \r\n\r\n<P>Et mindretal i udvalget (Eva Smith, Jon Stokholm og Hellen Thorup) finder,  \r\n\r\n at dommere - hvis der gennemføres en ordning, hvorefter dommere kan blive  \r\n\r\n medlemmer af undersøgelseskommissioner - ikke kan anmodes om at foretage  \r\n\r\n retlige vurderinger af de involverede embedsmænds adfærd. Mindretallet  \r\n\r\n anbefaler i øvrigt, at der ikke anvendes dommere i fremtidige  \r\n\r\n undersøgelseskommissioner. Der henvises til mindretallets forslag til  \r\n\r\n ændringer i lovforslaget, der er medtaget efter bemærkningerne til de enkelte  \r\n\r\n bestemmelser i lovudkastet. </P>  \r\n\r\n<P>Et andet mindretal (Per Magid) finder, at dommere ikke bør være medlemmer  \r\n\r\n af undersøgelseskommissioner. Hvis der trods modstående hensyn gennemføres en  \r\n\r\n ordning, hvorefter dommere kan blive medlemmer af undersøgelseskommissioner,  \r\n\r\n finder dette mindretal, at dommerne ikke bør være afskåret fra at foretage  \r\n\r\n retlige vurderinger, hvis de i det konkrete tilfælde finder det forsvarligt.  \r\n\r\n</P>  \r\n\r\n<P>3.3. En væsentlig indvending mod de gældende regler om undersøgelsesretter  \r\n\r\n har som nævnt i kapitel 2, afsnit 3.1., været, at procesmåden ved  \r\n\r\n undersøgelsesretterne, der kun i meget beskedent omfang er reguleret i  \r\n\r\n retsplejeloven, ikke giver de involverede personer de processuelle garantier,  \r\n\r\n som er påkrævet ud fra retssikkerhedsmæssige hensyn. </P>  \r\n\r\n<P>De involverede personer er ikke blevet gjort bekendt med de punkter, som  \r\n\r\n eventuelt vil blive gjort til genstand for kritik i undersøgelsesrettens  \r\n\r\n beretning. </P>  \r\n\r\n<P>De pågældende og deres bisiddere har derfor haft vanskeligt ved at  \r\n\r\n tilrettelægge deres forsvar på tilfredsstillende måde. </P>  \r\n\r\n<P>Denne kritik har udvalget taget højde for ved at foreslå, at der bl.a.  \r\n\r\n indføres regler om, </P>  \r\n\r\n<P>- at den minister eller embedsmand, hvis forhold undersøges, sikres ret  \r\n\r\n til bisidder; </P>  \r\n\r\n<P>- at bisidderen har ret til kopi af alt det materiale, der indgår i  \r\n\r\n undersøgelsen, og ret til at overvære alle møderne i  \r\n\r\n undersøgelseskommissionen eller i retten; </P>  \r\n\r\n<P>- at bisidderen kan anmode kommissionen om at foranstalte bevisførelse,  \r\n\r\n ligesom bisidderen kan foretage en uddybende afhøring af de personer, der har  \r\n\r\n været afhørt af undersøgelseskommissionens medlemmer, eller den person, der  \r\n\r\n er udpeget til det; </P>  \r\n\r\n<P>- at undersøgelseskommissionen inden afhøringen skal orientere den berørte  \r\n\r\n minister og embedsmand om de forhold af faktisk og eventuelt retlig karakter,  \r\n\r\n som undersøgelsen vedrørende den pågældende omfatter; </P>  \r\n\r\n<P>- at undersøgelseskommissionen efter bevisførelsen skal orientere den  \r\n\r\n berørte minister og embedsmand om de faktiske og eventuelt retlige forhold  \r\n\r\n vedrørende den pågældende, som kommissionen overvejer at give udtryk for i  \r\n\r\n sin beretning; </P>  \r\n\r\n<P>- at den berørte minister eller embedsmand og den pågældendes bisidder ved  \r\n\r\n undersøgelsens afslutning har ret til at komme med en skriftlig udtalelse  \r\n\r\n vedrørende de spørgsmål af faktisk og eventuelt retlig karakter,  \r\n\r\n undersøgelsen rejser vedrørende den pågældende. </P>  \r\n\r\n<P>3.4. Undersøgelsesretterne har i praksis normalt haft til opgave at  \r\n\r\n undersøge og klarlægge et begivenhedsforløb og at vurdere, om der var udvist  \r\n\r\n fejl eller forsømmelser, som kunne give anledning til, at et retligt ansvar  \r\n\r\n søgtes gennemført mod nogen af de involverede personer. </P>  \r\n\r\n<P>Kommissoriet for Sparekassen Nordjyllands overtagelse af engagementer fra  \r\n\r\n Himmerlandsbanken afveg imidlertid væsentligt herfra. Undersøgelsesretten  \r\n\r\n skulle ikke undersøge faktum med henblik på at vurdere spørgsmålet om  \r\n\r\n enkeltpersoners ansvar, men med henblik på at tage stilling til en partstvist  \r\n\r\n mellem Sparekassen Nordjylland og staten. </P>  \r\n\r\n<P>Nedsættelse af en undersøgelsesret for at tage stilling til en partstvist  \r\n\r\n har også givet anledning til kritik, jf. højesteretspræsidentens ovennævnte  \r\n\r\n skrivelse. </P>  \r\n\r\n<P>Denne kritik er efter udvalgets opfattelse berettiget. En  \r\n\r\n undersøgelseskommission bør derfor ikke kunne nedsættes for at tage stilling  \r\n\r\n til en partstvist. En undersøgelseskommission bør heller ikke kunne nedsættes  \r\n\r\n for at undersøge og klarlægge et faktisk begivenhedsforløb med henblik på, at  \r\n\r\n der efterfølgende kan tages stilling til en partstvist. Der henvises til  \r\n\r\n kapitel 2, afsnit 3.2. </P>  \r\n\r\n<P> <I>Bemærkninger til de enkelte bestemmelser</I>  </P>  \r\n\r\n<P> <B>Til kapitel 1</B>  </P>  \r\n\r\n<P> <I>Nedsættelse af en undersøgelseskommission</I>  </P>  \r\n\r\n<P> <B>Til § 1</B>  </P>  \r\n\r\n<P> <I>Til stk. 1</I>  </P>  \r\n\r\n<P>Efter de gældende regler er det justitsministeren, der træffer beslutning  \r\n\r\n om at nedsætte en undersøgelsesret. Justitsministeren udpeger endvidere  \r\n\r\n undersøgelsesrettens medlemmer m.v. Folketingets indflydelse på  \r\n\r\n justitsministerens beslutninger er sikret gennem de politiske kontrol- og  \r\n\r\n ansvarsmekanismer. </P>  \r\n\r\n<P>Justitsministerens kompetence bør opretholdes. Der henvises til udvalgets  \r\n\r\n overvejelser i kapitel 2, afsnit 3.5.6. </P>  \r\n\r\n<P>I overensstemmelse hermed fastsættes det i bestemmelsen, at  \r\n\r\n justitsministeren har kompetencen til at nedsætte en undersøgelseskommission.  \r\n\r\n</P>  \r\n\r\n<P>Der skal ikke foreligge nogen kongelig resolution, inden justitsministeren  \r\n\r\n nedsætter en undersøgelseskommission. </P>  \r\n\r\n<P>Justitsministeren skal ikke høre Folketinget eller have Folketingets  \r\n\r\n godkendelse af undersøgelseskommissionens kommissorium, inden der træffes  \r\n\r\n beslutning om at nedsætte en undersøgelseskommission. Folketinget vil dog  \r\n\r\n utvivlsomt som hidtil jævnligt medvirke i beslutningen om, hvorvidt en  \r\n\r\n undersøgelseskommission bør nedsættes, og hvordan kommissoriet skal  \r\n\r\n fastlægges, idet nedsættelse af en undersøgelseskommission fortsat jævnligt  \r\n\r\n vil fremstå som resultatet af debatter i Folketinget eller i  \r\n\r\n folketingsudvalg. </P>  \r\n\r\n<P>Af det kommissorium, som justitsministeren udarbejder, skal fremgå, hvilke  \r\n\r\n forhold undersøgelseskommissionen anmodes om at undersøge, og hvilke opgaver  \r\n\r\n undersøgelseskommissionen anmodes om at udføre i forbindelse hermed. Der  \r\n\r\n henvises om opgavetyperne til bemærkningerne til § 4. </P>  \r\n\r\n<P>Det er alene forhold i &#187;den statslige forvaltning&#171;, som en  \r\n\r\n undersøgelseskommission efter lovforslaget kan anmodes om at undersøge.  \r\n\r\n Udtrykket &#187;den statslige forvaltning&#171; omfatter bl.a. departementer,  \r\n\r\n direktorater og styrelser samt lokale og regionale statslige organer.  \r\n\r\n Udtrykket omfatter endvidere nævn og råd og særlige forvaltningssubjekter.  \r\n\r\n</P>  \r\n\r\n<P>Udenfor vil falde undersøgelse af forhold i den kommunale forvaltning,  \r\n\r\n herunder i kommuner og amtskommuner, og undersøgelse af statslige  \r\n\r\n aktieselskaber m.v. Det kan næppe afvises, at den foreslåede  \r\n\r\n undersøgelsesordning kan være egnet i forhold til nogle af disse organer,  \r\n\r\n f.eks. nogle af de statslige aktieselskaber, men udvalget har allerede under  \r\n\r\n hensyn til sit kommissorium ikke ment at burde forfølge dette spørgsmål  \r\n\r\n nærmere. </P>  \r\n\r\n<P>Der kan ikke opstilles nærmere betingelser for iværksættelse af en  \r\n\r\n undesøgelse ved en undersøgelseskommission. Vurderingen er i sagens natur  \r\n\r\n meget skønspræget, og vurderingen har typisk en politisk baggrund. </P>  \r\n\r\n<P>En undersøgelseskommission bør ikke nedsættes, hvis forholdene kan belyses  \r\n\r\n tilfredsstillende af ordinære, faste undersøgelsesorganer. En  \r\n\r\n undersøgelseskommission bør heller ikke nedsættes, hvis der allerede må  \r\n\r\n antages at foreligge tilstrækkeligt grundlag for at rejse eller indlede  \r\n\r\n disciplinærforfølgning mod bestemte personer. Nedsættelse af en  \r\n\r\n undersøgelseskommission bør endvidere forbeholdes sager af almenvigtig  \r\n\r\n betydning. Der henvises til kapitel 2, afsnit 3.5.5. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det, at justitsministeren skal udpege den eller  \r\n\r\n de personer, der skal være medlemmer af undersøgelseskommissionen. </P>  \r\n\r\n<P>Hvis undersøgelseskommissionen skal bestå af flere medlemmer, skal  \r\n\r\n justitsministeren udpege kommissionens formand. Herom henvises til  \r\n\r\n bemærkningerne til § 2. </P>  \r\n\r\n<P>Justitsministeren skal ved udpegningen af undersøgelseskommissionens  \r\n\r\n medlemmer sikre sig, at de pågældende har de fornødne faglige kvalifikationer  \r\n\r\n til at udføre opgaven på et højt niveau. Justitsministeren skal endvidere  \r\n\r\n sikre sig, at undersøgelseskommissionen bliver sammensat på den måde, der er  \r\n\r\n fastsat i § 2, og at medlemmerne m.v. opfylder de habilitetskrav, der er  \r\n\r\n fastsat i § 3. </P>  \r\n\r\n<P>Justitsministeren kan ikke pålægge nogen at forestå en undersøgelse ved en  \r\n\r\n undersøgelseskommission. Det er således frivilligt, om nogen vil udføre  \r\n\r\n opgaven. </P>  \r\n\r\n<P>Vederlæggelsen af undersøgelseskommissionens medlemmer, den person, der  \r\n\r\n udpeges efter stk. 3, og kommissionens øvrige medhjælpere, jf. stk. 4,  \r\n\r\n fastsættes af Justitsministeriet efter nærmere drøftelse med  \r\n\r\n Finansministeriet. </P>  \r\n\r\n<P> <I>Til stk. 3</I>  </P>  \r\n\r\n<P>I bestemmelsen fastsættes det, at justitsministeren skal udpege en person,  \r\n\r\n der i overensstemmelse med undersøgelseskommissionens bestemmelser skal  \r\n\r\n tilrettelægge og foretage afhøringer i kommissionen eller i retten. Den  \r\n\r\n pågældende, der hidtil er betegnet &#187;det offentliges repræsentant&#171;,  \r\n\r\n bør benævnes &#187;udspørgeren&#171;, jf. kapitel 2, afsnit 3.5.2.2. </P>  \r\n\r\n<P>Det forudsættes, at justitsministeren drøfter spørgsmålet om, hvem der bør  \r\n\r\n udpeges som udspørger, med undersøgelseskommissionens formand. Dette svarer  \r\n\r\n til den fremgangsmåde, der er blevet fulgt ved udpegning af &#187;det  \r\n\r\n offentliges repræsentant&#171; i forbindelse med nedsættelsen af en  \r\n\r\n undersøgelsesret. Den pågældende udspørgers opgave skal - som det fremgår af  \r\n\r\n bestemmelsen - være at tilrettelægge og foretage afhøringer i kommissionen og  \r\n\r\n i retten. Arbejdet skal ske i overensstemmelse med undersøgelseskommissionens  \r\n\r\n bestemmelser. Heri ligger, at arbejdet sker på kommissionens ansvar og under  \r\n\r\n kommissionens instruktion. </P>  \r\n\r\n<P>Udspørgeren skal under sit arbejde - på samme måde som  \r\n\r\n undersøgelseskommissionen - anvende et objektivitetsprincip, jf. herved  \r\n\r\n retsplejelovens § 96, stk. 2. </P>  \r\n\r\n<P>Udspørgeren skal således medvirke til undersøgelse og klarlæggelse af alle  \r\n\r\n de forhold, som har betydning for undersøgelseskommissionens udførelse af  \r\n\r\n sine opgaver, jf. § 4. Det gælder, uanset om de pågældende forhold må antages  \r\n\r\n at være til skade eller til gunst for de involverede personer. </P>  \r\n\r\n<P> <I>Til stk. 4</I>  </P>  \r\n\r\n<P>Efter bestemmelsen skal justitsministeren sikre sig, at  \r\n\r\n undersøgelseskommissionen har den nødvendige sekretariatsbistand og anden  \r\n\r\n praktisk bistand til sin rådighed. </P>  \r\n\r\n<P>Justitsministeren skal sørge for, at der stilles personer til rådighed,  \r\n\r\n der kan udføre skrive- og andet forefaldende arbejde for kommissionen. </P>  \r\n\r\n<P>Justitsministeren skal endvidere sørge for, at der i sekretariatet indgår  \r\n\r\n personer, der har den nødvendige faglige uddannelse, f.eks. juridisk,  \r\n\r\n økonomisk eller politologisk uddannelse. </P>  \r\n\r\n<P>Det forudsættes, at justitsministeren på samme måde som ved udpegning af  \r\n\r\n udspørgeren drøfter spørgsmålet om udpegning af andre medhjælpere med  \r\n\r\n undersøgelseskommissionens formand. </P>  \r\n\r\n<P> <B>Til kapitel 2</B>  </P>  \r\n\r\n<P> <I>Undersøgelseskommissionens sammensætning m.v.</I>  </P>  \r\n\r\n<P> <B>Til § 2</B>  </P>  \r\n\r\n<P> <I>Til stk. 1 og 2</I>  </P>  \r\n\r\n<P>I <I>stk. 1</I> fastsættes det, at en undersøgelseskommission kan bestå af  \r\n\r\n et eller flere medlemmer. </P>  \r\n\r\n<P>Det forudsættes som noget jævnligt forekommende, at  \r\n\r\n undersøgelseskommissionen har flere medlemmer. Herved sikres, at forholdene  \r\n\r\n bliver belyst så alsidigt og nuanceret som muligt. Hvis  \r\n\r\n undersøgelseskommissionen anmodes om at foretage retlige vurderinger, skal  \r\n\r\n den bestå af mindst 3 medlemmer, jf. stk. 5. </P>  \r\n\r\n<P>Hvis undersøgelseskommissionen undtagelsesvis alene skal bestå af et  \r\n\r\n medlem, bestemmes det i <I>stk. 2,</I> at det pågældende medlem skal have  \r\n\r\n juridisk kandidateksamen. Dette hænger sammen med, at  \r\n\r\n undersøgelseskommissionerne skal beskæftige sig med opgaver af retlig  \r\n\r\n karakter, jf. nærmere bemærkningerne til § 4. </P>  \r\n\r\n<P>Den pågældende jurist kan være dommer. Det forudsættes i så fald, at den  \r\n\r\n pågældende er byretsdommer eller eventuelt landsdommer, jf. kapitel 2, afsnit  \r\n\r\n 3.3.3. Den pågældende kan også være advokat, universitetsjurist eller en  \r\n\r\n anden jurist, der har de nødvendige kvalifikationer. </P>  \r\n\r\n<P>I vurderingen af, hvem der bør udpeges til at forestå undersøgelsen ved en  \r\n\r\n undersøgelseskommission, bør der ikke alene lægges vægt på, hvilke  \r\n\r\n kvalifikationer (erfaring og viden) undersøgeren efter karakteren af den  \r\n\r\n pågældende opgave skal opfylde. Det bør også i lyset af de betænkeligheder,  \r\n\r\n der kan være forbundet med at lade dommere foretage undersøgelser, jf. herom  \r\n\r\n kapitel 2, afsnit 3.1., og de almindelige bemærkninger ovenfor, nøje  \r\n\r\n overvejes, om der er et væsentligt behov for, at netop en dommer skal forestå  \r\n\r\n undersøgelsen. </P>  \r\n\r\n<P>Hvis overvejelserne munder ud i, at det bør være en dommer, der skal  \r\n\r\n forestå undersøgelsen, forudsættes det, at justitsministeren - som hidtil -  \r\n\r\n anmoder den relevante retspræsident om at komme med en indstilling om,  \r\n\r\n hvilken dommer der bør udpeges til at forestå undersøgelsen. </P>  \r\n\r\n<P> <I>Til stk. 3 og 4</I>  </P>  \r\n\r\n<P>Bestemmelserne i stk. 3 og 4 tager sigte på den situation, hvor  \r\n\r\n undersøgelseskommissionen skal bestå af flere medlemmer. </P>  \r\n\r\n<P>Som anført ovenfor skal undersøgelseskommissionerne beskæftige sig med  \r\n\r\n opgaver af retlig karakter. Det er derfor mest hensigtsmæssigt, at  \r\n\r\n undersøgelseskommissionens formand, der i øvrigt bl.a. skal lede  \r\n\r\n kommissionens møder, jf. § 5, stk. 2, er en jurist - eller dommer i de  \r\n\r\n tilfælde, hvor en dommer er medlem af kommissionen, jf. herom bemærkningerne  \r\n\r\n til stk. 1 og 2. </P>  \r\n\r\n<P>I overensstemmelse hermed fastsættes det i <I>stk. 3, 1. pkt.,</I> at  \r\n\r\n formanden for undersøgelseskommissionen skal være jurist. Hvis et af  \r\n\r\n kommissionens medlemmer er dommer, skal den pågældende dommer være formand  \r\n\r\n for kommissionen. Det gælder, uanset om andre jurister også er medlemmer af  \r\n\r\n kommissionen, jf. <I>stk. 4.</I>  </P>  \r\n\r\n<P>Der kan være behov for, at undersøgelseskommissionen omfatter andre  \r\n\r\n personer end jurister, jf. kapitel 2, afsnit 3.5.2.1. </P>  \r\n\r\n<P>I <I>stk. 3, 2. pkt.,</I> fastsættes det derfor, at personer, der har  \r\n\r\n anden relevant uddannelse end juridisk kandidateksamen, kan være medlemmer af  \r\n\r\n undersøgelseskommissionen. Det kan f.eks. være økonomer, politologer, læger,  \r\n\r\n ingeniører eller andre med særlig uddannelse eller praktisk erfaring inden  \r\n\r\n for det område, der er tale om at undersøge. </P>  \r\n\r\n<P> <I>Til stk. 5</I>  </P>  \r\n\r\n<P>I bestemmelsen fastsættes det, at en undersøgelseskommission skal bestå af  \r\n\r\n mindst 3 medlemmer, hvis kommissionen anmodes om at foretage retlige  \r\n\r\n vurderinger af de berørte embedsmænds adfærd, jf. § 4, stk. 4. </P>  \r\n\r\n<P>Hvis en dommer deltager i undersøgelsen, forudsættes det, at de øvrige  \r\n\r\n medlemmer i almindelighed ikke er dommere, men har andre relevante  \r\n\r\n kvalifikationer. De kan have juridisk kandidateksamen, men forudsættes  \r\n\r\n jævnligt at have anden relevant uddannelse og erfaring. </P>  \r\n\r\n<P>Kravet om, at undersøgelseskommissionen i disse tilfælde skal sammensættes  \r\n\r\n bredt, skal sikre, at de retlige spørgsmål, som sagen rejser, bliver belyst  \r\n\r\n så alsidigt og nuanceret som muligt. </P>  \r\n\r\n<P> <B>Til § 3</B>  </P>  \r\n\r\n<P>I bestemmelsen fastsættes det, at undersøgelseskommissionens medlemmer  \r\n\r\n m.v. skal være uvildige og uafhængige af de myndigheder, personer m.v., hvis  \r\n\r\n forhold undersøges. </P>  \r\n\r\n<P>Bestemmelsen har til formål at sikre, at der ikke foreligger  \r\n\r\n omstændigheder, der er egnede til at rejse tvivl om de nævnte personers  \r\n\r\n fuldstændige upartiskhed. </P>  \r\n\r\n<P>Bestemmelsen skal fortolkes i overensstemmelse med retsplejelovens § 61,  \r\n\r\n hvorefter ingen må handle som dommer, hvis der foreligger omstændigheder, som  \r\n\r\n er egnede til at rejse tvivl om den pågældendes fuldstændige upartiskhed.  \r\n\r\n</P>  \r\n\r\n<P>Det påhviler justitsministeren ved udpegning af kommissionsmedlemmer m.v.  \r\n\r\n at sikre, at habilitetskravene er opfyldt. </P>  \r\n\r\n<P> <B>Til kapitel 3</B>  </P>  \r\n\r\n<P> <I>Undersøgelseskommissionens opgaver</I>  </P>  \r\n\r\n<P> <B>Til § 4</B>  </P>  \r\n\r\n<P> <I>Til stk. 1</I>  </P>  \r\n\r\n<P>Det fremgår af grundlovens § 61, 2. pkt., at &#187;særdomstole med  \r\n\r\n dømmende myndighed&#171; ikke kan nedsættes. </P>  \r\n\r\n<P>I overensstemmelse hermed fastsættes det i stk. 1, at  \r\n\r\n undersøgelseskommissionen ikke har dømmende myndighed.  \r\n\r\n Undersøgelseskommissionen kan således ikke afsige dom over nogen af de  \r\n\r\n berørte embedsmænd. En tilsvarende bestemmelse er fastsat i retsplejelovens §  \r\n\r\n 21 a, stk. 2. </P>  \r\n\r\n<P>Formålet med undersøgelseskommissionens virksomhed vil - som politiets i  \r\n\r\n ordinære straffesager - navnlig være at tilvejebringe et materiale som  \r\n\r\n grundlag for vedkommende myndigheds afgørelse af, om sagen skal fremmes,  \r\n\r\n navnlig ved, at der rejses tiltale eller disciplinærforfølgning indledes.  \r\n\r\n</P>  \r\n\r\n<P> <I>Til stk. 2</I>  </P>  \r\n\r\n<P>Den vigtigste opgave for en undersøgelseskommission vil i almindelighed  \r\n\r\n være at undersøge og klarlægge et bestemt hændelsesforløb. </P>  \r\n\r\n<P>I overensstemmelse hermed fastsættes det i bestemmelsen, at  \r\n\r\n undersøgelseskommissionen kan få til opgave at &#187;undersøge og klarlægge  \r\n\r\n et faktisk begivenhedsforløb&#171;. </P>  \r\n\r\n<P>Det forudsættes, at kommissionen ikke blot registrerer fakta vedrørende  \r\n\r\n begivenhedsforløbet, herunder registrerer forskellige, eventuelt  \r\n\r\n modstridende, forklaringer, men også foretager en bevisvurdering af de  \r\n\r\n konstaterede fakta. </P>  \r\n\r\n<P>Bevisvurderingen må foretages med den forsigtighed, der må følge af, at  \r\n\r\n beviserne ikke er tilvejebragt ved en kontradiktorisk proces under en  \r\n\r\n almindelig retssag. Dette skal bl.a. ses i sammenhæng med de synspunkter  \r\n\r\n vedrørende &#187;domsvirkning&#171;, der er nævnt i kapitel 2, afsnit 3.1.,  \r\n\r\n og i de almindelige bemærkninger til lovforslaget. </P>  \r\n\r\n<P>En undersøgelseskommissions undersøgelse af fakta vil altid - også uden  \r\n\r\n udtrykkelig tilkendegivelse herom i kommissoriet - være afgrænset af en  \r\n\r\n retlig ramme, der bestemmes af, hvilke retsregler der til sin tid vil kunne  \r\n\r\n blive spørgsmål om at vurdere fakta i forhold til. Der henvises herom til  \r\n\r\n kapitel 2, afsnit 3.3.4.1. </P>  \r\n\r\n<P> <I>Til stk. 3</I>  </P>  \r\n\r\n<P>I bestemmelsen fastsættes det, at undersøgelseskommissionen - ud over at  \r\n\r\n undersøge og klarlægge et faktisk begivenhedsforløb - også kan få til opgave  \r\n\r\n at komme med forslag til sådanne ændringer af love, administrative  \r\n\r\n bestemmelser eller administrativ praksis, som undersøgelsen kan begrunde.  \r\n\r\n</P>  \r\n\r\n<P>Som nævnt i kapitel 2, afsnit 3.3.4.3., er danske undersøgelser ved  \r\n\r\n undersøgelsesretter typisk entydigt bagudrettet. Undersøgelserne er  \r\n\r\n koncentreret om at finde ansvarsgrundlag og ansvarlige. </P>  \r\n\r\n<P>Den foreslåede bestemmelse peger i retning af, at undersøgelserne ved  \r\n\r\n undersøgelseskommissioner - som i andre lande - kan blive mere  \r\n\r\n &#187;systemorienterede&#171;, dvs. sigtende på at identificere systemfejl og  \r\n\r\n formulere forslag til ændringer i procedurer m.v., der kan modvirke, at der i  \r\n\r\n fremtiden opstår problemer som dem, der har givet anledning til  \r\n\r\n undersøgelsen. En vis drejning af dansk undersøgelsespraksis i denne retning  \r\n\r\n vil kunne medvirke til at begrænse de betænkeligheder, der har været anført  \r\n\r\n imod undersøgelsesretternes virksomhed i dag, jf. kapitel 2, afsnit 3.1., og  \r\n\r\n de almindelige bemærkninger til lovforslaget. </P>  \r\n\r\n<P>Det vil i sagens natur kunne være nødvendigt for en kommission - som led i  \r\n\r\n sin begrundelse for forslag som nævnt i bestemmelsen - at vurdere, om der kan  \r\n\r\n antages at være begået fejl af den pågældende forvaltning uden dermed at tage  \r\n\r\n stilling til spørgsmålet om enkeltpersoners fejl. Dette svarer til de typiske  \r\n\r\n ombudsmandsundersøgelser som beskrevet i kapitel 5, afsnit 3. </P>  \r\n\r\n<P> <I>Til stk. 4</I>  </P>  \r\n\r\n<P>Bestemmelsen giver justitsministeren mulighed for at bestemme, at  \r\n\r\n undersøgelseskommissionen har til opgave at foretage retlige vurderinger til  \r\n\r\n belysning af, hvorvidt der foreligger grundlag for at søge embedsmænd draget  \r\n\r\n til ansvar. </P>  \r\n\r\n<P>Som nævnt i kapitel 2, afsnit 3.3.4.3., er det vanskeligt på forhånd at  \r\n\r\n angive de kriterier, der skal være afgørende for, om  \r\n\r\n undersøgelseskommissionen bør anmodes om at foretage en retlig vurdering af  \r\n\r\n de involverede embedsmænds adfærd. </P>  \r\n\r\n<P>Der er dog ikke grund til at anmode en undersøgelseskommission om retlige  \r\n\r\n vurderinger, hvis det på forhånd må stå klart, at der ikke er noget reelt  \r\n\r\n spørgsmål om fejl, der kan være en disciplinærforfølgning eller straffesag,  \r\n\r\n f.eks. hvis der er tale om fratrådte embedsmænd, hvor et eventuelt  \r\n\r\n strafansvar er forældet. </P>  \r\n\r\n<P>Der er heller ikke grund til at anmode en undersøgelseskommission om  \r\n\r\n retlige vurderinger, hvis formålet med at nedsætte undersøgelseskommissionen  \r\n\r\n overvejende er at undersøge og klarlægge et faktisk forløb med henblik på -  \r\n\r\n som omtalt i stk. 3 - at identificere systemfejl og komme med forslag til  \r\n\r\n ændringer, således at sådanne fejl så vidt muligt undgås i fremtiden. </P>  \r\n\r\n<P>Som det fremgår af bestemmelsens formulering, kan de retlige vurderinger,  \r\n\r\n som en undersøgelseskommission kan anmodes om at foretage, alene vedrøre  \r\n\r\n &#187;embedsmænd's adfærd. Udtrykket &#187;embedsmænd&#171; omfatter også  \r\n\r\n personer, som på undersøgelsens tidspunkt ikke længere er embedsmænd, men som  \r\n\r\n var det på det tidspunkt, undersøgelsen vedrører. For forhenværende  \r\n\r\n embedsmænd kan der ikke rejses spørgsmål om disciplinært ansvar, men der kan  \r\n\r\n rejses spørgsmål om eventuelt strafferetligt ansvar, jf. herved straffelovens  \r\n\r\n §§ 155-157. </P>  \r\n\r\n<P>Undersøgelseskommissionen kan ikke få til opgave at foretage retlige  \r\n\r\n vurderinger af <I>ministres</I> forhold, herunder vurdere, om  \r\n\r\n ministeransvarlighedsloven (eller andre relevante ansvarsregler) må antages  \r\n\r\n at være overtrådt, og endnu mindre om rigsretstiltale vil være rimeligt  \r\n\r\n begrundet. En undersøgelseskommission kan heller ikke bemyndiges til at tage  \r\n\r\n stilling til det mere begrænsede, generelt formulerede spørgsmål om, hvorvidt  \r\n\r\n der er grundlag for at antage, at en minister har &#187;begået fejl eller  \r\n\r\n forsømmelser&#171;. Om baggrunden herfor henvises til kapitel 2, afsnit  \r\n\r\n 3.3.4.1. </P>  \r\n\r\n<P>Undersøgelseskommissionens opgave bør, for så vidt angår ministre, således  \r\n\r\n alene være at undersøge og klarlægge de faktiske omstændigheder, der har  \r\n\r\n relevans for Folketingets egen stillingtagen til spørgsmålet om ministres  \r\n\r\n politiske og/eller retlige ansvar, jf. grundlovens §§ 15 og 16. I den  \r\n\r\n forbindelse kan subjektive forhold vedrørende ministeren også undersøges og  \r\n\r\n klarlægges, f.eks. hvilken viden ministeren må antages at have haft med  \r\n\r\n hensyn til oplysninger, der blev videregivet til Folketinget. </P>  \r\n\r\n<P>Undersøgelseskommissionen kan ikke få til opgave at tage stilling til en  \r\n\r\n partstvist, dvs. bedømme, hvilken retsstilling der må antages at tilkomme en  \r\n\r\n privat person i forhold til staten eller omvendt. Der henvises til kapitel 2,  \r\n\r\n afsnit 3.2. </P>  \r\n\r\n<P>Det er næppe muligt at foretage en klar afgrænsning af de tilfælde, som  \r\n\r\n har karakter af partstvister. Der kan næppe bortses fra, at  \r\n\r\n undersøgelseskommissionen - for at kunne foretage de retlige vurderinger af  \r\n\r\n embedsmænds adfærd, som kommissionen er anmodet om - undertiden indirekte må  \r\n\r\n vurdere den retsstilling, der som følge af embedsmændenes handlemåde må  \r\n\r\n antages at tilkomme private i forhold til staten og omvendt. </P>  \r\n\r\n<P>Det afgørende er imidlertid, at en undersøgelseskommission ikke må  \r\n\r\n nedsættes med henblik på at tage stilling til en partstvist. En  \r\n\r\n undersøgelseskommission må heller ikke nedsættes for at undersøge og  \r\n\r\n klarlægge et begivenhedsforløb, hvis formålet hermed er at tilvejebringe  \r\n\r\n grundlaget for en efterfølgende stillingtagen til en partstvist. </P>  \r\n\r\n<P>Formålet med undersøgelseskommissionens virksomhed vil som nævnt være at  \r\n\r\n tilvejebringe et materiale, på hvilket grundlag anklagemyndigheden,  \r\n\r\n disciplinærmyndigheden m.v. afgør, om sagen skal fremmes, navnlig ved, at der  \r\n\r\n rejses tiltale eller disciplinærforfølgning indledes. </P>  \r\n\r\n<P>En undersøgelseskommission er hverken en domstol eller et anklagende  \r\n\r\n organ. Kommissionens retlige vurderinger, herunder som omtalt ovenfor  \r\n\r\n bevisvurderinger, bør - også under hensyn til, at de ikke hviler på en  \r\n\r\n kontradiktorisk proces - formuleres forsigtigt og markere kommissionens  \r\n\r\n begrænsede funktion. Naturligvis skal de retlige vurderinger, kommissionen  \r\n\r\n måtte foretage, vedrøre spørgsmål om rækkevidden af relevante retsregler  \r\n\r\n (fortolkning/udfyldning) og spørgsmål vedrørende faktiske forholds  \r\n\r\n subsumption under de relevante retsregler. Men undersøgelseskommissionens  \r\n\r\n opgave er ikke at &#187;afgøre&#171; disse spørgsmål. Og hvis de nævnte  \r\n\r\n spørgsmål giver anledning til tvivl, er undersøgelseskommissionens opgave - i  \r\n\r\n stedet for at tage stilling til spørgsmålene - at præsentere tvivlen og  \r\n\r\n beskrive, hvorpå den beror. </P>  \r\n\r\n<P>Afgrænsningen af de retlige vurderinger, som undersøgelseskommissionen  \r\n\r\n anmodes om at foretage, skal fremgå af kommissoriet. Kommissoriet skal -  \r\n\r\n ligesom indstillingerne fra undersøgelseskommissionen - formuleres forsigtigt  \r\n\r\n og klart markere undersøgelseskommissionens begrænsede funktion. Der henvises  \r\n\r\n til kapitel 2, afsnit 3.3.3. </P>  \r\n\r\n<P>Det forudsættes som det typiske, at kommissoriet for  \r\n\r\n undersøgelseskommissionen udformes således, at kommissionen har til opgave at  \r\n\r\n udtale sig om, hvorvidt der må antages at være begået fejl eller  \r\n\r\n forsømmelser, der kan give anledning til, at et retligt ansvar søges  \r\n\r\n gennemført mod de pågældende embedsmænd. Har kommissionen fået et  \r\n\r\n kommissorium af den nævnte karakter, kan kommissionen, selv om den ikke  \r\n\r\n finder, at der foreligger grundlag for at søge strafansvar eller disciplinært  \r\n\r\n ansvar gjort gældende mod en embedsmand, udtale sig om, hvorvidt det kan  \r\n\r\n antages, at der foreligger fejl eller forsømmelser, og i forbindelse hermed  \r\n\r\n at der efter kommissionens opfattelse foreligger grundlag for en tjenstlig  \r\n\r\n tilkendegivelse. Der henvises til kapitel 2, afsnit 3.3.4.1. </P>  \r\n\r\n<P>Med hensyn til embedsmænd, der er fratrådt deres stillinger i den  \r\n\r\n statslige forvaltning, kan der som nævnt ovenfor ikke rejses spørgsmål om  \r\n\r\n disciplinært ansvar, men spørgsmål om eventuelt strafansvar, hvis dette ikke  \r\n\r\n er forældet. Undersøgelseskommissionens eventuelle vurdering af det  \r\n\r\n strafferetlige spørgsmål må udformes i lyset heraf. Undersøgelseskommissionen  \r\n\r\n bør ikke udtale sig på en sådan måde, at det efterlader det indtryk, at der  \r\n\r\n ville have været grundlag for at søge et disciplinæransvar gennemført, hvis  \r\n\r\n den pågældende fortsat havde været ansat i den statslige forvaltning.  \r\n\r\n Baggrunden for denne begrænsning er, at den pågældende ikke vil have mulighed  \r\n\r\n for at få et sådant belastende udsagn prøvet under en efterfølgende  \r\n\r\n disciplinærsag (tjenestemandssag). </P>  \r\n\r\n<P>Et mindretal (Eva Smith, Jon Stokholm og Hellen Thorup) finder ikke, at  \r\n\r\n der i lovgivningen bør etableres en ordning, hvorefter der uden for det  \r\n\r\n tjenestemandsretlige system kan tildeles tjenestemænd en offentlig påtale for  \r\n\r\n forsømmelser. </P>  \r\n\r\n<P>Dette er så meget mere betænkeligt, fordi påtalen tildeles på  \r\n\r\n utilstrækkeligt retligt grundlag, og uden at den pågældende embedsmand har  \r\n\r\n reel mulighed for at rense sig. Der henvises til mindretallets bemærkninger  \r\n\r\n sidst i kapitel 2, afsnit 3.3.4.1., samt til mindretallets ændringsforslag i  \r\n\r\n bilaget til dette lovforslag. </P>  \r\n\r\n<P> <I>Til stk. 5</I>  </P>  \r\n\r\n<P>Som anført i kapitel 2, afsnit 3.1, og i de almindelige bemærkninger til  \r\n\r\n lovforslaget har som en mere generel betænkelighed mod  \r\n\r\n undersøgelsesretsordningen været anført, at undersøgelsesretternes  \r\n\r\n indstillinger - selv om de kun skal vedrøre grundlaget for andre myndigheders  \r\n\r\n eventuelle indledning af disciplinærforfølgning m.v. - i medierne og i det  \r\n\r\n politiske liv bliver tillagt en videregående betydning, en slags  \r\n\r\n &#187;domsvirkning&#171;. Der har også været peget på, at der knytter sig  \r\n\r\n nogle principielle betænkeligheder til, at dommere, når de leder  \r\n\r\n undersøgelsesretter, udfører opgaver, som efter deres art ikke er sædvanlige  \r\n\r\n for domstolene, og at de herved - til skade for tilliden til domstolene - kan  \r\n\r\n blive gjort til aktører i sager, der reelt er afspejlinger af politiske  \r\n\r\n konflikter. </P>  \r\n\r\n<P>Disse betænkeligheder skal ses på baggrund af, at en  \r\n\r\n undersøgelseskommissions virksomhed markant adskiller sig fra en domstols  \r\n\r\n behandling af en retssag, idet kommissionens behandling er præget af en  \r\n\r\n inkvisitorisk procesform. Kommissionen skal således både tilrettelægge  \r\n\r\n undersøgelsen, indsamle bevismateriale, foretage afhøringer og på grundlag af  \r\n\r\n dette materiale - og udtalelser fra de berørte personer og deres bisiddere,  \r\n\r\n jf. § 23, stk. 4 - foretage vurderinger. </P>  \r\n\r\n<P>Lovforslaget indeholder flere konkrete forslag til, hvordan grundlaget for  \r\n\r\n denne kritik kan begrænses, jf. kapitel 2, afsnit 3.3.3.-3.3.4., og de  \r\n\r\n almindelige bemærkninger til lovforslaget. </P>  \r\n\r\n<P>For yderligere at begrænse grundlaget for kritikken fastsættes det i den  \r\n\r\n foreslåede bestemmelse, at en undersøgelseskommission, som har en dommer som  \r\n\r\n medlem, alene må foretage retlige vurderinger efter stk. 4, i det omfang  \r\n\r\n dommeren ikke finder det retssikkerhedsmæssigt betænkeligt. Om den nærmere  \r\n\r\n baggrund for bestemmelsen henvises til kapitel 2, afsnit 3.3.4.3. </P>  \r\n\r\n<P>Bestemmelsen gælder ikke for en undersøgelseskommission, der ikke har en  \r\n\r\n dommer som medlem. Dette er naturligvis ikke udtryk for, at en sådan  \r\n\r\n kommission bør foretage retssikkerhedsmæssigt betænkelige vurderinger.  \r\n\r\n Forskellen skyldes, at de hensyn, som ligger bag bestemmelsen, alene er fuldt  \r\n\r\n ud aktuelle, når en dommer er medlem af kommissionen. En ikkedommerledet  \r\n\r\n undersøgelseskommissions retlige vurderinger bør endvidere på samme måde som  \r\n\r\n den dommerledede kommissions retlige vurderinger formuleres forsigtigt og  \r\n\r\n markere kommissionens begrænsede funktion, jf. bemærkningerne til stk. 4.  \r\n\r\n Dommerens beslutning skal ske på grundlag af en vurdering af de eventuelle  \r\n\r\n problemer vedrørende de involverede embedsmænds retssikkerhed. F.eks. kan den  \r\n\r\n inkvisitoriske procesform føre til, at dommeren efter en konkret vurdering  \r\n\r\n mener, at det vil være uforsvarligt at udtale sig - selv i forsigtige  \r\n\r\n vendinger - om retlige spørgsmål, fordi dommeren finder, at der er risiko  \r\n\r\n for, at procesformen har haft en indflydelse på bevisvurderingen eller på  \r\n\r\n fremlæggelsen af de retlige spørgsmål, og at denne indflydelse kan gøre det  \r\n\r\n retssikkerhedsmæssigt betænkeligt, at den dommer, der har stået for  \r\n\r\n undersøgelsen, også skal foretage den retlige vurdering. Det vil selvsagt  \r\n\r\n også være muligt for en bisidder at rejse dette spørgsmål, hvis bisidderen  \r\n\r\n mener, at der er anledning til det. Dommerens beslutning kan også gå ud på,  \r\n\r\n at der foretages en retlig vurdering, men at den er begrænset i forhold til,  \r\n\r\n hvad kommissionen er blevet anmodet om. Man kan også forestille sig, at  \r\n\r\n dommeren finder, at der i forhold til nogle af de berørte embedsmænd kan  \r\n\r\n foretages retlige vurderinger i videre omfang end i forhold til andre  \r\n\r\n embedsmænd. </P>  \r\n\r\n<P>Som det fremgår af bestemmelsen, er det alene dommeren, som tager stilling  \r\n\r\n til, om det er retssikkerhedsmæssigt betænkeligt at foretage retlige  \r\n\r\n vurderinger. De andre medlemmer af kommissionen må derfor rette sig efter  \r\n\r\n dommerens beslutning, selv om de ikke selv finder det uforsvarligt at  \r\n\r\n foretage retlige vurderinger. </P>  \r\n\r\n<P>Hvis flere dommere undtagelsesvis deltager i undersøgelsen, forudsætter  \r\n\r\n bestemmelsen, at de alle er enige om, at der bør foretages retlige  \r\n\r\n vurderinger. Finder blot en af dommerne, at sådanne vurderinger ikke bør  \r\n\r\n foretages, skal de øvrige dommere rette sig efter det. </P>  \r\n\r\n<P>Det er ikke fastsat i bestemmelsen, hvornår dommerens beslutning om,  \r\n\r\n hvorvidt det er forsvarligt at foretage retlige vurderinger, skal træffes.  \r\n\r\n Det forudsættes, at beslutningen normalt træffes efter bevisførelsen. Først  \r\n\r\n på dette tidspunkt vil dommeren normalt have det fulde grundlag for at  \r\n\r\n vurdere, om det er retssikkerhedsmæssigt betænkeligt at foretage retlige  \r\n\r\n vurderinger af de involverede embedsmænds adfærd. </P>  \r\n\r\n<P>Der er imidlertid ikke noget til hinder for, at beslutningen træffes på et  \r\n\r\n tidligere tidspunkt. Beslutningen bør i givet fald så hurtigt som muligt  \r\n\r\n meddeles de berørte embedsmænd og justitsministeren. Dommeren kan omgøre sin  \r\n\r\n beslutning. Dette gælder dog kun, hvis den nye beslutning går ud på, at det  \r\n\r\n er retssikkerhedsmæssigt betænkeligt at foretage retlige vurderinger. </P>  \r\n\r\n<P>Justitsministeren bør i kommissoriet udtrykkeligt anføre, at anmodningen  \r\n\r\n om, at den pågældende undersøgelseskommission, som har en dommer som medlem,  \r\n\r\n foretager retlige vurderinger af embedsmænds adfærd, kun gælder i det omfang,  \r\n\r\n dommeren ikke finder det retssikkerhedsmæssigt betænkeligt. </P>  \r\n\r\n<P>Hvis en dommerledet undersøgelseskommission ikke har foretaget de retlige  \r\n\r\n vurderinger, som justitsministeren har anmodet om, må vedkommende minister  \r\n\r\n som udgangspunkt træffe sin afgørelse om disciplinærforfølgning på grundlag  \r\n\r\n af sædvanlig ministeriel behandling. </P>  \r\n\r\n<P>Der kan dog være et væsentligt behov for, at der - på grundlag af  \r\n\r\n undersøgelseskommissionens beretning - indhentes ekstern, uafhængig juridisk  \r\n\r\n rådgivning, inden der tages stilling til, om et retligt ansvar bør søges  \r\n\r\n gennemført over for de involverede embedsmænd. Det må konkret afgøres, om den  \r\n\r\n eksterne juridiske rådgivning skal gives af en person eller en flerhed af  \r\n\r\n personer, f.eks. 3 personer. De eksterne rådgivere vil kunne være advokater  \r\n\r\n eller andre jurister, herunder f.eks. universitetsjurister. </P>  \r\n\r\n<P> <B>Til kapitel 4</B>  </P>  \r\n\r\n<P> <I>Tilrettelæggelse af undersøgelsen m.v.</I>  </P>  \r\n\r\n<P> <B>Til § 5</B>  </P>  \r\n\r\n<P> <I>Til stk. 1</I>  </P>  \r\n\r\n<P>I bestemmelsen fastsættes det, at undersøgelseskommissionen efter samråd  \r\n\r\n med udspørgeren afgør, hvordan undersøgelsen tilrettelægges. </P>  \r\n\r\n<P>Undersøgelseskommissionen træffer bl.a. beslutning om, hvilket materiale  \r\n\r\n der har betydning for undersøgelsen og derfor bør indhentes, hvilke personer  \r\n\r\n der skal anmodes om at afgive forklaring for kommissionen, og hvilke  \r\n\r\n myndigheder/personer der skal anmodes om skriftligt at besvare spørgsmål m.v.  \r\n\r\n Det er endvidere kommissionen, der afgør, hvornår de enkelte  \r\n\r\n undersøgelsesskridt skal tages, f.eks. på hvilket tidspunkt af undersøgelsen  \r\n\r\n afhøringer skal foregå. </P>  \r\n\r\n<P>Ved sin tilrettelæggelse af undersøgelsen (som ved udarbejdelse af  \r\n\r\n beretning og indstilling) skal kommissionen tage hensyn til, at den - på  \r\n\r\n samme måde som udspørgeren - skal anvende objektivitetsprincippet. Herom  \r\n\r\n henvises til bemærkningerne til § 1, stk. 3. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det udtrykkeligt, at undersøgelseskommissionens  \r\n\r\n formand - når kommissionen består af flere medlemmer - leder kommissionens  \r\n\r\n møder. Med udtrykket &#187;møder&#171; sigtes til &#187;eksterne&#171; møder,  \r\n\r\n dvs. de møder, hvor der foretages afhøringer eller andre  \r\n\r\n &#187;retshandlinger&#171;. </P>  \r\n\r\n<P>Det forudsættes imidlertid, at formanden - i sagens natur - også leder  \r\n\r\n kommissionens &#187;interne&#171; møder, herunder rådslagninger. </P>  \r\n\r\n<P> <B>Til § 6</B>  </P>  \r\n\r\n<P>Bestemmelsen giver udtrykkelig hjemmel til, at undersøgelseskommissionen  \r\n\r\n kan anmode særligt sagkyndige om en udtalelse eller anden bistand til brug  \r\n\r\n for undersøgelsen. </P>  \r\n\r\n<P>Normalt vil der ikke være behov herfor, idet undersøgelseskommissionens  \r\n\r\n medlemmer - ud over juridisk uddannelse - kan have anden sagkundskab. Hertil  \r\n\r\n kommer, at undersøgelseskommissionens sekretariat kan bestå af personer med  \r\n\r\n særlig sagkundskab. </P>  \r\n\r\n<P>Det kan dog forekomme, at undersøgelseskommissionen får behov for ekstern  \r\n\r\n bistand fra sagkyndige. Det vil da typisk dreje sig om personer med en  \r\n\r\n speciel teknisk præget indsigt. Helt udelukket kan det dog ikke være, at der  \r\n\r\n kan opstå behov for sagkyndige jurister med specialviden inden for et  \r\n\r\n retsområde, som undersøgelsen omfatter. </P>  \r\n\r\n<P>Undersøgelseskommissionen skal sikre sig, at den sagkyndige, som den  \r\n\r\n anmoder om bistand, opfylder de habilitetskrav, der er fastsat i § 3. </P>  \r\n\r\n<P> <B>Til § 7</B>  </P>  \r\n\r\n<P>I bestemmelsen fastsættes det, at undersøgelseskommissionen skal føre en  \r\n\r\n protokol over møderne i kommissionen. Med udtrykket &#187;møderne&#171;  \r\n\r\n sigtes til kommissionens eksterne møder. Protokollen skal således ikke  \r\n\r\n indeholde oplysninger om kommissionens interne møder, herunder rådslagninger.  \r\n\r\n</P>  \r\n\r\n<P>Protokollen skal indeholde oplysninger om følgende forhold: </P>  \r\n\r\n<P>- tiden og stedet for eksterne møder i undersøgelseskommissionen; </P>  \r\n\r\n<P>- navnene på deltagerne i møderne; </P>  \r\n\r\n<P>- kort fremstilling af mødets forløb; </P>  \r\n\r\n<P>- hovedindholdet af afgivne forklaringer, jf. retsplejelovens § 186; </P>  \r\n\r\n<P>- mundtlig orientering efter § 23. </P>  \r\n\r\n<P> <B>Til kapitel 5</B>  </P>  \r\n\r\n<P> <I>Vidnepligt og anden oplysningspligt ved en undersøgelse med  \r\n\r\n dommerdeltagelse</I>  </P>  \r\n\r\n<P> <B>Til § 8</B>  </P>  \r\n\r\n<P>Med hensyn til sagens oplysning er der grund til at sondre mellem  \r\n\r\n undersøgelser med deltagelse af en dommer og andre undersøgelser. Dette  \r\n\r\n hænger sammen med, at anvendelse af sanktioner (vidnetvang m.v.) som middel  \r\n\r\n til at oplyse sagen er beføjelser, som alene bør tilkomme dommere. Der  \r\n\r\n henvises til kapitel 2, afsnit 3.5.3. </P>  \r\n\r\n<P>I overensstemmelse hermed fastsættes det i bestemmelsen, at reglerne i  \r\n\r\n kapitlet angår spørgsmålet om vidnepligt og anden oplysningspligt ved en  \r\n\r\n undersøgelseskommission, der har mindst en dommer som medlem. </P>  \r\n\r\n<P>Regler om vidnepligt m.v. med hensyn til en undersøgelseskommission uden  \r\n\r\n dommerdeltagelse er fastsat i kapitel 6. </P>  \r\n\r\n<P> <B>Til § 9</B>  </P>  \r\n\r\n<P> <I>Til stk. 1</I>  </P>  \r\n\r\n<P>For at sikre, at undersøgelseskommissionen kan få alle relevante  \r\n\r\n oplysninger frem, er det fastsat i bestemmelsen, at enhver har pligt til at  \r\n\r\n udlevere materiale til undersøgelseskommissionen, når kommissionen anmoder om  \r\n\r\n det. </P>  \r\n\r\n<P>Det forudsættes, at kommissionen alene fremsætter anmodning om udlevering  \r\n\r\n af materiale, hvis kommissionen finder, at det har betydning for  \r\n\r\n undersøgelsen. </P>  \r\n\r\n<P>Undersøgelseskommissionen behøver ikke at specificere det materiale, der  \r\n\r\n kræves udleveret. Kommissionen kan på samme måde som en undersøgelsesret ved  \r\n\r\n undersøgelsens start anmode myndigheder, virksomheder eller personer om at  \r\n\r\n udlevere alt relevant materiale til kommissionen. Hvis kommissionen bliver  \r\n\r\n bekendt med, at der eksisterer materiale, som ikke er modtaget i henhold til  \r\n\r\n den indledende udleveringsbegæring, vil kommissionen specifikt kunne anmode  \r\n\r\n at få udleveret det pågældende materiale. </P>  \r\n\r\n<P>Udtrykket &#187;materiale&#171; skal forstås i meget vid betydning. Det  \r\n\r\n omfatter ikke blot skrifter, herunder tegninger, kort og fotografier, men  \r\n\r\n også materiale, der træder i stedet herfor, f.eks. prøver, modeller, lydbånd,  \r\n\r\n film, videooptagelser og lignende. </P>  \r\n\r\n<P>Bestemmelsen omfatter alt foreliggende materiale, herunder interne  \r\n\r\n dokumenter, håndskrevne notater m.v. Bestemmelsen omfatter også personlige  \r\n\r\n eller private papirer som f.eks. dagbøger eller lignende. </P>  \r\n\r\n<P>Pligten til at udlevere materiale gælder, selv om materialet er  \r\n\r\n fortroligt. Udleveringspligten fortrænger således modstående forskrifter om  \r\n\r\n tavshedspligt, jf. stk. 3. Derimod gælder udleveringspligten ikke i det  \r\n\r\n omfang, der efter lovforslagets § 12 ikke vil være pligt til at afgive  \r\n\r\n vidneforklaring om indholdet af materialet. </P>  \r\n\r\n<P>Efter lovforslagets § 12, stk. 1, gælder pligten til at afgive forklaring  \r\n\r\n som vidne ikke for en minister, herunder en forhenværende minister, i det  \r\n\r\n omfang der må antages at foreligge mulighed for strafansvar i anledning af de  \r\n\r\n forhold, som undersøgelsen omfatter. Vidnepligten gælder heller ikke for en  \r\n\r\n embedsmand, herunder en forhenværende embedsmand, i det omfang der må antages  \r\n\r\n at foreligge mulighed for strafansvar eller disciplinæransvar i anledning af  \r\n\r\n de nævnte forhold. Vidnepligten gælder som udgangspunkt heller ikke for den  \r\n\r\n pågældende ministers eller embedsmands nærmeste, men kommissionen kan pålægge  \r\n\r\n den pågældende at afgive vidneforklaring, jf. § 12, stk. 2. Vidnepligten  \r\n\r\n gælder i øvrigt med de undtagelser, der er fastsat i retsplejelovens kapitel  \r\n\r\n 18. Dog finder retsplejelovens § 169 og § 170, stk. 3, ikke anvendelse, jf. §  \r\n\r\n 12, stk. 3. </P>  \r\n\r\n<P>En begæring om udlevering af dokumenter, som er udarbejdet af ministeren  \r\n\r\n eller embedsmændene <I>i embeds medfør,</I> og som således ikke tilhører de  \r\n\r\n pågældende, kan ikke afslås under henvisning til, at dokumenterne indeholder  \r\n\r\n oplysninger, hvorom ministeren eller embedsmændene ikke vil kunne forpligtes  \r\n\r\n til at afgive vidneforklaring. </P>  \r\n\r\n<P>Det forudsættes, at undersøgelseskommissionen i sin anmodning om  \r\n\r\n udlevering af materiale gør den pågældende bekendt med bestemmelsen i stk. 1,  \r\n\r\n herunder med, at udleveringspligten gælder med de begrænsninger, der er  \r\n\r\n fastsat i bestemmelsen. Kommissionen skal i den forbindelse ikke tage  \r\n\r\n stilling til, om den pågældende er omfattet af undtagelserne til  \r\n\r\n udleveringspligten. </P>  \r\n\r\n<P>Hvis offentligt ansatte undlader at opfylde pligten til at udlevere  \r\n\r\n foreliggende materiale til kommissionen, vil der være tale om en  \r\n\r\n tjenesteforsømmelse, der vil kunne medføre disciplinært ansvar og i grove  \r\n\r\n tilfælde strafansvar. For ministres vedkommende vil en sådan  \r\n\r\n pligttilsidesættelse efter omstændighederne kunne indebære en overtrædelse af  \r\n\r\n ministeransvarlighedslovens § 5. </P>  \r\n\r\n<P>I øvrigt vil manglende udlevering af materiale kunne medføre, at  \r\n\r\n undersøgelseskommissionen træffer beslutning om at anvende de tvangsmidler,  \r\n\r\n der er fastsat i retsplejelovens § 178, jf. lovforslagets § 10. Der henvises  \r\n\r\n til bemærkningerne til denne bestemmelse. </P>  \r\n\r\n<P>Det forudsættes endvidere, at undersøgelseskommissionen ved en umiddelbar  \r\n\r\n fogedforretning efter retsplejelovens kapitel 55 kan komme i besiddelse af  \r\n\r\n materiale, der i strid med udleveringspligten ikke er afleveret til  \r\n\r\n kommissionen. Adgangen til at anvende de tvangsmidler, der er fastsat i § 10,  \r\n\r\n forudsættes således ikke at være til hinder herfor. </P>  \r\n\r\n<P> <I>Til stk. 2</I>  </P>  \r\n\r\n<P>Ved bestemmelsen etableres en ordning, hvorefter undersøgelseskommissionen  \r\n\r\n kan stille skriftlige spørgsmål til og anmode om redegørelser fra dem, der  \r\n\r\n kan oplyse sagen. Kommissionen vil kunne fastsætte en frist for besvarelse af  \r\n\r\n kommissionens forespørgsler. </P>  \r\n\r\n<P>Der er pligt til at besvare de stillede spørgsmål m.v. Pligten fortrænger  \r\n\r\n modstående forskrifter om tavshedspligt, jf. stk. 3, men er underkastet de  \r\n\r\n samme undtagelser som vidnepligten, jf. § 12. </P>  \r\n\r\n<P>Det forudsættes, at undersøgelseskommissionen i sin anmodnig om at besvare  \r\n\r\n spørgsmål m.v. gør den pågældende bekendt med bestemmelsen i stk. 2, herunder  \r\n\r\n med begrænsningerne i pligten til at besvare spørgsmål m.v. Kommissionen skal  \r\n\r\n i den forbindelse ikke tage stilling til, om den pågældende er omfattet af  \r\n\r\n disse begrænsninger. </P>  \r\n\r\n<P>Undlader man at svare på en fyldestgørende måde, vil kommissionen kunne  \r\n\r\n anmode den pågældende om at afgive forklaring som vidne. For offentligt  \r\n\r\n ansatte gælder desuden, at undladelse af at svare på en fyldestgørende måde  \r\n\r\n vil kunne medføre disciplinært ansvar og i grove tilfælde strafansvar. </P>  \r\n\r\n<P>Den, der afgiver urigtige oplysninger til undersøgelseskommissionen, vil  \r\n\r\n efter omstændighederne kunne straffes efter straffelovens § 162. Efter denne  \r\n\r\n bestemmelse straffes den, som for eller til en offentlig myndighed med forsæt  \r\n\r\n afgiver urigtig erklæring om forhold, angående hvilke han er pligtig at  \r\n\r\n afgive forklaring, med bøde, hæfte eller fængsel indtil 4 måneder.  \r\n\r\n Bestemmelsen gælder både privat og offentligt ansatte. </P>  \r\n\r\n<P> <I>Til stk. 3</I>  </P>  \r\n\r\n<P>Den foreslåede bestemmelse regulerer forholdet mellem udleverings- og  \r\n\r\n oplysningspligten i stk. 1 og 2 og forskrifter om tavshedspligt. Bestemmelsen  \r\n\r\n indebærer, at pligterne i stk. 1 og 2 fortrænger modstående  \r\n\r\n tavshedspligtsforskrifter. Dette gælder, uanset om der er tale om almindelige  \r\n\r\n eller særlige tavshedspligtsforskrifter. </P>  \r\n\r\n<P>Den almindelige tavshedspligt, der efter straffelovens § 152 og  \r\n\r\n forvaltningslovens § 27 gælder for offentligt ansatte, herunder ansatte i  \r\n\r\n ministerier m.v., vil således ikke være til hinder for, at udleverings- og  \r\n\r\n oplysningspligten opfyldes. Tilsvarende er særlige tavshedsforskrifter som  \r\n\r\n f.eks. bank- og sparekasselovens § 50 b ikke til hinder for, at udleverings-  \r\n\r\n og oplysningspligten opfyldes. </P>  \r\n\r\n<P>Heller ikke f.eks. selskabslovgivningens tavshedspligtsforskrifter vil  \r\n\r\n kunne påberåbes som begrundelse for ikke at opfylde udleverings- og  \r\n\r\n oplysningspligten efter stk. 1 og 2. </P>  \r\n\r\n<P> <B>Til § 10</B>  </P>  \r\n\r\n<P>Bestemmelsen hjemler mulighed for anvendelse af tvangsmidler over for den,  \r\n\r\n der ikke opfylder udleveringspligten i § 9, stk. 1. </P>  \r\n\r\n<P>De tvangsmidler, som er fastsat i retsplejelovens § 178, stk. 1, kan finde  \r\n\r\n anvendelse. I denne forbindelse vil tvangsmidlerne i retsplejelovens § 178,  \r\n\r\n stk. 2, nr. 1 (bøde), nr. 4 (løbende bøde) og nr. 5 (forvaring) navnlig være  \r\n\r\n relevante. </P>  \r\n\r\n<P>Følgende betingelser skal være opfyldt, inden undersøgelseskommissionen  \r\n\r\n kan træffe beslutning om anvendelse af tvangsmidler: </P>  \r\n\r\n<P>(1) Undersøgelseskommissionen må have konstateret, at udleveringspligten i  \r\n\r\n § 9, stk. 1, ikke er opfyldt. </P>  \r\n\r\n<P>(2) Kommissionen må have givet den pågældende et skriftligt pålæg om  \r\n\r\n udlevering af materiale. Kommissionen må have sikkerhed for, at pålægget er  \r\n\r\n kommet frem til den pågældende, f.eks. ved, at pålægget er sendt med  \r\n\r\n anbefalet brev. </P>  \r\n\r\n<P>(3) Kommissionen må i pålægget have gjort den pågældende bekendt med, at  \r\n\r\n der er udleveringspligt, og med, at kommissionen uden yderligere varsel vil  \r\n\r\n kunne træffe beslutning om anvendelse af tvangsmidler efter retsplejelovens §  \r\n\r\n 178, stk. 1, hvis udleveringspligten ikke overholdes inden for den frist, som  \r\n\r\n kommissionen har fastsat i pålægget. </P>  \r\n\r\n<P>De processuelle regler, der er fastsat i retsplejelovens § 178, stk. 2,  \r\n\r\n finder tilsvarende anvendelse, dog med de modifikationer, der følger af  \r\n\r\n forholdets natur. Dette indebærer navnlig følgende: </P>  \r\n\r\n<P>Undersøgelseskommissionens afgørelse skal være begrundet, men den skal  \r\n\r\n ikke træffes ved kendelse, idet undersøgelseskommissionen ikke er en domstol.  \r\n\r\n Afgørelsen kan omgøres. </P>  \r\n\r\n<P>Da undersøgelseskommissionen ikke er en domstol, forudsættes det, at den  \r\n\r\n pågældende person kan anmode om omgørelse også senere end 14 dage efter, at  \r\n\r\n afgørelse om anvendelse af bøde er meddelt den pågældende, jf. herved  \r\n\r\n retsplejelovens § 178, stk. 2, 4. pkt. </P>  \r\n\r\n<P>I øvrigt kan den pågældende indbringe afgørelsen for Østre Landsret efter  \r\n\r\n bestemmelsen i lovforslagets § 28, stk. 1. </P>  \r\n\r\n<P>Som tidligere nævnt forudsættes det, at bestemmelsen i § 10 ikke er til  \r\n\r\n hinder for, at undersøgelseskommissionen ved en umiddelbar fogedforretning  \r\n\r\n efter retsplejelovens kapitel 55 kommer i besiddelse af materiale, der i  \r\n\r\n strid med udleveringspligten ikke er afleveret til kommissionen. </P>  \r\n\r\n<P> <B>Til § 11</B>  </P>  \r\n\r\n<P>I bestemmelsen fastsættes det, at enhver har pligt til at afgive  \r\n\r\n forklaring for undersøgelseskommissionen som vidne. </P>  \r\n\r\n<P>Vidnepligten gælder med de begrænsninger, der er fastsat i lovforslagets §  \r\n\r\n 12. </P>  \r\n\r\n<P> <B>Til § 12</B>  </P>  \r\n\r\n<P> <I>Til stk. 1</I>  </P>  \r\n\r\n<P>Som nævnt i kapitel 2, afsnit 2.8., er de personer, som kunne risikere et  \r\n\r\n disciplinært eller strafferetligt ansvar i anledning af de forhold,  \r\n\r\n undersøgelsen ved undersøgelsesretten omfattede, i praksis blevet afhørt med  \r\n\r\n en tilkendegivelse om, at de ikke havde pligt til at udtale sig, og at  \r\n\r\n forklaring blev afgivet uden sædvanligt vidneansvar, jf. herom bemærkningerne  \r\n\r\n til § 14. </P>  \r\n\r\n<P>I overensstemmelse hermed indebærer bestemmelsen i stk. 1, at pligten til  \r\n\r\n at afgive forklaring som vidne ikke gælder for en nuværende eller  \r\n\r\n forhenværende minister i det omfang, der må antages at foreligge mulighed for  \r\n\r\n strafansvar i anledning af de forhold, undersøgelsen omfatter. Dette gælder,  \r\n\r\n selv om undersøgelseskommmissionen ikke kan anmodes om at foretage retlige  \r\n\r\n vurderinger af ministres forhold, jf. § 4, stk. 4, og bemærkningerne hertil.  \r\n\r\n</P>  \r\n\r\n<P>Tilsvarende gælder pligten til at afgive vidneforklaring ikke i det  \r\n\r\n omfang, en embedsmand kan risikere strafansvar eller disciplinæransvar i  \r\n\r\n anledning af de forhold, undersøgelsen omfatter. Bestemmelsen gælder, selv om  \r\n\r\n undersøgelseskommissionen ikke er blevet anmodet om at foretage retlige  \r\n\r\n vurderinger, jf. § 4, stk. 4, eller selv om kommissionen finder det  \r\n\r\n retssikkerhedsmæssigt betænkeligt at foretage sådanne vurderinger, jf. § 4,  \r\n\r\n stk. 5. </P>  \r\n\r\n<P>Den foreslåede bestemmelse skal forstås således, at der ikke er pligt til  \r\n\r\n at afgive forklaring for en <I>tjenestemandsansat</I> embedsmand, hvis den  \r\n\r\n pågældende risikerer strafansvar eller formelt disciplinæransvar efter  \r\n\r\n tjenestemandslovens § 24, dvs. en formel irettesættelse eller advarsel, en  \r\n\r\n bøde, overførelse til andet arbejde, andet arbejdssted eller stilling,  \r\n\r\n degradation og afskedigelse. For en embedsmand, der <I>ikke er  \r\n\r\n tjenestemandsansat,</I> er der ligeledes ikke pligt til at afgive forklaring,  \r\n\r\n hvis den pågældende risikerer strafansvar eller disciplinære sanktioner, der  \r\n\r\n modsvarer de nævnte vedrørende tjenestemandsansat personale. En risiko for,  \r\n\r\n at et forhold uden for det disciplinære område kan give anledning til en  \r\n\r\n tjenstlig tilkendegivelse fra ledelsen, forudsættes ikke at medføre, at  \r\n\r\n pligten til at afgive vidneforklaring bortfalder. </P>  \r\n\r\n<P>Bestemmelsen omfatter også forhenværende embedsmænd i det omfang, de  \r\n\r\n pågældende kan risikere strafansvar i anledning af de forhold, undersøgelsen  \r\n\r\n omfatter. </P>  \r\n\r\n<P>I det omfang ministeren eller embedsmanden anmodes om at afgive forklaring  \r\n\r\n vedrørende forhold, som den pågældende ikke kan risikere et retligt ansvar af  \r\n\r\n den nævnte karakter for, er den pågældende ikke omfattet af  \r\n\r\n vidneundtagelsesreglen i stk. 1. Det gælder f.eks., hvis det ligger klart, at  \r\n\r\n de forhold, som den pågældende skal afgive forklaring om, ikke har nogen  \r\n\r\n betydning for spørgsmålet om den pågældendes strafansvar eller - for  \r\n\r\n embedsmænds vedkommende - disciplinæransvar. Hvis f.eks. disciplinær- eller  \r\n\r\n straffesagen mod den pågældende er afsluttet, og hvis der ikke kan rejses  \r\n\r\n spørgsmål om genoptagelse af sagen i anledning af de forhold, undersøgelsen  \r\n\r\n omfatter, vil den pågældende ikke være omfattet af vidneundtagelsesreglen i  \r\n\r\n stk. 1. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen præciseres det, at de nærmeste til den minister eller  \r\n\r\n embedsmand, der er omfattet af vidneundtagelesbestemmelsen i stk. 1, som  \r\n\r\n udgangspunkt heller ikke har pligt til at afgive vidneforklaring. Udtrykket  \r\n\r\n &#187;nærmeste&#171; omfatter samme personkreds som retsplejelovens § 171,  \r\n\r\n stk. 1. </P>  \r\n\r\n<P>Undersøgelseskommissionen kan pålægge de pågældende at afgive  \r\n\r\n vidneforklaring, jf. stk. 2, 2. pkt. Dette kan ske, når forklaringen må anses  \r\n\r\n for at være af afgørende betydning for undersøgelsen og undersøgelsens  \r\n\r\n beskaffenhed og dens betydning for samfundet findes at berettige til det. De  \r\n\r\n betingelser, hvorunder der gives pålæg om vidneforklaring, svarer til  \r\n\r\n retsplejelovens § 171, stk. 3. </P>  \r\n\r\n<P> <I>Til stk. 3</I>  </P>  \r\n\r\n<P>Bestemmelsen fastsætter, at vidnepligten efter § 11 i øvrigt gælder med de  \r\n\r\n undtagelser, der er fastsat i retsplejelovens kapitel 18. Dog finder  \r\n\r\n retsplejelovens § 169 og § 170, stk. 3, ikke anvendelse. </P>  \r\n\r\n<P>Bestemmelsen indebærer bl.a., at vidnepligten gælder med de undtagelser  \r\n\r\n eller begrænsninger, der er fastsat i retsplejelovens § 170, stk. 1, 2 og 4,  \r\n\r\n § 171, stk. 2 og 3, og § 172. </P>  \r\n\r\n<P>Retsplejelovens § 170, stk. 1, 2 og 4, vedrører vidneudelukkelsesgrunde  \r\n\r\n for præster, læger, forsvarere og advokater. Bestemmelsen i retsplejelovens §  \r\n\r\n 171, stk. 1, hvorefter &#187;en parts nærmeste ikke har pligt til at afgive  \r\n\r\n forklaring som vidne&#171;, er afløst af lovforslagets § 12, stk. 2, og er  \r\n\r\n derfor ikke relevant. Retsplejelovens § 171, stk. 2, fritager for vidnepligt  \r\n\r\n i en række tilfælde, hvor fastholdelse af pligten til at afgive fuldstændig  \r\n\r\n og sandfærdig forklaring ville kunne påføre vidnet eller hans nærmeste skade  \r\n\r\n og kaste vidnet ud i en alvorlig samvittighedskonflikt. Vidnepligt kan  \r\n\r\n pålægges efter retsplejelovens § 171, stk. 3. Bestemmelsen i § 172 vedrører  \r\n\r\n spørgsmålet om vidnefritagelse for presse, radio og fjernsyn. </P>  \r\n\r\n<P>Det forhold, at retsplejelovens § 169 (tavshedspligt begrundet i det  \r\n\r\n offentliges interesse) ikke gælder, betyder bl.a., at en embedsmand ikke skal  \r\n\r\n have samtykke fra vedkommende minister for at afgive vidneforklaring. En  \r\n\r\n minister kan heller ikke nægte at afgive forklaring under henvisning til  \r\n\r\n retsplejelovens § 169. </P>  \r\n\r\n<P>Det forhold, at retsplejelovens § 170, stk. 3, ikke gælder, betyder, at en  \r\n\r\n person ikke vil kunne undtages fra vidnepligt med den begrundelse, at  \r\n\r\n forklaringen vedrører forhold, med hensyn til hvilke personen i medfør af  \r\n\r\n lovgivningen har tavshedspligt (begrundet i private interesser). </P>  \r\n\r\n<P> <B>Til § 13</B>  </P>  \r\n\r\n<P>Bestemmelsen indebærer, at reglerne i retsplejelovens kapitel 18 finder  \r\n\r\n tilsvarende anvendelse på afgivelse af forklaring m.v. Der sigtes hermed ikke  \r\n\r\n til vidneudelukkelses- og vidnefritagelsesreglerne i retsplejelovens kapitel  \r\n\r\n 18. Spørgsmålet om disse reglers anvendelse er reguleret i § 12. Der sigtes  \r\n\r\n derimod til de øvrige regler om afgivelse af forklaring m.v. i  \r\n\r\n retsplejelovens kapitel 18. Disse regler gælder med de modifikationer, der  \r\n\r\n følger af forholdets natur. </P>  \r\n\r\n<P>Herom kan navnlig anføres følgende: </P>  \r\n\r\n<P>Undersøgelseskommissionen vejleder, hvis omstændighederne giver grund til  \r\n\r\n det, vidnet om indholdet af bestemmelserne i lovforslagets § 12, jf.  \r\n\r\n retsplejelovens § 173, stk. 1. </P>  \r\n\r\n<P>Afgives forklaring i tilfælde, hvor en vidneudelukkelses- eller  \r\n\r\n vidnefritagelsesgrund kan finde anvendelse, påser undersøgelseskommissionen,  \r\n\r\n at der tages særligt hensyn til vidnet eller den, der har krav på  \r\n\r\n hemmeligholdelse, jf. retsplejelovens § 173, stk. 2. </P>  \r\n\r\n<P>Undersøgelseskommissionen indkalder en person til at afgive forklaring som  \r\n\r\n vidne. Indkaldelsen forkyndes for den pågældende, og kommissionen kan pålægge  \r\n\r\n vidnet at møde straks, jf. retsplejelovens § 175. </P>  \r\n\r\n<P>Undersøgelseskommissionen kan pålægge enhver, som er til stede i et møde i  \r\n\r\n kommissionen eller i umiddelbar nærhed af mødestedet, straks at afgive  \r\n\r\n vidneforklaring, og tilstedeværende vidner kan pålægges at møde til ny tid,  \r\n\r\n jf. retsplejelovens § 176. </P>  \r\n\r\n<P>Vidnet skal forblive på det sted, hvor undersøgelseskommissionen holder  \r\n\r\n møde, indtil mødet er afsluttet, medmindre undersøgelseskommissionen træffer  \r\n\r\n anden bestemmelse, jf. retsplejelovens § 177. </P>  \r\n\r\n<P>Undersøgelseskommissionen kan anvende de tvangsmidler, der er fastsat i  \r\n\r\n retsplejelovens § 178. </P>  \r\n\r\n<P>Et vidne kan ikke undlade at give møde for undersøgelseskommissionen,  \r\n\r\n fordi vidnet mener sig berettiget til at nægte at afgive forklaring, jf.  \r\n\r\n retsplejelovens § 179. </P>  \r\n\r\n<P>Vidnet skal om nødvendigt opfriske sin viden om sagen, inden der gives  \r\n\r\n møde i undersøgelseskommissionen, jf. nærmere retsplejelovens § 180. </P>  \r\n\r\n<P>Inden vidnet afhøres, sikrer undersøgelseskommissionen sig vidnets  \r\n\r\n identitet, og at intet er til hinder for vidneforklaringens afgivelse.  \r\n\r\n Undersøgelseskommissionen pålægger derefter i givet fald vidnet at tale  \r\n\r\n sandhed og gør vidnet bekendt med strafansvar for afgivelse af falsk  \r\n\r\n forklaring, jf. retsplejelovens § 181. </P>  \r\n\r\n<P>Hvert vidne afhøres for sig, jf. retsplejelovens § 182, 1. pkt. Vidnet  \r\n\r\n afhøres af undersøgelseskommissionens medlemmer eller af den person, der er  \r\n\r\n udpeget hertil, jf. lovforslagets § 1, stk. 3. Bisidderne må stille spørgsmål  \r\n\r\n til vidnet, jf. lovforslagets § 22, stk. 5. </P>  \r\n\r\n<P>Afhøringen skal ske på en sådan måde, at den er egnet til at fremkalde en  \r\n\r\n tydelig og sandfærdig forklaring, jf. retsplejelovens § 184, stk. 1. Vidnet  \r\n\r\n skal så vidt muligt have adgang til at udtale sig i sammenhæng. Det bør  \r\n\r\n fremgå af forklaringen, om den støtter sig på vidnets egen iagttagelse, jf.  \r\n\r\n retsplejelovens § 184, stk. 2. Undersøgelseskommissionen afgør, om vidnet  \r\n\r\n under afhøringen må benytte medbragte notater eller andre hjælpemidler, jf.  \r\n\r\n retsplejelovens § 184, stk. 3. </P>  \r\n\r\n<P>Vidneforklaringen optages i protokollen, jf. nærmere retsplejelovens §  \r\n\r\n 186. </P>  \r\n\r\n<P>Der udbetales godtgørelse til vidnet efter de regler, som  \r\n\r\n justitsministeren har fastsat, jf. herved retsplejelovens § 188. Efter disse  \r\n\r\n regler udbetales der ikke vidnegodtgørelse til offentligt ansatte, når de som  \r\n\r\n led i deres tjenstlige arbejde afgiver vidneforklaring. Det forudsættes  \r\n\r\n derfor, at der ikke udbetales vidnegodtgørelse til de embedsmænd, der som led  \r\n\r\n i deres tjeneste afgiver forklaring for undersøgelseskommissionen. Det  \r\n\r\n forudsættes endvidere, at der ikke udbetales vidnegodtgørelse til de  \r\n\r\n embedsmænd, der er omfattet af lovforslagets § 12, stk. 1. </P>  \r\n\r\n<P>Undersøgelseskommissionens afgørelser træffes ikke ved kendelse, idet  \r\n\r\n kommissionen ikke er en domstol. Men afgørelserne skal være ledsaget af  \r\n\r\n grunde i det omfang, det følger af de bestemmelser i retsplejeloven, som der  \r\n\r\n er henvist til, jf. herved retsplejelovens § 187. Afgørelserne kan indbringes  \r\n\r\n for Østre Landsret efter lovforslagets § 28, stk. 1. </P>  \r\n\r\n<P> <B>Til § 14</B>  </P>  \r\n\r\n<P>I straffelovens §§ 158-160 er der fastsat nærmere regler om straf for den  \r\n\r\n person, der afgiver falsk forklaring for retten. </P>  \r\n\r\n<P>Undersøgelseskommissionen er ikke en domstol. Straffelovens §§ 158-160 kan  \r\n\r\n derfor ikke finde direkte anvendelse på den, der afgiver falsk forklaring for  \r\n\r\n undersøgelseskommissionen. Det er nødvendigt at tilvejebringe udtrykkelig  \r\n\r\n hjemmel hertil. </P>  \r\n\r\n<P>På denne baggrund fastsættes det i § 14, at straffelovens §§ 158-160  \r\n\r\n finder tilsvarende anvendelse på den, der afgiver falsk forklaring for  \r\n\r\n undersøgelseskommissionen. </P>  \r\n\r\n<P>Det forudsættes i den forbindelse, at den minister eller embedsmand, der  \r\n\r\n er omfattet af lovforslagets § 12, stk. 1, ikke kan straffes for afgivelse af  \r\n\r\n falsk forklaring for undersøgelseskommissionen. Den pågældende må for så vidt  \r\n\r\n ligestilles med en &#187;sigtet&#171;, jf. straffelovens § 159, stk. 1. </P>  \r\n\r\n<P>Tilsvarende kan personer, der er omfattet af lovforslagets § 12, stk. 3,  \r\n\r\n jf. retsplejelovens § 170, stk. 1, ikke straffes for falsk forklaring, jf.  \r\n\r\n straffelovens § 159, stk. 1. Hvis den person, i hvis interesse der er  \r\n\r\n tavshedspligt, har frafaldet sit ønske om hemmeligholdelse, eller hvis  \r\n\r\n undersøgelseskommissionen har truffet bestemmelse om afgivelse af forklaring,  \r\n\r\n jf. retsplejelovens § 170, stk. 2, er betingelsen for straffrihed ikke til  \r\n\r\n stede. </P>  \r\n\r\n<P>Afgives falsk forklaring af den pågældende ministers eller embedsmands  \r\n\r\n nærmeste, jf. lovforslagets § 12, stk. 2, kan straffen nedsættes og i øvrigt  \r\n\r\n under formildende omstændigheder bortfalde, jf. straffelovens § 159, stk. 2.  \r\n\r\n Det samme gælder for andre, der er omfattet af en vidnefritagelsesgrund, jf.  \r\n\r\n lovforslagets § 12, stk. 3, sammenholdt med retsplejelovens §§ 171 og 172.  \r\n\r\n</P>  \r\n\r\n<P> <B>Til kapitel 6</B>  </P>  \r\n\r\n<P> <I>Vidnepligt og anden oplysningspligt ved en undersøgelse uden  \r\n\r\n dommerdeltagelse</I>  </P>  \r\n\r\n<P> <B>Til § 15</B>  </P>  \r\n\r\n<P>I bestemmelsen fastsættes det udtrykkeligt, at reglerne i kapitlet gælder  \r\n\r\n for en undersøgelseskommission, som ikke har en dommer som medlem. Om  \r\n\r\n baggrunden herfor henvises til bemærkningerne til § 8. </P>  \r\n\r\n<P> <B>Til § 16</B>  </P>  \r\n\r\n<P>Bestemmelsen fastsætter, at reglerne i § 9 om udlevering af materiale og  \r\n\r\n om pligten til skriftligt at besvare spørgsmål og udarbejde redegørelser  \r\n\r\n finder tilsvarende anvendelse. Der henvises til bemærkningerne til § 9. </P>  \r\n\r\n<P> <B>Til § 17</B>  </P>  \r\n\r\n<P>Den undersøgelseskommission, som reglerne i dette kapitel vedrører, har  \r\n\r\n som nævnt ingen dommer som medlem. Kommissionen bør derfor ikke selv kunne  \r\n\r\n anvende tvangsmidler over for den, der ikke vil udlevere materiale efter  \r\n\r\n lovforslagets § 16, jf. § 9, stk. 1, idet sådanne beføjelser bør forbeholdes  \r\n\r\n dommere. Undersøgelseskommissionen kan dog have behov for, at der gives pålæg  \r\n\r\n om udlevering af materiale. </P>  \r\n\r\n<P>Bestemmelsen i <I>stk. 1</I> hjemler derfor mulighed for, at Københavns  \r\n\r\n Byret efter anmodning fra undersøgelseskommissionen ved kendelse kan pålægge  \r\n\r\n en person m.v. at udlevere materiale, der er omfattet af udleveringspligten i  \r\n\r\n § 9, stk. 1. </P>  \r\n\r\n<P>Hvis et pålæg ikke efterkommes, giver bestemmelsen i <I>stk. 2</I> hjemmel  \r\n\r\n til, at Københavns Byret kan anvende de tvangsmidler, der er fastsat i  \r\n\r\n retsplejelovens § 178, jf. herved bemærkningerne ovenfor til § 10. </P>  \r\n\r\n<P>Det forudsættes, at undersøgelseskommissionen om nødvendigt ved en  \r\n\r\n umiddelbar fogedforretning efter retsplejelovns kapitel 55 kan komme i  \r\n\r\n besiddelse af materiale, som i strid med udleveringspligten ikke er afleveret  \r\n\r\n til kommissionen, jf. bemærkningerne til § 9, stk. 1, og § 10. </P>  \r\n\r\n<P> <B>Til § 18</B>  </P>  \r\n\r\n<P> <I>Til stk. 1</I>  </P>  \r\n\r\n<P>Bestemmelsen fastsætter, at undersøgelseskommissionen kan opfordre en  \r\n\r\n person til frivilligt at afgive forklaring for kommissionen. </P>  \r\n\r\n<P>Den pågældende person kan således ikke tvinges til at afgive forklaring,  \r\n\r\n heller ikke ved en tjenestebefaling fra en minister eller styrelseschef.  \r\n\r\n Forklaring afgives uden sædvanligt strafansvar for falsk forklaring.  \r\n\r\n Disciplinært ansvar for falsk forklaring kan dog komme på tale, medmindre den  \r\n\r\n pågældende hører til den personkreds, der er omfattet af § 12, stk. 1. </P>  \r\n\r\n<P> <I>Til stk. 2</I>  </P>  \r\n\r\n<P>Efter bestemmelsen afgives den frivillige forklaring så vidt muligt efter  \r\n\r\n retsplejelovens kapitel 18. </P>  \r\n\r\n<P>Der er i sagens natur en række bestemmelser i retsplejelovens kapitel 18,  \r\n\r\n jf. bemærkningerne ovenfor til § 13, som ikke er relevante, da forklaring  \r\n\r\n afgives på frivilligt grundlag. </P>  \r\n\r\n<P>De bestemmelser i retsplejelovens kapitel 18, som navnlig vil have  \r\n\r\n praktisk betydning, er § 173 (vejledning om vidneudelukkelses- og  \r\n\r\n vidnefritagelsesgrunde), § 182, 1. pkt. (hvert vidne afhøres for sig), § 184  \r\n\r\n (hvordan afhøringen skal foregå) og § 186 (protokollering af  \r\n\r\n vidneforklaring). Det forudsættes endvidere, at kommissionen gør en  \r\n\r\n embedsmand bekendt med, at den pågældende efter omstændighederne kan ifalde  \r\n\r\n et disciplinært ansvar for afgivelse af falsk forklaring, jf. herved  \r\n\r\n retsplejelovens § 181. </P>  \r\n\r\n<P> <B>Til § 19</B>  </P>  \r\n\r\n<P> <I>Til stk. 1</I>  </P>  \r\n\r\n<P>Hvis undersøgelseskommissionen finder, at der kan være behov for, at en  \r\n\r\n person afgiver forklaring som vidne, kan kommissionen efter bestemmelsen  \r\n\r\n anmode Københavns Byret om at indkalde den pågældende til at afgive  \r\n\r\n forklaring for retten som vidne. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det, at der er vidnepligt, jf. § 11, men at  \r\n\r\n vidnepligten gælder med de undtagelser, der er fastsat i lovforslagets § 12.  \r\n\r\n Der henvises herom til bemærkningerne til § 12. </P>  \r\n\r\n<P> <B>Til § 20</B>  </P>  \r\n\r\n<P> <I>Til stk. 1</I>  </P>  \r\n\r\n<P>Det fastsættes i bestemmelsen, at reglerne i retsplejelovens kapitel 18  \r\n\r\n finder tilsvarende anvendelse på afgivelse af forklaring m.v. ved Københavns  \r\n\r\n Byret. </P>  \r\n\r\n<P>Retten afgør, om de personer, der indkaldes, er forpligtet til at afgive  \r\n\r\n forklaring, og om forklaring afgives under strafansvar. </P>  \r\n\r\n<P>Spørgsmålet om, hvorvidt der er vidnepligt, afgøres efter bestemmelsen i §  \r\n\r\n 19, stk. 2, sammenholdt med §§ 11 og 12. Over for modvillige vidner kan  \r\n\r\n retten anvende de almindelige tvangsmidler, jf. retsplejelovens § 178. </P>  \r\n\r\n<P>Retten vejleder, hvis omstændighederne giver grund til det, vidnerne om  \r\n\r\n indholdet af reglerne om vidneudelukkelse og vidnefritagelse, jf.  \r\n\r\n retsplejelovens § 173, stk. 1. Inden vidnet afhøres, sikrer retten sig, at  \r\n\r\n der ikke er noget til hinder for vidneforklaringens afgivelse. Retten  \r\n\r\n pålægger derefter vidnet at tale sandhed og gør vidnet bekendt med  \r\n\r\n strafansvaret for afgivelse af falsk forklaring, jf. retsplejelovens § 181.  \r\n\r\n</P>  \r\n\r\n<P>Afhøringerne foretages af undersøgelseskommissionens medlemmer eller af  \r\n\r\n den person, der udpeges efter lovforslagets § 1, stk. 3. Bisidderen kan  \r\n\r\n foretage en uddybende afhøring, jf. lovforslagets § 22, stk. 5.  \r\n\r\n Hovedindholdet af forklaringen optages i retsbogen, jf. retsplejelovens §  \r\n\r\n 186, stk. 2. </P>  \r\n\r\n<P>Den, der afgiver falsk forklaring for retten, kan straffes efter  \r\n\r\n straffelovens §§ 158-160. Der henvises til bemærkningerne til § 14. </P>  \r\n\r\n<P> <B>Til kapitel 7</B>  </P>  \r\n\r\n<P> <I>De berørte personers retsstilling</I>  </P>  \r\n\r\n<P> <B>Til § 21</B>  </P>  \r\n\r\n<P> <I>Til stk. 1</I>  </P>  \r\n\r\n<P>I bestemmelsen fastsættes det, at den minister eller embedsmand, hvis  \r\n\r\n forhold undersøges af undersøgelseskommissionen, har ret til en bisidder  \r\n\r\n efter eget valg. Dette gælder også forhenværende ministre eller embedsmænd,  \r\n\r\n hvis forhold undersøges af undersøgelseskommissionen. </P>  \r\n\r\n<P>Retten til at vælge en bisidder gælder, selv om undersøgelseskommissionen  \r\n\r\n ikke kan foretage politiske eller retlige vurderinger af ministres forhold,  \r\n\r\n jf. herved § 4, stk. 4, og bemærkningerne hertil. Reglerne gælder endvidere,  \r\n\r\n selv om undersøgelseskommissionen ikke er blevet anmodet om at foretage  \r\n\r\n retlige vurderinger af embedsmænds adfærd, jf. § 4, stk. 4, eller  \r\n\r\n kommissionen finder det retssikkerhedsmæssigt betænkeligt at foretage sådanne  \r\n\r\n vurderinger, jf. § 4, stk. 5. </P>  \r\n\r\n<P>Retten til bisidder efter eget valg gælder bl.a. for den minister, som i  \r\n\r\n anledning af de forhold, undersøgelsen omfatter, kan risikere et politisk  \r\n\r\n ansvar (f.eks. næse, kritik eller mistillid) eller et retligt ansvar. For en  \r\n\r\n embedsmand vil retten til bisidder efter eget valg navnlig være aktuel, hvis  \r\n\r\n den pågældende kan risikere et retligt ansvar i anledning af de forhold,  \r\n\r\n undersøgelsen omfatter. </P>  \r\n\r\n<P>For så vidt angår de berørte embedsmænd, må det som hidtil antages, at  \r\n\r\n deres faglige organisation i praksis vil stille en bisidder til rådighed, jf.  \r\n\r\n kapitel 2, afsnit 2.10. </P>  \r\n\r\n<P>Den valgte bisidder vil normalt være advokat. Men der opstilles ikke noget  \r\n\r\n krav herom. </P>  \r\n\r\n<P>Bestemmelsen er naturligvis ikke til hinder for, at andre personer end de  \r\n\r\n ministre og embedsmænd, der er omfattet af bestemmelsen, modtager rådgivning  \r\n\r\n i forbindelse med en kommissions undersøgelse. De pågældende personer og  \r\n\r\n deres rådgivere vil imidlertid ikke have de rettigheder m.v., som er fastsat  \r\n\r\n i §§ 22-24. Det forudsættes dog, at justitsministeren efter omstændighederne  \r\n\r\n kan bestemme, at statskassen betaler salær og godtgørelse til rådgiveren  \r\n\r\n efter bestemmelsen i § 24, stk. 1. Der bør forinden indhentes en udtalelse  \r\n\r\n fra kommissionen herom. Det forudsættes endvidere, at kommissionen normalt  \r\n\r\n tillader, at en rådgiver kan overvære afhøringen af sin klient, selv om  \r\n\r\n afhøringen foretages for lukkede døre. </P>  \r\n\r\n<P> <I>Til stk. 2</I>  </P>  \r\n\r\n<P>Hvis den pågældende minister eller embedsmand ikke har valgt en bisidder,  \r\n\r\n kan undersøgelseskommissionen beskikke en bisidder for den pågældende, hvis  \r\n\r\n der anmodes herom. </P>  \r\n\r\n<P>I særlige situationer, hvor der er et klart behov for, at den pågældende  \r\n\r\n ministers eller embedsmands interesser varetages af en bisidder, vil  \r\n\r\n kommissionen kunne beskikke en bisidder for den pågældende, selv om den  \r\n\r\n pågældende ikke anmoder om det. </P>  \r\n\r\n<P>Den beskikkede bisidder til typisk være advokat. </P>  \r\n\r\n<P> <I>Til stk. 3</I>  </P>  \r\n\r\n<P>Efter bestemmelsen kan kommissionen på ethvert tidspunkt bestemme, at en  \r\n\r\n valgt bisidder, herunder en bisidder, som den pågældende embedsmands faglige  \r\n\r\n organisation har stillet til rådighed, ikke må fungere som sådan.  \r\n\r\n Kommissionen kan endvidere på ethvert tidspunkt tilbagekalde en beskikkelse  \r\n\r\n af en bisidder. I begge tilfælde gælder det, at beslutningen kun kan træffes,  \r\n\r\n hvis afgørende hensyn til den pågældende minister eller embedsmand eller til  \r\n\r\n undersøgelsens gennemførelse taler for det. </P>  \r\n\r\n<P>I vurderingen af, om en beslutning af den nævnte karakter bør træffes, kan  \r\n\r\n der søges vejledning i de betingelser, der efter retsplejelovns § 733, stk. 2  \r\n\r\n (jf. § 730, stk. 3) skal være opfyldt for, at retten kan nægte at beskikke en  \r\n\r\n advokat, som sigtede ønsker, eller afvise en valgt forsvarer. Dette kan ske,  \r\n\r\n hvis advokatens medvirken &#187;ud fra retsplejemæssige hensyn til sagens  \r\n\r\n behørige fremme, herunder navnlig hensynet til medsigtedes tarv, ikke kan  \r\n\r\n anses for forsvarlig eller der er påviselig risiko for, at advokaten vil  \r\n\r\n hindre eller modvirke sagens opklaring&#171;. </P>  \r\n\r\n<P> <B>Til § 22</B>  </P>  \r\n\r\n<P> <I>Til stk. 1</I>  </P>  \r\n\r\n<P>I bestemmelsen fastsættes det, at bisidderen har ret til at overvære  \r\n\r\n møderne i undersøgelseskommissionen og i retten. </P>  \r\n\r\n<P>Udtrykket &#187;møderne i undersøgelseskommissionen&#171; omfatter ikke  \r\n\r\n kommissionens interne møder, herunder rådslagninger, men de  \r\n\r\n &#187;eksterne&#171; møder, hvis parallelitet i retsplejen er retsmøderne.  \r\n\r\n</P>  \r\n\r\n<P>Bisidderens ret til at overvære møderne i kommissionen og i retten er  \r\n\r\n ubetinget. </P>  \r\n\r\n<P>Udviser bisidderen en adfærd, der afgørende skader undersøgelsens  \r\n\r\n gennemførelse, kan kommissionen træffe bestemmelse om, at den pågældende ikke  \r\n\r\n må fungere som bisidder, eller tilbagekalde en beskikkelse som bisidder, jf.  \r\n\r\n § 21, stk. 3. I givet fald vil den pågældende person ikke længere være  \r\n\r\n bisidder, og den pågældende vil derfor kunne nægtes adgang til møderne i  \r\n\r\n undersøgelseskommissionen og i retten. </P>  \r\n\r\n<P> <I>Til stk. 2</I>  </P>  \r\n\r\n<P>Bestemmelsen giver bisidderen ret til at få kopi af det materiale, der  \r\n\r\n indgår i undersøgelsen. Retten hertil er ubetinget. </P>  \r\n\r\n<P>Udtrykket &#187;indgår i undersøgelsen&#171; skal forstås således, at det  \r\n\r\n ikke omfatter undersøgelseskommissionens interne materiale, dvs. materiale,  \r\n\r\n som kommissionen har udarbejdet til intern brug. Som eksempel kan nævnes  \r\n\r\n udkast til beslutninger eller beretning, brevveksling mellem kommissionens  \r\n\r\n medlemmer eller mellem kommissionens medlemmer og medhjælpere, herunder den  \r\n\r\n person, der udpeges efter § 1, stk. 3. </P>  \r\n\r\n<P> <I>Til stk. 3</I>  </P>  \r\n\r\n<P>Bisidderen må ikke uden undersøgelseskommissionens samtykke udlevere  \r\n\r\n (herunder i kopi) det materiale, som bisidderen har modtaget efter stk. 2,  \r\n\r\n til sin klient. Bestemmelsen svarer til retsplejelovens § 745, stk. 1. </P>  \r\n\r\n<P>Bisidderen har derimod som udgangspunkt ret til at gøre klienten bekendt  \r\n\r\n med indholdet af materialet, hvis bisidderen finder det relevant for  \r\n\r\n varetagelsen af klientens tarv. Dette kan f.eks. ske på den måde, at klienten  \r\n\r\n får adgang til at læse det relevante materiale på bisidderens kontor.  \r\n\r\n Bisidderen vil endvidere kunne gøre sin klient bekendt med, hvad der er  \r\n\r\n foregået under møder i undersøgelseskommissionen eller i retten. Der kan dog  \r\n\r\n være tilfælde, hvor det af hensyn til undersøgelsens gennemnførelse er  \r\n\r\n nødvendigt, at bisidderen - eventuelt midlertidigt - ikke gør klienten  \r\n\r\n bekendt med de nævnte oplysninger. Det fastsættes derfor i bestemmelsen, at  \r\n\r\n undersøgelseskommissionen kan give bisidderen et pålæg om ikke at gøre  \r\n\r\n klienten bekendt med de nævnte oplysninger. </P>  \r\n\r\n<P> <I>Til stk. 4</I>  </P>  \r\n\r\n<P>I bestemmelsen fastsættes det udtrykkeligt, at bisidderen kan anmode  \r\n\r\n undersøgelseskommissionen om at foranstalte bevisførelse. Bisidderen kan  \r\n\r\n f.eks. anmode kommissionen om at indkalde bestemte personer til at afgive  \r\n\r\n forklaring eller om at indhente nærmere angivet materiale. </P>  \r\n\r\n<P>Kommissionen træffer selv beslutning om, hvorvidt den ønskede bevisførelse  \r\n\r\n er af betydning for undersøgelsen, jf. herved princippet i retsplejelovens §  \r\n\r\n 341, og dermed om, hvorvidt bisidderens anmodning skal imødekommes. </P>  \r\n\r\n<P> <I>Til stk. 5</I>  </P>  \r\n\r\n<P>Det fastsættes udtrykkeligt i bestemmelsen, at bisidderen har ret til at  \r\n\r\n foretage en uddybende afhøring af de personer, der har afgivet forklaring.  \r\n\r\n</P>  \r\n\r\n<P>Bestemmelsen forudsætter den ordning, at afhøringen som udgangspunkt  \r\n\r\n foretages af udspørgeren, jf. § 1, stk. 3. Når udspørgeren er færdig med sin  \r\n\r\n afhøring, kan bisidderen foretage en uddybende afhøring af den person, der  \r\n\r\n har afgivet forklaring. </P>  \r\n\r\n<P>Det forudsættes, at undersøgelseskommissionen eller Københavns Byret efter  \r\n\r\n kommissionens begæring kan afskære bisidderen fra at stille spørgsmål til den  \r\n\r\n person, der har afgivet forklaring, hvis spørgsmålene ikke har betydning for  \r\n\r\n undersøgelsen, jf. herved princippet i retsplejelovens § 341. </P>  \r\n\r\n<P> <B>Til § 23</B>  </P>  \r\n\r\n<P> <I>Til stk. 1</I>  </P>  \r\n\r\n<P>I bestemmelsen fastsættes det, at undersøgelseskommissionen inden  \r\n\r\n afhøringen skal orientere den berørte minister eller embedsmand og den  \r\n\r\n pågældendes bisidder om de forhold af faktisk og eventuelt retlig karakter,  \r\n\r\n som undersøgelsen vedrørende den pågældende omfatter. </P>  \r\n\r\n<P>Forpligtelsen til at orientere om de nævnte forhold gælder, uanset om  \r\n\r\n undersøgelseskommissionen alene har fået til opgave at undersøge og klarlægge  \r\n\r\n et faktisk begivenhedsforløb. I så fald skal orienteringen alene vedrøre de  \r\n\r\n faktiske forhold, som undersøgelsen vedrørende den pågældende minister eller  \r\n\r\n embedsmand omfatter. </P>  \r\n\r\n<P>Undersøgelseskommissionen afgør selv, om orienteringen skal ske mundtligt  \r\n\r\n eller skriftligt. Hvis den sker mundtligt, bør det anføres i protokollen,  \r\n\r\n hvad den går ud på, jf. bemærkningerne til § 7. </P>  \r\n\r\n<P>Orienteringen behøver ikke være særlig detaljeret. Men den skal give den  \r\n\r\n pågældende minister eller embedsmand et billede af, hvilke faktiske og  \r\n\r\n eventuelt retlige forhold vedrørende den pågældende undersøgelsen omfatter.  \r\n\r\n</P>  \r\n\r\n<P>Det er angivet i bestemmelsen, at orienteringen skal gives inden  \r\n\r\n afhøringen, dvs. inden den pågældende afhøres første gang. Det forudsættes,  \r\n\r\n at orienteringen gives så hurtigt som muligt, efter at undersøgelsen er  \r\n\r\n iværksat. Den kan således gives på et tidspunkt, hvor den pågældende endnu  \r\n\r\n ikke er indkaldt til at afgive forklaring. </P>  \r\n\r\n<P> <I>Til stk. 2</I>  </P>  \r\n\r\n<P>Undersøgelseskommissionen har efter den foreslåede bestemmelse pligt til -  \r\n\r\n hvis der i løbet af undersøgelsen sker væsentlige ændringer i forhold til den  \r\n\r\n orientering, der er givet efter stk. 1 - at orientere den pågældende minister  \r\n\r\n eller embedsmand og bisidderen om de forhold af faktisk og eventuelt retlig  \r\n\r\n karakter, som undersøgelsen vedrørende den pågældende omfatter. </P>  \r\n\r\n<P> <I>Til stk. 3</I>  </P>  \r\n\r\n<P>Det fastsættes i bestemmelsen, at undersøgelseskommissionen efter  \r\n\r\n bevisførelsen skal orientere den pågældende minister eller embedsmand og den  \r\n\r\n pågældendes bisidder om de faktiske og eventuelt retlige forhold vedrørende  \r\n\r\n den pågældende, som kommissionen overvejer at give udtryk for i sin  \r\n\r\n beretning. </P>  \r\n\r\n<P>Med udtrykket &#187;efter bevisførelsen&#171; tænkes på perioden efter, at  \r\n\r\n undersøgelseskommissionen har afsluttet afhøringerne og indsamlingen af  \r\n\r\n materiale. </P>  \r\n\r\n<P>Orienteringen behøver ikke være skriftlig. Orienteringen på dette sene  \r\n\r\n tidspunkt skal angive den bevisvurdering, som undersøgelseskommissionen  \r\n\r\n overvejer at lægge til grund vedrørende den berørte ministers eller  \r\n\r\n embedsmands adfærd, og - hvis det er relevant - de punkter, der eventuelt vil  \r\n\r\n blive gjort til genstand for kritik i beretningen. Der henvises til kapitel  \r\n\r\n 2, afsnit 3.4.3. Orienteringen skal kunne danne grundlaget for den udtalelse,  \r\n\r\n der kan afgives efter stk. 4. </P>  \r\n\r\n<P> <I>Til stk. 4</I>  </P>  \r\n\r\n<P>Bestemmelsen fastsætter, at den pågældende minister eller embedsmand og  \r\n\r\n den pågældende bisidder ved undersøgelsens afslutning - bl.a. på grundlag af  \r\n\r\n den orientering, der er fastsat i stk. 3 - har ret til at komme med en  \r\n\r\n skriftlig udtalelse om de faktiske og eventuelt retlige spørgsmål, som  \r\n\r\n undersøgelsen vedrørende den pågældende rejser. </P>  \r\n\r\n<P>Undersøgelseskommissionen kan fastsætte en frist for afgivelse af  \r\n\r\n udtalelsen. Fristen skal give bisidderen rimelig tid til at forberede sit  \r\n\r\n indlæg. </P>  \r\n\r\n<P>Den berørte minister eller embedsmand og den pågældendes bisidder har ikke  \r\n\r\n krav på, at undersøgelseskommissionen iværksætter en høring over indlæg, der  \r\n\r\n er modtaget fra andre berørte ministre/embedsmænd og deres bisiddere. Hvis  \r\n\r\n undersøgelseskommissionen finder det hensigtsmæssigt, kan den beslutte at  \r\n\r\n iværksætte en sådan høringsprocedure. </P>  \r\n\r\n<P> <B>Til § 24</B>  </P>  \r\n\r\n<P> <I>Til stk. 1</I>  </P>  \r\n\r\n<P>Efter bestemmelsen er det justitsministeren, der skal fastsætte salær og  \r\n\r\n godtgørelse til bisidderen. Beløbet afholdes af statskassen. </P>  \r\n\r\n<P>Fastsættelsen skal ske efter de takster, der gælder for salær og  \r\n\r\n godtgørelse til forsvarere i straffesager. Undersøgelseskommissionen skal  \r\n\r\n afgive en indstilling til justitsministeren herom. Det forudsættes, at  \r\n\r\n justitsministeren i almindelighed følger undersøgelseskommissionens  \r\n\r\n indstilling. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det, at den beskikkede bisidder ikke må modtage  \r\n\r\n salær og godtgørelse ud over det beløb, der er fastsat i stk. 1. </P>  \r\n\r\n<P>Den valgte bisidder kan derimod aftale med sin klient eller dennes  \r\n\r\n organisation, at den pågældende skal have et salær ud over det ovennævnte  \r\n\r\n beløb. Dette svarer til den gældende retstilstand, jf. kapitel 2, afsnit  \r\n\r\n 2.10. </P>  \r\n\r\n<P> <B>Til kapitel 8</B>  </P>  \r\n\r\n<P> <I>Tavshedspligt</I>  </P>  \r\n\r\n<P> <B>Til § 25</B>  </P>  \r\n\r\n<P> <I>Til stk. 1</I>  </P>  \r\n\r\n<P>Hensynet til undersøgelsens gennemførelse er givet forrang i forhold til  \r\n\r\n bestemmelser om tavshedspligt. Det gælder både med hensyn til udlevering af  \r\n\r\n materiale og med hensyn til afgivelse af forklaring som vidne. </P>  \r\n\r\n<P>Det må derfor sikres, at de tavshedsbelagte oplysninger, som  \r\n\r\n undersøgelseskommissionen får kendskab til under sin virksomned, behandles  \r\n\r\n fortroligt. </P>  \r\n\r\n<P>Det foreslås i bestemmelsen, at medlemmerne af undersøgelseskommissionen  \r\n\r\n og andre personer, der deltager i undersøgelsen, under ansvar efter  \r\n\r\n straffelovens §§ 152-152 e har tavshedspligt med hensyn til de oplysninger,  \r\n\r\n som de under deres virksomhed får kendskab til. </P>  \r\n\r\n<P>Det forudsættes, at undersøgelseskommissionen kan udlevere kopi af udkast  \r\n\r\n til protokoltilførsel til den, der har afgivet forklaring for kommissionen,  \r\n\r\n for at sikre sig, at forklaringen bliver korrekt gengivet i protokollen.  \r\n\r\n Undersøgelseskommissionen må desuden give den pågældende en kopi af den  \r\n\r\n endelige tilførsel til protokollen. En sådan udlevering vil ikke være i strid  \r\n\r\n med kommissionens tavshedspligt. </P>  \r\n\r\n<P>Udtrykket &#187;andre personer, der deltager i undersøgelsen&#171;,  \r\n\r\n omfatter den person, der skal udpeges efter § 1, stk. 3, og  \r\n\r\n undersøgelseskommissionens medhjælpere i øvrigt, jf. § 1, stk. 4. Endvidere  \r\n\r\n omfattes de sagkyndige personer, der efter § 6 er anmodet om en udtalelse  \r\n\r\n eller anden bistand. </P>  \r\n\r\n<P>Den dommer, der beklæder retten i Københavns Byret, er ikke omfattet af  \r\n\r\n udtrykket &#187;andre personer, der deltager i undersøgelsen&#171;. Dommeren  \r\n\r\n er i forvejen omfattet af tavshedspligten efter straffelovens §§ 152-152 e.  \r\n\r\n</P>  \r\n\r\n<P>Det forudsættes som for undersøgelseskommissionens vedkommende, at retten  \r\n\r\n kan udlevere kopi af udkast til retsbogen til den, der har afgivet  \r\n\r\n forklaring, for at sikre sig, at forklaringen bliver korrekt gengivet i  \r\n\r\n retsbogen. Retten må desuden give den pågældende en kopi af den endelige  \r\n\r\n tilførsel til retsbogen. En sådan udlevering vil ikke være i strid med  \r\n\r\n rettens tavshedspligt. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det udtrykkeligt, at tavshedspligten i stk. 1  \r\n\r\n også gælder for bisidderen. </P>  \r\n\r\n<P>Tavshedspligten er ikke til hinder for, at bisidderen gør sin klient  \r\n\r\n bekendt med det materiale, der indgår i sagen, eller med, hvad der er  \r\n\r\n foregået under møder i kommissionen eller i retten, hvis det er relevant for  \r\n\r\n bisidderens varetagelse af klientens tarv. Har bisidderen imidlertid fået et  \r\n\r\n pålæg om ikke at gøre klienten bekendt med de nævnte oplysninger, jf. § 22,  \r\n\r\n stk. 3, vil det være i strid med tavshedspligten, hvis bisidderen alligevel  \r\n\r\n gør klienten bekendt hermed. Det samme gælder, hvis bisidderen - i strid med  \r\n\r\n § 22, stk. 3 - udleverer materiale til klienten. </P>  \r\n\r\n<P> <B>Til § 26</B>  </P>  \r\n\r\n<P>Efter de regler, der fremgår af lovforslaget, kan kommissionen stille  \r\n\r\n henholdsvis skriftlige og mundtlige spørgsmål til de involverede. </P>  \r\n\r\n<P>For at kunne opnå en fyldestgørende besvarelse af de spørgsmål, som  \r\n\r\n undersøgelseskommissionen stiller, kan det være nødvendigt at gøre den, der  \r\n\r\n anmodes om at besvare spørgsmålene, bekendt med materiale, som indgår i  \r\n\r\n undersøgelsen. </P>  \r\n\r\n<P>Bestemmelsen giver derfor kommissionen adgang til - uanset tavshedspligten  \r\n\r\n i § 25, stk. 1 - at udlevere materiale til de involverede, hvis det er af  \r\n\r\n betydning for at besvare de spørgsmål, som kommissionen stiller. </P>  \r\n\r\n<P> <I>Til stk. 2</I>  </P>  \r\n\r\n<P>For at sikre, at det materiale, som kommissionen udleverer efter stk. 1,  \r\n\r\n ikke gøres frit tilgængeligt, foreslås en særlig bestemmelse om tavshedspligt  \r\n\r\n med hensyn til det pågældende materiale. </P>  \r\n\r\n<P> <B>Til kapitel 9</B>  </P>  \r\n\r\n<P> <I>Undersøgelseskommissionens beslutninger og kære til Østre Landsret</I>  \r\n\r\n</P>  \r\n\r\n<P> <B>Til § 27</B>  </P>  \r\n\r\n<P> <I>Til stk. 1</I>  </P>  \r\n\r\n<P>Bestemmelsen omfatter de tilfælde, hvor undersøgelseskommissionen består  \r\n\r\n af flere medlemmer. Det fastsættes, at kommissionen i så fald træffer  \r\n\r\n beslutning ved stemmeflerhed. Dette gælder dog ikke den beslutning, der  \r\n\r\n træffes efter § 4, stk. 5. Der henvises til bemærkningerne til denne  \r\n\r\n bestemmelse. </P>  \r\n\r\n<P> <I>Til stk. 2</I>  </P>  \r\n\r\n<P>Det foreslås i bestemmelsen, at formandens stemme ved stemmelighed er  \r\n\r\n afgørende. </P>  \r\n\r\n<P> <B>Til § 28</B>  </P>  \r\n\r\n<P> <I>Til stk. 1</I>  </P>  \r\n\r\n<P>Undersøgelseskommissionen vil i løbet af undersøgelsen kunne komme til at  \r\n\r\n træffe en række processuelle beslutninger. Der bør være adgang til  \r\n\r\n domstolsprøvelse af disse beslutninger. Det bemærkes herved, at en  \r\n\r\n undersøgelsesrets afgørelser efter retsplejelovens § 21 a, stk. 4, kan  \r\n\r\n påkæres umiddelbart til Højesteret. </P>  \r\n\r\n<P>På denne baggrund foreslås det, at undersøgelseskommissionens beslutninger  \r\n\r\n skal kunne indbringes for Østre Landsret. </P>  \r\n\r\n<P>Indbringelsen kan ske af enhver, der har retlig interesse heri. Fristen er  \r\n\r\n 14 dage efter, at beslutningen er meddelt den pågældende, dvs. er kommet frem  \r\n\r\n til den pågældende. Indbringelsen sker ved, at der indgives et kæreskrift til  \r\n\r\n undersøgelseskommissionen. </P>  \r\n\r\n<P>For behandlingen i Østre Landsret gælder i øvrigt reglerne om kæremål i  \r\n\r\n borgerlige sager, jf. retsplejelovens kapitel 37. Disse regler indebærer  \r\n\r\n bl.a. følgende: </P>  \r\n\r\n<P>Landsrettens afgørelse kan ikke kæres, jf. retsplejelovens § 392, stk. 1,  \r\n\r\n nr. 1. Procesbevillingsnævnet kan dog give kæretilladelse, jf.  \r\n\r\n retsplejelovens § 392, stk. 2. </P>  \r\n\r\n<P>Kære har ikke opsættende virkning, medmindre undersøgelseskommissionen  \r\n\r\n eller landsretten træffer bestemmelse herom, jf. retsplejelovens § 395. </P>  \r\n\r\n<P>Medmindre undersøgelseskommissionen omgør sin afgørelse, sender den -  \r\n\r\n inden en uge efter modtagelsen af kæreskriftet - kæreskriftet, kopi af den  \r\n\r\n påkærede afgørelse og bilag af betydning for kæresagen til landsretten, jf.  \r\n\r\n retsplejelovens § 396, stk. 1. Kommissionen kan vedlægge en erklæring om  \r\n\r\n kæren, jf. retsplejelovens § 396, stk. 2. </P>  \r\n\r\n<P>Landsrettens afgørelse træffes ved kendelse, jf. retsplejelovens § 398,  \r\n\r\n stk. 1. </P>  \r\n\r\n<P>Det forudsættes, at undersøgelseskommissionens beslutninger ikke kan  \r\n\r\n kæres, når kommissionen har afgivet sin beretning, og at kæremål, der ikke er  \r\n\r\n afgjort på dette tidspunkt, ophæves. Det skyldes, at kommissionens virksomhed  \r\n\r\n er ophørt ved afgivelsen af beretning, og at kommissionen derfor ikke længere  \r\n\r\n har nogen kompetence efter reglerne i lovforslaget, sml. herved Højesterets  \r\n\r\n kendelse med hensyn til Kommissionsdomstolen vedrørende udbudsmaterialet i  \r\n\r\n Storebæltsforbindelsen i UfR 1992, side 375 f (omtalt i kapitel 2, afsnit  \r\n\r\n 2.11.2.). </P>  \r\n\r\n<P> <I>Til stk. 2</I>  </P>  \r\n\r\n<P>Nogle af undersøgelseskommissionens beslutninger vil resultere i en  \r\n\r\n behandling ved Københavns Byret. Det gælder for beslutningen om at anmode  \r\n\r\n Københavns Byret om at give pålæg om udlevering af materiale, jf. § 17, og om  \r\n\r\n at indkalde en person til at afgive forklaring for retten, jf. § 19. </P>  \r\n\r\n<P>Det foreslås derfor, at de nævnte beslutninger ikke skal være omfattet af  \r\n\r\n kæreadgangen efter stk. 1. </P>  \r\n\r\n<P> <B>Til kapitel 10</B>  </P>  \r\n\r\n<P> <I>Offentlighed og afgivelse af beretning m.v.</I>  </P>  \r\n\r\n<P> <B>Til § 29</B>  </P>  \r\n\r\n<P> <I>Til stk. 1</I>  </P>  \r\n\r\n<P>Undersøgelseskommissionen er ikke en domstol. Undersøgelseskommissionen er  \r\n\r\n heller ikke en almindelig offentlig myndighed, der skal udføre  \r\n\r\n forvaltningsretlige opgaver. Den skal alene udføre de opgaver, som fremgår af  \r\n\r\n det kommissorium, som efter reglerne i dette lovforslag fastsættes af  \r\n\r\n justitsministeren ved kommissionens nedsættelse. Der er derfor ikke behov  \r\n\r\n for, at kommissionen omfattes af den forvaltningsretlige lovgivning. </P>  \r\n\r\n<P>I overensstemmelse hermed foreslås det i bestemmelsen, at lov om  \r\n\r\n offentlighed i forvaltningen, forvaltningsloven, lov om offentlige  \r\n\r\n myndigheders registre og ombudsmandsloven ikke gælder for den virksomhed, der  \r\n\r\n udøves af kommissionen. </P>  \r\n\r\n<P> <I>Til stk. 2</I>  </P>  \r\n\r\n<P>Bestemmelsen indebærer, at møderne i undersøgelseskommissionen skal foregå  \r\n\r\n for lukkede døre. Der tænkes hermed på kommissionens eksterne møder. I sagens  \r\n\r\n natur er der ikke adgang for offentligheden til kommissionens interne møder,  \r\n\r\n f.eks. rådslagninger. Om baggrunden for bestemmelsen henvises til kapitel 2,  \r\n\r\n afsnit 3.5.4.1. </P>  \r\n\r\n<P>Som det fremgår heraf, er der bl.a. lagt vægt på hensynet til  \r\n\r\n undersøgelsens effektivitet. Undersøgelseskommissioner er ikke domstole.  \r\n\r\n Deres virksomhed kan bedst sammenlignes med den, som politiet udfører.  \r\n\r\n Politiets efterforskning sker ikke i fuld offentlighed, idet dette på  \r\n\r\n afgørende måde vil svække efterforskningens effektivitet. For sager, der  \r\n\r\n verserer for domstolene, gælder såvel i straffesager som i civile sager den  \r\n\r\n regel, at et vidne, der skal afgive forklaring, ikke må påhøre et andet  \r\n\r\n vidnes forklaring. Åbne døre vil begrænse undersøgelseskommissionens mulighed  \r\n\r\n for at gennemføre en efterforskning, der giver en korrekt afdækning af et  \r\n\r\n hændelsesforløb. </P>  \r\n\r\n<P>Hensynet til de personer, som undersøgelsen retter sig imod, taler  \r\n\r\n endvidere med betydelig vægt for, at undersøgelsen gennemføres for lukkede  \r\n\r\n døre. Undersøgelsesprocessen er ikke en partsproces med en ligestillet  \r\n\r\n repræsentation. En offentlig gengivelse af afhøringernes forløb vil derfor  \r\n\r\n kunne give et misvisende og for de afhørte skadeligt billede. </P>  \r\n\r\n<P>Det må i øvrigt tages i betragtning, at det - for at forbedre de berørte  \r\n\r\n embedsmænds retsstilling - bl.a. er foreslået, at de senest inden den første  \r\n\r\n afhøring skal gøres bekendt med en &#187;sigtelse&#171; (orienteres om de  \r\n\r\n forhold af faktisk eller eventuelt retlig karakter, som undersøgelsen  \r\n\r\n vedrørende den pågældende omfatter), jf. § 23. Det, der er tænkt som en  \r\n\r\n retsgaranti, vil således i en proces med åbne døre kunne få den modsatte  \r\n\r\n virkning. </P>  \r\n\r\n<P>Undersøgelsens arbejde vil desuden ofte danne grundlag for en afgørelse  \r\n\r\n af, om tjenestemandsundersøgelser skal indledes. Gennemførelse af  \r\n\r\n undersøgelseskommissionens arbejde for lukkede døre vil være i  \r\n\r\n overensstemmelse med det lovfæstede princip, at tjenestemandsundersøgelser  \r\n\r\n som hovedregel ikke er offentlige, jf. tjenestemandslovens § 21, stk. 7. </P>  \r\n\r\n<P>De hensyn, der kan anføres til støtte for, at møderne i kommissionen  \r\n\r\n bliver offentlige, kan i øvrigt i betydeligt omfang tilgodeses ved, at de  \r\n\r\n gældende regler om afgivelse og offentliggørelse af beretning opretholdes.  \r\n\r\n Undersøgelseskommissionens arbejde vil herefter blive afsluttet med en  \r\n\r\n beretning, og denne beretning vil normalt blive offentliggjort.  \r\n\r\n Offentligheden vil således, når undersøgelsen er afsluttet, kunne få kendskab  \r\n\r\n til de undersøgte forhold, undersøgelsens forløb og resultat, jf. § 32. </P>  \r\n\r\n<P> <B>Til § 30</B>  </P>  \r\n\r\n<P> <I>Til stk. 1</I>  </P>  \r\n\r\n<P>I tilknytning til bestemmelsen i § 29, stk. 2, fastsættes det i denne  \r\n\r\n bestemmelse, at møder i retten, herunder afhøringer, ikke er offentlige. </P>  \r\n\r\n<P>Udtrykket &#187;retten&#171; omfatter ikke alene Københavns Byret, men  \r\n\r\n også Østre Landsret og Højesteret, hvis disse retter skal tage stilling til  \r\n\r\n et processuelt spørgsmål, f.eks. ved kære af en beslutning, Københavns Byret  \r\n\r\n har truffet, eller ved, at en beslutning, der er truffet af  \r\n\r\n undersøgelseskommissionen, indbringes for retten, jf. lovforslagets § 28,  \r\n\r\n stk. 1. </P>  \r\n\r\n<P> <I>Til stk. 2</I>  </P>  \r\n\r\n<P>I forlængelse af det, som er fastsat i stk. 1, fastsættes det i denne  \r\n\r\n bestemmelse, at der ikke er adgang til aktindsigt i rettens materiale efter  \r\n\r\n retsplejelovens § 41. Dette gælder dog kun, indtil undersøgelseskommissionen  \r\n\r\n har afgivet sin beretning. Udtrykket &#187;retten&#171; skal fortolkes som i  \r\n\r\n stk. 1. </P>  \r\n\r\n<P>Det forudsættes, at undersøgelseskommissionen i sagens natur modtager kopi  \r\n\r\n af alt det materiale, der fremlægges i Københavns Byret i forbindelse med  \r\n\r\n afhøringer, og af retsbogen vedrørende afhøringerne og andre retshandlinger.  \r\n\r\n En sådan udlevering vil ikke være i strid med bestemmelsen eller med rettens  \r\n\r\n tavshedspligt. </P>  \r\n\r\n<P> <B>Til § 31</B>  </P>  \r\n\r\n<P>Efter den gældende retstilstand kan det give anledning til tvivl, om det  \r\n\r\n materiale, der indgår i en undersøgelse ved en undersøgelsesret, af hensyn  \r\n\r\n til undersøgelsens gennemførelse kan undtages fra aktindsigt efter  \r\n\r\n offentlighedsloven. Der henvises til kapitel 2, afsnit 2.11.3. </P>  \r\n\r\n<P>For at fjerne denne tvivl fastsættes det udtrykkeligt i bestemmelsen, at  \r\n\r\n der ikke uden samtykke fra undersøgelseskommissionen må gives aktindsigt i  \r\n\r\n materiale, der indgår i undersøgelsen. Undersøgelseskommissionen kan ikke ud  \r\n\r\n fra et frit skøn nægte at give samtykke til udlevering af materialet.  \r\n\r\n Kommissionen må vurdere, om udlevering af materialet vil være skadelig for  \r\n\r\n kommissionens gennemførelse af sin undersøgelse. </P>  \r\n\r\n<P>Spørgsmålet om aktindsigt, når undersøgelseskommissionen har afgivet sin  \r\n\r\n beretning, i de dokumenter, som myndighederne i kopi har udleveret til  \r\n\r\n undersøgelseskommissionen eller fået tilbage, skal som hidtil afgøres efter  \r\n\r\n reglerne i offentlighedsloven. Det forudsættes, at internt materiale, der er  \r\n\r\n udleveret til undersøgelseskommissionen, ikke som følge heraf har mistet sin  \r\n\r\n interne karakter, sml. kapitel 2, afsnit 2.11.3. </P>  \r\n\r\n<P> <B>Til § 32</B>  </P>  \r\n\r\n<P> <I>Til stk. 1</I>  </P>  \r\n\r\n<P>I bestemmelsen fastsættes det, at undersøgelseskommissionen skal afgive en  \r\n\r\n beretning om resultatet af sin undersøgelse. Bestemmelsen svarer til  \r\n\r\n retsplejelovens § 21 a, stk. 5, 1. pkt. </P>  \r\n\r\n<P>Indholdet og formen af beretningen afgøres af undersøgelseskommissionen.  \r\n\r\n Det forudsættes, at en kopi af kommissionens protokol og eventuel retsbog  \r\n\r\n optages som bilag til beretningen. Det forudsættes endvidere, at eventuelle  \r\n\r\n udtalelser efter § 23, stk. 4, optrykkes som bilag til beretningen. </P>  \r\n\r\n<P>Den tavshedspligt, der gælder for undersøgelseskommissionen, jf. § 25, er  \r\n\r\n ikke til hinder for, at alle relevante, herunder særligt fortrolige,  \r\n\r\n oplysninger gengives i beretningen. Dette gælder, selv om beretningen normalt  \r\n\r\n vil blive offentliggjort, jf. stk. 2. </P>  \r\n\r\n<P> <I>Til stk. 2</I>  </P>  \r\n\r\n<P>I bestemmelsen fastsættes det, at justitsministeren offentliggør  \r\n\r\n beretningen, medmindre ganske særlige grunde taler herimod. Bestemmelsen  \r\n\r\n svarer til retsplejelovens § 21 a, stk. 5, 2. pkt. Beretningen vil herefter  \r\n\r\n blive offentliggjort bortset fra helt særlige tilfælde, hvor tungtvejende  \r\n\r\n hensyn navnlig til statens sikkerhed eller hensynet til fremmede magter gør  \r\n\r\n sig gældende. Der henvises til kapitel 2, afsnit 2.12. </P>  \r\n\r\n<P>Da kommissionens protokol og eventuel retsbog optages som bilag til  \r\n\r\n beretningen, indebærer bestemmelsen, at protokollen og retsbogen også vil  \r\n\r\n blive offentliggjort, medmindre ganske særlige grunde taler herimod. </P>  \r\n\r\n<P> <B>Til kapitel 11</B>  </P>  \r\n\r\n<P> <I>Ikrafttræden m.v.</I>  </P>  \r\n\r\n<P> <B>Til § 33</B>  </P>  \r\n\r\n<P> <I>Til stk. 1</I>  </P>  \r\n\r\n<P>Bestemmelsen indeholder ikrafttrædelsestidspunktet for reglerne i  \r\n\r\n lovforslaget. </P>  \r\n\r\n<P>Forhold, der har fundet sted, før reglerne i lovforslaget er trådt i  \r\n\r\n kraft, kan også undersøges af en undersøgelseskommission. </P>  \r\n\r\n<P> <I>Til stk. 2</I>  </P>  \r\n\r\n<P>Det fastsættes i bestemmelsen, at en undersøgelse af forhold i den  \r\n\r\n statslige forvaltning ikke må foretages efter reglerne i retsplejelovens §§  \r\n\r\n 21 og 21 a, når reglerne i lovforslaget er trådt i kraft. Sådanne  \r\n\r\n undersøgelser skal foretages efter reglerne i lovforslaget. </P>  \r\n\r\n<P>Bestemmelsen tager ikke sigte på de tilfælde, hvor der i en særlov  \r\n\r\n henvises til, at en undersøgelse af bl.a. forhold i den statslige forvaltning  \r\n\r\n skal foretages efter reglerne i retsplejelovens §§ 21 og 21 a. Dette gælder  \r\n\r\n f.eks. med hensyn til søulykker efter sølovens afsnit 5. </P>  \r\n\r\n<P> <B>Til § 34</B>  </P>  \r\n\r\n<P>Som nævnt i kapitel 2, afsnit 3.1., og de almindelige bemærkninger til  \r\n\r\n lovforslaget har det som en mere generel betænkelighed ved den nuværende  \r\n\r\n undersøgelsesretsordning været anført, at undersøgelsesretternes  \r\n\r\n indstillinger - selv om de kun skal vedrøre grundlaget for andre myndigheders  \r\n\r\n eventuelle indledning af disciplinærforfølgning m.v. - i medierne og i det  \r\n\r\n politiske liv sidestilles med domme. Der har også været peget på, at der  \r\n\r\n knytter sig nogle principielle betænkeligheder til, at dommere, når de leder  \r\n\r\n undersøgelsesretter, udfører opgaver, som efter deres art ikke er sædvanlige  \r\n\r\n for domstolene, og at de herved - til skade for tilliden til domstolene - kan  \r\n\r\n blive gjort til aktører i sager, der reelt er afspejlinger af politiske  \r\n\r\n konflikter. </P>  \r\n\r\n<P>Lovforslaget indeholder en række forslag, som skønnes væsentligt at kunne  \r\n\r\n begrænse grundlaget for den nævnte kritik, jf. nærmere herom i de almindelige  \r\n\r\n bemærkninger til lovforslaget og kapitel 2, afsnit 3.3.3.-3.3.4. Men det er  \r\n\r\n naturligvis ikke muligt med sikkerhed at forudsige, hvorledes de foreslåede  \r\n\r\n regler vil virke i praksis. Følgende spørgsmål kan navnlig fremhæves: </P>  \r\n\r\n<P>Hvordan vil de overvejende processuelt orienterede forslag, der er angivet  \r\n\r\n i kapitel 2, afsnit 3.3.3., fungere? Hvordan vil regeringen administrere den  \r\n\r\n begrænsede adgang til at anmode dommerledede undersøgelseskommissioner om en  \r\n\r\n retlig vurdering? Hvordan vil dommerne vurdere deres her foreslåede funktion  \r\n\r\n i undersøgelseskommissionen? I hvilket omfang vil der vise sig behov for  \r\n\r\n efterfølgende ekstern juridisk rådgivning? </P>  \r\n\r\n<P>Reglerne i lovforslaget bør derfor vurderes på ny inden for en overskuelig  \r\n\r\n fremtid, således at der kan tages stilling til, om der er behov for  \r\n\r\n justeringer. Det forudsættes, at forslag til revision af reglerne i  \r\n\r\n lovforslaget skal fremsættes senest 5 år efter ikrafttrædelsestidspunktet.  \r\n\r\n</P>  \r\n\r\n<P>Man vil til den tid på grundlag af praktiske erfaringer bl.a. bedre kunne  \r\n\r\n bedømme, om ordningen er betænkelig ud fra retssikkerhedsmæssige synspunkter,  \r\n\r\n og om dommeres deltagelse i undersøgelseskommissioner har påvirket  \r\n\r\n opfattelsen af domstolenes integritet på en sådan måde, at ordningen bør  \r\n\r\n søges ændret. </P>  \r\n\r\n<P> <I>Skriftlig fremsættelse</I>  </P>  \r\n\r\n<P> <B>Pia Gjellerup</B> (S): </P>  \r\n\r\n<P>Som ordfører for forslagsstillerne tillader jeg mig herved at fremsætte:  \r\n\r\n</P>  \r\n\r\n<P>Forslag til lov om undersøgelseskommissioner. </P>  \r\n\r\n<P>(Lovforslag nr. L 33). </P>  \r\n\r\n<P>Regeringen nedsatte i 1994 - efter forelæggelse for Folketingets Udvalg  \r\n\r\n for Forretningsordenen - et udvalg, der havde til opgave at foretage en  \r\n\r\n samlet gennemgang og vurdering af undersøgelsesorganer, der kan belyse og  \r\n\r\n klarlægge forhold inden for den statslige forvaltning. Udvalgets betænkning  \r\n\r\n med udkast til lov om undersøgelseskommissioner blev afgivet til  \r\n\r\n justitsministeren i juni i år. </P>  \r\n\r\n<P>Baggrunden for udvalgets nedsættelse var de senere års kritik af  \r\n\r\n anvendelsen af undersøgelsesretter og af de regler, der gælder for sådanne  \r\n\r\n organers virksomhed. Senest havde spørgsmålet været drøftet i Folketinget i  \r\n\r\n november 1993 i forbindelse med behandlingen af et beslutningsforslag om  \r\n\r\n nedsættelse af en undersøgelsesret til at undersøge visse forhold i  \r\n\r\n forbindelse med Sparekassen Nordjyllands overtagelse af engagementer fra  \r\n\r\n Himmerlandsbanken. I den forbindelse rettede præsidenten for Højesteret den  \r\n\r\n 3. november 1993 henvendelse til Folketingets Præsidium og rejste en række  \r\n\r\n principielle betænkeligheder ved beslutningsforslaget. Udvalget for  \r\n\r\n Forretningsordenen tilkendegav i udvalgsbetænkningen over  \r\n\r\n beslutningsforslaget den 3. november 1993 principiel tilslutning til, at den  \r\n\r\n rejste problematik blev taget op til nærmere overvejelse, og opfordrede  \r\n\r\n samtidig regeringen til at inddrage Udvalget for Forretningsordenen heri, når  \r\n\r\n resultatet af regeringens overvejelser forelå. </P>  \r\n\r\n<P>Kommissoriet for Udvalget vedrørende Undersøgelsesorganer bestemte bl.a.,  \r\n\r\n at udvalgets sekretariat skulle varetages af Justitsministeriet med bistand  \r\n\r\n fra Folketingets sekretariat. Udvalget skulle endvidere med passende  \r\n\r\n mellemrum drøfte udvalgets overvejelser med Udvalget for Forretningsordenen.  \r\n\r\n I overensstemmelse hermed har udvalget afholdt to møder med Udvalget for  \r\n\r\n Forretningsordenen, nemlig den 9. november 1994 og den 10. august 1995.  \r\n\r\n Herudover har udvalget den 2. februar 1996 - efter aftale med Folketingets  \r\n\r\n formand - afholdt en konference med deltagelse af medlemmerne af Udvalget for  \r\n\r\n Forretningsordenen og repræsentanter for en række relevante myndigheder,  \r\n\r\n organisationer m.v. </P>  \r\n\r\n<P>Justitsministeren fremsendte i juni i år betænkningen til Folketinget. Den  \r\n\r\n videre procedure med hensyn til betænkningens lovudkast har været drøftet på  \r\n\r\n møder i Udvalget for Forretningsordenen og et underudvalg under Udvalget for  \r\n\r\n Forretningsordenen. </P>  \r\n\r\n<P>Betænkningens lovudkast går ud på at foretage en samlet revision af  \r\n\r\n reglerne om undersøgelsesretter. Reglerne foreslås samlet i en selvstændig  \r\n\r\n lov, og betegnelsen &#187;undersøgelsesret&#171; foreslås erstattet med  \r\n\r\n &#187;undersøgelseskommission&#171;. </P>  \r\n\r\n<P>Lovudkastet indeholder bl.a. regler om, hvem der kan nedsætte en  \r\n\r\n undersøgelseskommission, og hvilke personer der kan være medlemmer af  \r\n\r\n kommissionen. </P>  \r\n\r\n<P>Lovudkastet indeholder endvidere nærmere regler om  \r\n\r\n undersøgelseskommissioners opgaver, virksomhed og beføjelser samt om de  \r\n\r\n involverede personers retsstilling. </P>  \r\n\r\n<P>Lovudkastet har været sendt til høring ved en række instanser: Højesteret,  \r\n\r\n Østre Landsret, Vestre Landsret, Sø- og Handelsretten, Københavns Byret,  \r\n\r\n retterne i Århus, Odense, Aalborg og Roskilde, Rigsadvokaten,  \r\n\r\n Rigspolitichefen, Politidirektøren i København, Københavns og Århus  \r\n\r\n universiteter, Den Danske Dommerforening, Foreningen af Politimestre i  \r\n\r\n Danmark, Advokatrådet, Det Danske Center for Menneskerettigheder,  \r\n\r\n Akademikernes Centralorganisation, Dansk Retspolitisk Forening og  \r\n\r\n Centralorganisationernes Fællesudvalg, og de hørte instansers svar er sendt  \r\n\r\n til Udvalget for Forretningsordenen. </P>  \r\n\r\n<P>Betænkningens lovudkast fremsættes uændret til fri debat, idet man har  \r\n\r\n fundet det rimeligst at udskyde en detaljeret realitetsbehandling til efter  \r\n\r\n fremsættelsen. Der er således ikke i forbindelse med denne fremsættelse taget  \r\n\r\n politisk stilling til lovforslaget eller til dets enkelte dele. </P>  \r\n\r\n<P>Jeg skal i øvrigt henvise til de bemærkninger, der ledsager lovforslaget.  \r\n\r\n</P>  \r\n\r\n<P> <B>Bilag </B></P>  \r\n\r\n<P>Eva Smiths, Jon Stokholms og Hellen Thorups mindretalsforslag m.v.: </P>  \r\n\r\n<P>Det nævnte mindretal <I>foreslår</I> følgende ændringer i lovforslaget:  \r\n\r\n</P>  \r\n\r\n<P> <I>1.</I> § 2, stk. 5, udgår. </P>  \r\n\r\n<P> <I>2.</I> § 4, stk. 4, affattes således: </P>  \r\n\r\n<P>&#187;Undersøgelseskommissionen kan i øvrigt undtagelsesvis få til opgave  \r\n\r\n at foretage retlige vurderinger til belysning af, hvorvidt der foreligger  \r\n\r\n grundlag for at rejse tjenestemandssag eller straffesag over for embedsmænd.  \r\n\r\n Undersøgelseskommissionen kan ikke herudover få til opgave at udtale sig om  \r\n\r\n embedsmænds ansvar.&#171; </P>  \r\n\r\n<P> <I>3.</I> § 4, stk. 5, udgår. </P>  \r\n\r\n<P>Det nævnte mindretal <I>anbefaler</I> følgende ændringer i lovforslaget:  \r\n\r\n</P>  \r\n\r\n<P> <I>4.</I> § 2, stk. 4, og kapitel 5 udgår. </P>  \r\n\r\n<P> <I>Det nævnte mindretals bemærkninger: </I></P>  \r\n\r\n<P>Til nr. 1 </P>  \r\n\r\n<P>§ 2, stk. 5, udgår, fordi en kommission på 3 personer må antages at give  \r\n\r\n afgørelsen en uønsket autoritet, der vil forhøje domsvirkningen. </P>  \r\n\r\n<P> <I>Til nr. 2</I>  </P>  \r\n\r\n<P>Retlige vurderinger bør have undtagelsens karakter p.g.a. de principielle  \r\n\r\n betænkeligheder ved at lade samme person foretage undersøgelse af de faktiske  \r\n\r\n forhold og den retlige vurdering, jf. nærmere kapitel 2, afsnit 3.3.4.6.6.  \r\n\r\n</P>  \r\n\r\n<P>At undersøgelseskommissionen kun kan udtale sig om et muligt  \r\n\r\n tjenestemandsansvar og strafferetligt ansvar, betyder, at  \r\n\r\n undersøgelseskommissionen aldrig kan foretage endelige ansvarsvurderinger.  \r\n\r\n</P>  \r\n\r\n<P>Undersøgelseskommissioner er et utilstrækkeligt fundament for endelige  \r\n\r\n vurderinger. Disse bør derfor altid foretages af andre myndigheder. </P>  \r\n\r\n<P>Der er endvidere ikke i tjenestemandsloven hjemmel til - og bør ej heller  \r\n\r\n være det - at en embedsmand kan tildeles en offentlig irettesættelse uden  \r\n\r\n mulighed for at rense sig. Se også mindretallets bemærkninger i kapitel 2,  \r\n\r\n afsnit 3.3.4.1. </P>  \r\n\r\n<P> <I>Til nr. 3</I>  </P>  \r\n\r\n<P>§ 4, stk. 5, udgår pga. de alvorlige principielle betænkeligheder ved at  \r\n\r\n lade en dommer foretage retlige vurderinger på utilstrækkeligt grundlag, jf.  \r\n\r\n nærmere kapitel 2, afsnit 3.3.4.6.1. </P>  \r\n\r\n<P> <I>Til nr. 4</I>  </P>  \r\n\r\n<P>Mindretallet anbefaler, at § 2, stk. 4, udgår. </P>  \r\n\r\n<P>Efter mindretallets opfattelse er der ikke saglige belæg for at anvende  \r\n\r\n dommere til udredning af faktiske hændelsesforløb. Dommere kan ikke antages  \r\n\r\n at være bedre egnede end andre jurister som advokater, universitetsjurister  \r\n\r\n eller statsadvokater, hvortil kommer, at der er risiko for, at domstolenes  \r\n\r\n omdømme kan lide skade. </P>  \r\n\r\n<P>Som en konsekvens af, at det anbefales, at dommere ikke bør medvirke,  \r\n\r\n foreslår mindretallet endvidere, at kapitel 5 udgår. </P>  \r\n\r\n</DIV><div class=\"bjelke\">Officielle noter</div><DIV CLASS=PARA ID=\"NOTER\"> \r\n\r\n\r\n<P>Ingen </P>  \r\n\r\n</DIV>",
    "isHistorical": false,
    "editorialNotes": [],
    "alternativeMedia": [],
    "ressort": "Folketinget",
    "isReprint": false,
    "geografiskDaekningId": 0,
    "retsinfoKlassifikationId": 50,
    "caseHistoryReferenceGroup": [
        {
            "heading": "Sagsforløb",
            "references": []
        }
    ],
    "metadata": [
        {
            "displayName": "Offentliggørelsesdato",
            "displayValue": "24/10/1996"
        },
        {
            "displayName": "Accession",
            "displayValue": "199612K00033"
        },
        {
            "displayName": "Entydig dokumentidentifikation",
            "displayValue": "CL007210"
        },
        {
            "displayName": "Dato for førstegangsindlæggelse",
            "displayValue": "24/10/1996"
        },
        {
            "displayName": "Dato for indlæggelse",
            "displayValue": "24/10/1996"
        },
        {
            "displayName": "Dokumenttype",
            "displayValue": "Lovforslag som fremsat"
        },
        {
            "displayName": "Dokumentets rangering",
            "displayValue": "A "
        },
        {
            "displayName": "Forskriftens nummer",
            "displayValue": "33"
        },
        {
            "displayName": "År for udstedelse",
            "displayValue": "1996"
        },
        {
            "displayName": "Folketingssamling",
            "displayValue": "1"
        }
    ],
    "pdfLink": {
        "isPdfAvailable": false
    },
    "documentFobTagGroup": [],
    "hasFobTags": false
}