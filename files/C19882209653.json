{
    "id": 80701,
    "title": "Vejledende retningslinjer for faget engelsk i gymnasiet ",
    "documentTypeId": "930",
    "isSagsforlobPeriodValid": false,
    "shortName": "RTL nr 22096 af 01/01/1988",
    "documentHtml": "<div class=\"bjelke\">Den fulde tekst</div><DIV CLASS=PARA ID=\"INDHOLD\"> \r\n\r\n\r\n\r\n<H1 CLASS=TITLE ALIGN=CENTER>Vejledende retningslinjer for faget engelsk i  \r\n\r\n gymnasiet </H1>  \r\n\r\n<P></P>  \r\n\r\n<BR>  \r\n\r\n<P> <B>Dette er hæfte nr. 7 i en serie på 28 om reglerne for fagene i  \r\n\r\n gymnasiet. Det indeholder de bestemmelser om engelsk, som er fastsat i § 8 i  \r\n\r\n bekendtgørelse af 4. november 1987 om fagene i gymnasiet (* 1). Desuden  \r\n\r\n indeholder hæftet de vejledende retningslinier for faget.</B>  </P>  \r\n\r\n<P> <B>Vejledende retningslinier</B>  </P>  \r\n\r\n<P>Engelsk </P>  \r\n\r\n<P> <I>Fagets formål og indhold</I>  </P>  \r\n\r\n<P>Der undervises i engelsk sprog, litteratur og kultur. Som det fremgår af  \r\n\r\n bekendtgørelsens formålsformuleringer, forudsætter disse sider af faget  \r\n\r\n hinanden, og undervisningen skal på alle fagets niveauer afspejle dette  \r\n\r\n forhold. </P>  \r\n\r\n<P>Engelsk er et verdenssprog, hvilket åbner så godt som ubegrænsede  \r\n\r\n muligheder for at vælge undervisningsstof. Udfordringen for læreren - i  \r\n\r\n samarbejde med eleverne - består ikke i at forsøge at dække samtlige de  \r\n\r\n områder, der benytter engelsk som sprog, men i at vælge tekster og emner, der  \r\n\r\n giver en række centrale aktuelle og historiske orienteringspunkter i et  \r\n\r\n ellers uoverskueligt landskab, og som giver det samlede læsepensum rimelig  \r\n\r\n kronologisk spændvidde. </P>  \r\n\r\n<P>Bekendtgørelsen foretager en første prioritering: Storbritannien og USA  \r\n\r\n udgør, sprogligt og kulturelt, fagets kerne. Storbritanniens fremtrædende  \r\n\r\n plads er bl.a. af historiske grunde uomgængelig, og den amerikanske kulturs  \r\n\r\n udbredelse og betydning for elevernes egen samtid gør et grundigt studium af  \r\n\r\n amerikanske tekster fra fortid og nutid lige så nødvendigt. </P>  \r\n\r\n<P>De overordnede synspunkter, der anlægges på stofudvælgelsen og ved  \r\n\r\n tilrettelæggelsen af undervisningen, er valgfri inden for visse rammer.  \r\n\r\n Eksemplerne i bekendtgørelsen viser vej, men det er den enkelte lærers og  \r\n\r\n klasses ansvar, at et undervisningsforløb får kontur, og at tekster og emner  \r\n\r\n faktisk er centrale for forståelsen af den engelsksprogede verden. </P>  \r\n\r\n<P>Forslag til undervisningsstof, hvadenten de stilles af læreren eller af  \r\n\r\n eleverne, skal kunne begrundes med henvisning til fagets overordnede  \r\n\r\n målsætning. </P>  \r\n\r\n<P> <I>Sammensætningen af læsepensum</I>  </P>  \r\n\r\n<P>Ethvert læsepensum skal, udover et eventuelt Shakespearedrama, indeholde  \r\n\r\n tekster fra før 1900. </P>  \r\n\r\n<P> <B>Særligt studerede emner:</B>  </P>  \r\n\r\n<P>Begrebet &#187;særligt studeret emne&#171; dækker over et bredt spektrum  \r\n\r\n af måder, man kan skabe sammenhæng mellem tekster på: tema- eller  \r\n\r\n periodelæsning, arbejde med en genre, et massemedium, et forfatterskab eller  \r\n\r\n f.eks. en kulturel, social eller politisk problemstilling. Idealet er et  \r\n\r\n samlet undervisningsforløb der rummer flere forskellige typer af særligt  \r\n\r\n studerede emner. </P>  \r\n\r\n<P>Arbejdet med et emne skal have en vis varighed og omfatte en vis  \r\n\r\n tekstmængde, for at man med rimelighed kan betegne det som &#187;særligt  \r\n\r\n studeret&#171;. På den anden side må emnelæsningen ikke fylde så meget, at  \r\n\r\n der ikke bliver plads til enkeltstående tekster. En temakreds af digte eller  \r\n\r\n en behandling af novellen som genre er eksempler på kortere forløb (10-15  \r\n\r\n lektioner), mens emner, som et af de krævede længere, hele værker indgår i,  \r\n\r\n let strækker sig over et halvt semester. </P>  \r\n\r\n<P> <I>Historisk synsvinkel</I>  </P>  \r\n\r\n<P>På både obligatorisk og højt niveau kræves det, at der anlægges en  \r\n\r\n historisk synsvinkel på mindst et af emnerne. Kravet opfyldes ved, at  \r\n\r\n teksterne indsættes i en større social-, ide- eller litteraturhistorisk  \r\n\r\n sammenhæng, evt. i samarbejde med andre fag. Hvis man læser samtidige tekster  \r\n\r\n om levevilkårene i britiske industriområder, kan en historisk synsvinkel  \r\n\r\n eksempelvis bestå i læsning af tekster, der giver et indtryk af traditionel  \r\n\r\n engelsk arbejderkultur. Et emne sammensat af noveller af Hemingway,  \r\n\r\n Fitzgerald og Steinbeck får en historisk synsvinkel, hvis teksterne læses på  \r\n\r\n baggrund af 1. verdenskrig, &#187;the jazz age&#171; og depressionen i  \r\n\r\n trediverne og bl.a. forstås som forfatternes reaktioner på deres samtid. </P>  \r\n\r\n<P> <I>Kulturstrømning fra nyeste tid</I>  </P>  \r\n\r\n<P>Den kulturstrømning eller politiske udvikling, man vælger at arbejde med  \r\n\r\n på højt niveau, skal være en væsentlig faktor i den engelsksprogede verden i  \r\n\r\n dag og skal spille en rolle i den aktuelle kulturelle eller politiske debat  \r\n\r\n der. Beskæftiger man sig med den nyeste udvikling inden for britiske  \r\n\r\n skoleforhold, skal hovedvægten således ligge på den aktuelle  \r\n\r\n uddannelsespolitiske debat. </P>  \r\n\r\n<P>Hvor langt tilbage i tiden, man skal gå for at skabe en kvalificeret  \r\n\r\n forståelse af en sådan kulturstrømning, vil selvfølgelig veksle meget. I en  \r\n\r\n behandling af &#187;the moral majority&#171; er det f.eks. nærliggende at  \r\n\r\n inddrage bevægelsens forankring i den protestantiske tradition i USA. Men  \r\n\r\n vægten skal ligge på det aktuelle. </P>  \r\n\r\n<P> <I>Teoretiske tekster</I>  </P>  \r\n\r\n<P>På de høje niveauer har emnelæsningen en ekstra dimension: eleverne skal  \r\n\r\n her udvikle deres evne til at anlægge en teoretisk synsvinkel i arbejdet med  \r\n\r\n et stof. Til det formål skal der i emnelæsningen indgå tekster, som  \r\n\r\n præsenterer nogle begreber eller principielle overvejelser, som eleverne kan  \r\n\r\n anvende i en reflekteret behandling af stoffet. Hvor et emne om nybyggerliv i  \r\n\r\n USA eller Canada på obligatorisk niveau kan sammensættes udelukkende af  \r\n\r\n fortællende og beskrivende tekster, vil arbejdet med samme emne på de høje  \r\n\r\n niveauer forudsætte, at eleverne f.eks. tilegner sig en eller flere teorier  \r\n\r\n om &#187;the frontier tradition&#171;. - I en læsning af Sylvia Plaths  \r\n\r\n forfatterskab vil man kunne indrage psykoanalytiske fortolkninger af  \r\n\r\n teksterne. </P>  \r\n\r\n<P> <B>Længere hele værker:</B>  </P>  \r\n\r\n<P>Værker er romaner og dramaer, der har en rimelig længde, foruden  \r\n\r\n biografier og anden erindringslitteratur. En samling noveller, digte eller  \r\n\r\n essays af samme forfatter kan læses som et værk, hvis den udgør en åbenbar  \r\n\r\n kompositorisk eller tematisk helhed. </P>  \r\n\r\n<P> <B>Tekster om naturvidenskab og teknologi:</B>  </P>  \r\n\r\n<P>På begge liniers obligatoriske niveau læses sagprosatekster om  \r\n\r\n naturvidenskab og/eller teknologi for at sikre at alle elever stifter  \r\n\r\n bekendtskab med engelsk som naturvidenskabens internationale fællessprog.  \r\n\r\n Teksterne behøver ikke kræve specielle faglige forudsætninger, men det vil  \r\n\r\n være en god ide at vælge denne del af læsepensum i samarbejde med et  \r\n\r\n naturvidenskabeligt fag. </P>  \r\n\r\n<P>De naturvidenskabelige og teknologiske problemstillinger, der arbejdes med  \r\n\r\n på den matematiske linies høje niveau, skal indsættes i en samfundsmæssig og  \r\n\r\n kulturel sammenhæng. Eksempler kunne være: Etiske aspekter ved gensplejsning;  \r\n\r\n kulturelle og politiske konsekvenser af ændringer i informationsteknologien.  \r\n\r\n</P>  \r\n\r\n<P> <B>Enkeltstående tekster:</B>  </P>  \r\n\r\n<P>Af hensyn til bredden i tekstlæsningen skal en del af pensum udgøres af  \r\n\r\n enkeltstående tekster. Herved bliver der også plads til den spontant opståede  \r\n\r\n interesse, det helt dagsaktuelle og til særligt fremragende tekster,der  \r\n\r\n falder uden for de valgte emner. </P>  \r\n\r\n<P> <I>Sprogfærdighedskravene til de fire niveauer</I>  </P>  \r\n\r\n<P>I al engelskundervisning indgår fire færdigheder: lytte og tale, læse og  \r\n\r\n skrive. I folkeskolen lægges der især vægt på elevernes lytte- og  \r\n\r\n talefærdighed, hvorimod arbejdet med trykte tekster og udviklingen af  \r\n\r\n elevernes eget skriftsprog får en fremtrædende plads i gymnasiets viderekomne  \r\n\r\n undervisning. </P>  \r\n\r\n<P>Lyttetræning skal lejlighedsvis indgå på alle niveauer. Aflytning af BBC  \r\n\r\n programmer kan f.eks. supplere arbejdet med aktuelt stof og vil, i  \r\n\r\n forlængelse af arbejdet i folkeskolen, fremme denne receptive færdighed og  \r\n\r\n forberede eleverne på mødet med dialektale og sociolektale varianter af talt  \r\n\r\n engelsk, som de normalt ellers ikke har mulighed for at høre. </P>  \r\n\r\n<P>Både på sproglig og matematisk linie skal eleverne nå til at kunne tale et  \r\n\r\n rimelig korrekt og flydende engelsk. På sproglig linie kræves det desuden  \r\n\r\n udtrykkeligt, at eleverne opnår viden om sproget, herunder lærer at forstå og  \r\n\r\n anvende først og fremmest grammatiske, men også andre sproglige begreber  \r\n\r\n (stilistiske, semantiske m.v.) til analyse af engelsk i skrift og tale. </P>  \r\n\r\n<P>Kravene til tekstlæsning og talt engelsk er de samme på de to liniers høje  \r\n\r\n niveauer. Af de sproglige elever kræves færdighed i at skrive engelsk på et  \r\n\r\n viderekomment niveau, mens målet på matematisk linie er et niveau i skriftlig  \r\n\r\n engelsk, der ligger lidt over den sproglige linies obligatoriske niveau. </P>  \r\n\r\n<P>Bekendtgørelsens krav om emnelæsning og den konsekvente brug af  \r\n\r\n ubearbejdede tekster i faget kan undertiden gøre det vanskeligt at skabe en  \r\n\r\n jævn progression: Den helt rigtige tekst til belysning af et emne stiller  \r\n\r\n måske eleverne over for enten for store eller for små sproglige krav, men det  \r\n\r\n ideelle er naturligvis, hvis elevernes sprogfærdighed kan udvikles i samme  \r\n\r\n takt som deres evne til at behandle et stof på et vist abstraktionsniveau. I  \r\n\r\n valget af tekster og ved den pædagogiske tilrettelæggelse af arbejdet skal  \r\n\r\n man tage hensyn til dette. </P>  \r\n\r\n<P> <I>Overgangen til gymnasiets engelskundervisning</I>  </P>  \r\n\r\n<P>Ved overgangen til gymnasiet har alle elever en forventning om at blive  \r\n\r\n mødt med større faglige krav, end de har været vant til i folkeskolens ældste  \r\n\r\n klasser. Den vanskelige opgave består i at komme de usikre elever i møde uden  \r\n\r\n at skuffe dem, der længes efter større udfordringer. </P>  \r\n\r\n<P>På begge linier er det nødvendigt - ideelt i samarbejde med andre  \r\n\r\n tekstlæsningsfag - med det samme at indføre eleverne i, hvad det vil sige at  \r\n\r\n læse tekster i gymnasiet. Det er f.eks. uvant for en del elever at skulle  \r\n\r\n begrunde og uddybe deres udtalelser om det, de har læst, ved at gå tilbage  \r\n\r\n til tekstens ordlyd. Gymnasiet stiller også større krav, end eleverne har  \r\n\r\n været vant til, om abstraktionsevne og evne til at strukturere tekstarbejdet.  \r\n\r\n</P>  \r\n\r\n<P>Overgangen til gymnasiets skriftlige hjemmeopgaver kan blive en belastning  \r\n\r\n for elever, der ikke fra folkeskolen har været vant til at skrive i  \r\n\r\n sammenhæng på engelsk, men især har arbejdet med indsætnings- og  \r\n\r\n oversættelsesøvelser. Det anbefales, at de første skriftlige hjemmeopgaver  \r\n\r\n bearbejdes i klassen, inden de afleveres, og at læreren forsøger at skabe en  \r\n\r\n værkstedsatmosfære, bl.a. ved at lade eleverne arbejde parvis. </P>  \r\n\r\n<P>Især i begyndelsen er det afgørende, at læreren opmuntrer eleverne ved  \r\n\r\n ikke kun at rette fejl, men ved også at sørge for at fremhæve noget positivt.  \r\n\r\n Når læreren begynder at give karakterer for den enkelte besvarelse, skal  \r\n\r\n bedømmelseskriterierne og deres indbyrdes vægtning forklares for eleverne.  \r\n\r\n</P>  \r\n\r\n<P>Eleverne skal tidligt i 1.g undervises i at tage notater og i at bruge dem  \r\n\r\n hensigtsmæssigt både hjemme og i timerne. </P>  \r\n\r\n<P>På den enkelte skole benyttes ensartede grammatiske betegnelser i alle  \r\n\r\n sprogfag. </P>  \r\n\r\n<P> <I>Arbejdsformer</I>  </P>  \r\n\r\n<P>Eleverne lærer bedst at benytte det engelske sprog, hvis de selv skal  \r\n\r\n formulere deres forståelse af de læste tekster - over for hinanden i par  \r\n\r\n eller grupper, over for læreren og over for klassen som helhed. Lærerens  \r\n\r\n opgave består i at stille sådanne faglige krav og yde et sådant modspil, at  \r\n\r\n elevernes sproglige, begrebsmæssige og kulturelle horisont til stadighed  \r\n\r\n udvides. </P>  \r\n\r\n<P>Formålet med et undervisningsforløb afgør, hvad der er den bedste  \r\n\r\n arbejdsform, og ved undervisningens tilrettelæggelse skal man desuden tage  \r\n\r\n hensyn til, at elever er forskellige. Det indgår i disse overvejelser, at  \r\n\r\n kvindelige og mandlige elever - med de forskelle der måtte være i de to køns  \r\n\r\n klasseadfærd og indlæringsmønstre i øvrigt - skal have lige muligheder for at  \r\n\r\n udfolde sig i faget. </P>  \r\n\r\n<P> <B>Klasseundervisning:</B>  </P>  \r\n\r\n<P>Klasseundervisning egner sig bedst til f.eks. gennemgang af generelle  \r\n\r\n skriftsprogsproblemer, fortolkning af vanskelige passager, overblik over  \r\n\r\n svære tekster, indledning til nyt stof, eller når lærerens hjælp behøves ved  \r\n\r\n sammenfatning af et forløb. </P>  \r\n\r\n<P>Den lærerstyrede klasseundervisning er, når den er bedst, et koncentreret  \r\n\r\n arbejdsfællesskab, der vokser frem i dialogen mellem den større, fremmede  \r\n\r\n verden, som læreren i kraft af sin faglige viden og erfaring repræsenterer,  \r\n\r\n og den erfaringsverden, der er elevernes. </P>  \r\n\r\n<P>Vellykket klasseundervisning skal som andre arbejdsformer være valgt  \r\n\r\n bevidst med et bestemt formål og kræver, at der indarbejdes nogle vaner, som  \r\n\r\n kan modvirke passivitet: Hvis læreren kan gøre pararbejde til et indslag i  \r\n\r\n enhver lærerstyret time eller indfører som rutine, at en eller to elever  \r\n\r\n hjemmefra har forberedt et oplæg til dagens tekstgennemgang, vil allerede en  \r\n\r\n del af udspillet og dermed ansvaret for en times forløb være elevernes eget.  \r\n\r\n</P>  \r\n\r\n<P> <B>Arbejde i par og i grupper:</B>  </P>  \r\n\r\n<P>At en dansk elev taler engelsk i et dansk klasseværelse med andre danske  \r\n\r\n elever er ikke uden videre naturligt. Derfor gælder det om at opstille nogle  \r\n\r\n spilleregler, der får eleverne til at respektere et krav om, at de taler  \r\n\r\n engelsk indbyrdes. Det tager tid at indarbejde gode arbejdsvaner, som  \r\n\r\n bevirker, at initiativ og ansvar lægges ud til eleverne. Undertiden skal  \r\n\r\n enkelte elever overbevises om, at arbejde i par eller grupper ikke er spild  \r\n\r\n af tid. Erfaringer med fordelingen af læreres og elevers taletid ved  \r\n\r\n henholdsvis pararbejde, gruppearbejde og klasseundervisning er f.eks. et godt  \r\n\r\n argument for de to førstnævnte. </P>  \r\n\r\n<P>Pararbejde er den arbejdsform, der giver den enkelte elev mest taletid, og  \r\n\r\n den har desuden den praktiske fordel, at der ikke skal flyttes om med  \r\n\r\n møblerne, før arbejdet kan begynde. Et kort pararbejde kan f.eks. uden besvær  \r\n\r\n indgå i en time med klasseundervisning. </P>  \r\n\r\n<P>Nøgleordene for et kvalificeret gruppearbejde er: klart formål, præcis  \r\n\r\n instruktion, overkommelige arbejdsopgaver, 3-4 personer i hver gruppe, og -  \r\n\r\n især i begyndelsen af gymnasiet - et kort, afgrænset tidsrum. Hvis disse krav  \r\n\r\n opfyldes fra lærerens side, kan han eller hun overlade eleverne til hinanden  \r\n\r\n og med rimelighed forudsætte, at de taler engelsk indbyrdes. </P>  \r\n\r\n<P>Gruppearbejde egner sig i 1.g godt til oversættelsesøvelser fra dansk til  \r\n\r\n engelsk, ordbogsøvelser, besvarelse af lærerens spørgsmål til dagens tekst,  \r\n\r\n formulering af spørgsmål til en hel, letlæst novelle. I 2.g kan gruppearbejde  \r\n\r\n tage form af længerevarende projekter. Lærere, der ønsker klasser med  \r\n\r\n velfungerende faste grupper til flere forskellige discipliner, må dog være  \r\n\r\n indstillet på at investere megen planlægning og mange kræfter i sagen. </P>  \r\n\r\n<P>Et gruppearbejde afsluttes normalt med en fremlæggelse og efterbehandling  \r\n\r\n af gruppernes resultater. </P>  \r\n\r\n<P> <B>Dramatisering:</B>  </P>  \r\n\r\n<P>Korte improvisationer kan inddrages som supplement til undervisningen i  \r\n\r\n mundtlig sprogfærdighed, f.eks. til træning af bestemte talehandlinger på  \r\n\r\n grundlag af konkrete eksempler eller for at lære eleverne nyttige  \r\n\r\n kommunikationsstrategier. </P>  \r\n\r\n<P>Rollespil kan også iscenesættes med udgangspunkt i en læst tekst, enten  \r\n\r\n ved at eleverne går ind i roller, der er fastlagt i teksten, (som ikke  \r\n\r\n behøver være et drama), eller ved at de skaber nye dramatiske forløb i  \r\n\r\n forlængelse af det læste. I arbejdet med litteratur ligger værdien af  \r\n\r\n dramatiserende og andet medskabende fortolkningsarbejde i, at det appellerer  \r\n\r\n til elevernes fantasi og skærper deres opmærksomhed for de æstetiske  \r\n\r\n kvaliteter ved teksten: den bliver oplevet, får krop og anskuelighed. </P>  \r\n\r\n<P>En enkel form for dramatisering er højtlæsning med brug af forskellige  \r\n\r\n stemmer til forskellige personer, nogle få rekvisitter, lydeffekter el.lign.  \r\n\r\n</P>  \r\n\r\n<P> <B>Simulationer:</B>  </P>  \r\n\r\n<P>I en simulation er eleven med som sig selv, men er sat til at tage nogle  \r\n\r\n beslutninger, der svarer til dem der træffes f.eks. på en nyhedsredaktion  \r\n\r\n eller i en lokalpolitisk forsamling. Med udgangspunkt i et trykt materiale  \r\n\r\n eller et dataprogram finder eleverne gruppevis og på engelsk en løsning på  \r\n\r\n den stillede opgave (her: prioritere nyhederne på en avis med kort tidsfrist  \r\n\r\n eller løse en bys trafikproblemer). Simulationer er svære at placere i det  \r\n\r\n daglige skema, men er velegnede i perioder, hvor det er muligt at råde over  \r\n\r\n en hel eller evt. flere dage med tid til forberedelse og efterbehandling.  \r\n\r\n</P>  \r\n\r\n<P> <I>Undervisning i mundtlig sprogfærdighed</I>  </P>  \r\n\r\n<P> <B>Sprogbrugsregler og kommunikationsstrategier:</B>  </P>  \r\n\r\n<P>Det er et mål for gymnasiets undervisning i mundtlig sprogfærdighed, at  \r\n\r\n eleverne videreudvikler deres evne til at begå sig i en engelsksproget  \r\n\r\n samtale. Det vil sige, at de ud over at tale sproget rimelig korrekt og  \r\n\r\n flydende skal lære, at det sproglige udtryk afpasses efter situationens  \r\n\r\n formalitetsgrad og det indbyrdes forhold mellem de talende. </P>  \r\n\r\n<P>En stor del af disse sprogbrugsfærdigheder overfører eleverne ubevidst fra  \r\n\r\n dansk eller tilegner sig gennem TV, film og litteraturlæsning, men det er en  \r\n\r\n god ide lejlighedsvis at inddrage et rollespil eller andre opgaver, der giver  \r\n\r\n eleverne mulighed for at udvikle deres viden om, hvilke sproglige  \r\n\r\n færdselsregler der gælder i forskellige situationer og deres bevidsthed om,  \r\n\r\n at konventionerne er forskellige i Danmark, Storbritannien og USA. </P>  \r\n\r\n<P>I størstedelen af gymnasiets engelskundervisning vil eleverne opleve, at  \r\n\r\n det engelske sprog bruges referentielt. Det er imidlertid vigtigt, at de  \r\n\r\n f.eks. i øvelser og opgaver beregnet for pararbejde lærer at bruge engelsk,  \r\n\r\n ikke blot til at videregive oplysninger og fremsætte synspunkter, men også  \r\n\r\n til at udføre en lang række andre talehandlinger (bede om, undskylde, stille  \r\n\r\n forslag, erklære sig enig eller uenig m.v.). Det er vigtigt, at  \r\n\r\n undervisningen i sprogbrugsregler ikke isoleres fra fagets øvrige områder:  \r\n\r\n arbejdet med grammatik (modalverber, f.eks.) og arbejdet med litteratur og  \r\n\r\n andre tekster. En sprogbrugsanalyse af en dialog i en litterær tekst kan  \r\n\r\n f.eks. indgå i tolkningen. </P>  \r\n\r\n<P>Læreren skal fra begyndelsen prøve at få eleverne til at benytte  \r\n\r\n hensigtsmæssige kommunikationsstrategier, således at de, hvis de f.eks. er i  \r\n\r\n glosenød, opmuntres til at omformulere i stedet for at give op eller spørge  \r\n\r\n på dansk. Også til træning af denne færdighed er pararbejdsformen velegnet.  \r\n\r\n</P>  \r\n\r\n<P> <I>Undervisning i skriftlig sprogfærdighed</I>  </P>  \r\n\r\n<P> <B>Arbejdets tilrettelæggelse:</B>  </P>  \r\n\r\n<P>Først og fremmest skal undervisningen i skriftlig sprogfærdighed give  \r\n\r\n eleverne mulighed for at skrive meget og ofte. Dernæst er det vigtigt, at  \r\n\r\n arbejdet med tekster (dvs. andres skriftsprog) bruges til at udvikle  \r\n\r\n elevernes forståelse af skriftsprogets muligheder, hvorved deres egen  \r\n\r\n skriftlige produktion støttes. Elevernes skriftsprog udvikles bedst i en  \r\n\r\n vekselvirkning mellem hyppige, korte, skriftlige indslag af forskellig art i  \r\n\r\n tilknytning til tekstarbejdet og større hjemmeopgaver med længere mellemrum.  \r\n\r\n</P>  \r\n\r\n<P>En stor del af arbejdet med skriftlig engelsk har til formål at indøve  \r\n\r\n sprogets formelle regler, men eleverne skal også opleve, at de skriver med  \r\n\r\n det formål at meddele sig til andre. En del af deres forberedelsesarbejde kan  \r\n\r\n f.eks. præsenteres i skriftlig form på tavle eller overhead projector.  \r\n\r\n Tekstarbejdet kan også varieres, ved at eleverne skriftligt sammenfatter  \r\n\r\n f.eks. pointen i et afsnit, en personkarakteristik eller deres personlige  \r\n\r\n reaktion på teksten. Eleverne kan også arbejde parvis i 5-10 minutter med at  \r\n\r\n formulere korte indlæg, hvoraf nogle præsenteres for klassen. Den slags  \r\n\r\n hyppige, mindre, men formålsbestemte skriftlige meddelelser giver efterhånden  \r\n\r\n den rutine, som kan lette arbejdet med mere omfattende skriftlige opgaver.  \r\n\r\n</P>  \r\n\r\n<P>Eleverne forberedes indirekte til den større skriftlige opgave, når de  \r\n\r\n arbejder med skriftsproget i de friere opgavetyper, hvor det kræves af dem,  \r\n\r\n at de iagttager almene regler for sammenhængende skriftlig fremstilling. </P>  \r\n\r\n<P> <I>Skriveprocessen</I>  </P>  \r\n\r\n<P>Lærerens rolle er ikke kun at bedømme og kommentere elevernes færdige  \r\n\r\n produkter, men også at vejlede under selve skriveprocessen. I elektronisk  \r\n\r\n tekstbehandling ligger der f.eks. nogle værdifulde pædagogiske muligheder for  \r\n\r\n at give undervisningen et præg af værksted, hvor lærer og elever i fællesskab  \r\n\r\n afprøver og diskuterer forskellige udtryksmuligheder. Ved en dataskærm kan  \r\n\r\n eleverne erfare, hvordan et udkast kan forbedres i flere omgange uden besvær  \r\n\r\n med en uoverskuelig kladde. </P>  \r\n\r\n<P> <B>Undervisningens indhold:</B>  </P>  \r\n\r\n<P> <I>Opgavetyper</I>  </P>  \r\n\r\n<P>Der skelnes mellem bundne og friere opgaver. Bundne opgaver kan være  \r\n\r\n indsætningsøvelser til at indøve ikke blot enkeltheder inden for f.eks.  \r\n\r\n morfologi og synonymik, men også til at skærpe elevernes opmærksomhed over  \r\n\r\n for de elementer (f.eks. syntaktiske), der skaber sammenhæng i en tekst. </P>  \r\n\r\n<P>Oversættelser er en anden type bunden opgave. De fleste  \r\n\r\n oversættelsesopgaver er pædagogisk tilrettelagt med henblik på at indøve og  \r\n\r\n prøve beherskelsen af bestemte sproglige fænomener. På den sproglige linies  \r\n\r\n høje niveau arbejdes der desuden af og til med oversættelser af ubearbejdede  \r\n\r\n danske tekster, som stiller større krav om at eleven frigør sig fra danske  \r\n\r\n udtryksmåder og finder tilsvarende dækkende engelske formuleringer. </P>  \r\n\r\n<P>Fagets friere opgaver dækker over et bredt spektrum af skriftsprogsgenrer:  \r\n\r\n fra korte resumeer over tekstkommenterende opgaver til essaylignende og  \r\n\r\n fabulerende opgaver. Eleverne skal i arbejdet med disse opgavetyper lære at  \r\n\r\n gøre sig overvejelser om læserforudsætninger, formålet med det skrevne,  \r\n\r\n genreforventninger, tekstorganisation, stillag m.v. Derved kan engelsk  \r\n\r\n bidrage til, at gymnasiets samlede skriftsprogsundervisning får større  \r\n\r\n gennemslagskraft. </P>  \r\n\r\n<P>Eleverne skal have prøvet at skrive enkelte hele eksamensopgaver, inden de  \r\n\r\n går til terminsprøve, men træning i eksamensopgaver må ikke dominere arbejdet  \r\n\r\n med fri skriftlig fremstilling. </P>  \r\n\r\n<P> <I>Undervisning i tekstlæsning</I>  </P>  \r\n\r\n<P> <B>Formålet med læsningen:</B>  </P>  \r\n\r\n<P>Den måde, en tekst læses på, afhænger af formålet med læsningen, og dette  \r\n\r\n formål skal på forhånd gøres klart for eleverne. </P>  \r\n\r\n<P>Nogle tekster vælges især for deres informationsværdi eller på grund af  \r\n\r\n forfatterens synspunkter, andre for deres litterære kvaliteters skyld.  \r\n\r\n Eleverne skal med andre ord lære at skelne mellem teksten læst som  \r\n\r\n<I>kilde</I> (f.eks. til oplysninger om sagforhold) og teksten læst og  \r\n\r\n analyseret som bevidst formet sprogligt udtryk (teksten læst som  \r\n\r\n<I>objekt).</I>  </P>  \r\n\r\n<P> <B>Intensiv og ekstensiv læsning:</B>  </P>  \r\n\r\n<P>Ved intensiv læsning forbindes analyse og fortolkning med en nøjagtig  \r\n\r\n forståelse af alle en teksts sproglige enkeltheder. En sådan intensiv læsning  \r\n\r\n har til formål, at læseren trænger ind i teksten og afprøver og udbygger sine  \r\n\r\n spontane iagttagelser af dens indhold og form. Tekster, der læses intensivt,  \r\n\r\n skal, uanset genre, have en kvalitet, der kan sikre, at læserens udbytte står  \r\n\r\n i et rimeligt forhold til arbejdsindsatsen. </P>  \r\n\r\n<P>Nogle genrer indbyder i højere grad end andre til intensiv læsning. Poesi  \r\n\r\n er en udtryksform, der som regel kræver koncentreret iagttagelse og medleven  \r\n\r\n af læseren. Et velformet essay eller en argumenterende fremstilling på et  \r\n\r\n højt abstraktionsniveau lukker sig heller ikke op, før dens virkemidler er  \r\n\r\n analyseret. Visse romankapitler eller noveller f.eks. stiller tilsvarende  \r\n\r\n krav om tålmodig fordybelse, andre kan eleverne til gengæld læse ekstensivt  \r\n\r\n (dvs. uden at være forpligtede på sproglige enkeltheder) f.eks. med det  \r\n\r\n formål at fastholde det episke forløb. Avisartikler er ofte glosetunge, men  \r\n\r\n dette er ikke i sig selv grund til, at eleverne skal forstå enhver sådan  \r\n\r\n tekst i detaljer. Det kan være mere formålstjenligt at hjælpe dem med at få  \r\n\r\n overblik over tekstens oplysninger eller argumentation eller på anden måde  \r\n\r\n styre deres indsats derhen, hvor tekstens pointer er. Forskellige læsemåder  \r\n\r\n kræver forskellige former for notater. Eleverne skal lære, hvordan de  \r\n\r\n udarbejder en hensigtsmæssig gloseliste, og hvordan de på grundlag af deres  \r\n\r\n notater fra hjemmeforberedelsen kan fastholde overblikket over en længere,  \r\n\r\n ekstensivt læst tekst. </P>  \r\n\r\n<P> <B>Læsestrategier:</B>  </P>  \r\n\r\n<P>Læsestrategier udvikles bedst i de situationer, hvor en klasse i  \r\n\r\n fællesskab med læreren prøver at løse vanskeligheder, der opstår under  \r\n\r\n tekstlæsningen. Efterhånden får eleverne indkredset nogle kneb, som læreren  \r\n\r\n kan gøre bevidste for dem ved bl.a. at lære dem en enkel terminologi.  \r\n\r\n Eleverne kan lære at slutte sig til ords betydning ud fra ordets opbygning,  \r\n\r\n konteksten og deres kendskab til andre sprog. De kan desuden lære at finde de  \r\n\r\n sammenhængsskabende signaler inden for den enkelte helsætning, mellem  \r\n\r\n sætninger og imellem tekstens afsnit. Lejlighedsvis kan man give eleverne  \r\n\r\n supplerende øvelsesmateriale til en simpel tekstgrammatik. </P>  \r\n\r\n<P>Det ligger lige for, at eleverne i forlængelse af arbejdet med  \r\n\r\n læsestrategier øver sig i at gå i kast med en ulæst tekst (jfr.  \r\n\r\n ekstemporalprøven). </P>  \r\n\r\n<P>Det er vigtigt, at eleverne indser, at det at læse og det at skrive er  \r\n\r\n komplementære færdigheder, og at deres erfaringer som læsere kan overføres  \r\n\r\n til deres egen brug af skriftsproget. Det anbefales derfor at inddrage  \r\n\r\n elevernes egne tekster i undervisningen f.eks. for at vise, hvilke  \r\n\r\n forestillinger om deres læseres forudsætninger eleverne selv gør sig, når de  \r\n\r\n skriver et resume eller argumenterer skriftligt for et synspunkt. </P>  \r\n\r\n<P> <B>Læsning af litteratur:</B>  </P>  \r\n\r\n<P>Engelsksproget litteratur er tekstlæsningens rygrad. Litterære tekster  \r\n\r\n giver eleverne den mulighed for indlevelse i og forståelse af engelsksproget  \r\n\r\n kultur i nutid og fortid, som er en forudsætning for, at fagets indholdsmål  \r\n\r\n kan opfyldes. </P>  \r\n\r\n<P>Enhver litterær tekst skal læses på egne betingelser som en æstetisk  \r\n\r\n helhed, også når den indgår i en større, f.eks. tematisk eller historisk,  \r\n\r\n sammenhæng. Det er den enkelte teksts karakter og formålet med at læse den,  \r\n\r\n der afgør, hvordan arbejdet skal tilrettelægges, og hvilket perspektiv der  \r\n\r\n skal anlægges. </P>  \r\n\r\n<P> <I>Oplevelse, analyse og fortolkning</I>  </P>  \r\n\r\n<P>Når litteraturlæsningen begynder i 1.g er det vigtigt, at der er god tid  \r\n\r\n til at opklare sprog- og realiaproblemer, tid til at eleverne kan komme frem  \r\n\r\n med deres spontane oplevelse og forståelse af teksten, og tid til at lære dem  \r\n\r\n at læse opmærksomt - både hvad der står i teksten, hvad der er underforstået,  \r\n\r\n og hvad der ikke står. </P>  \r\n\r\n<P>Efterhånden skal eleverne på eget initiativ kunne tage fat på en teksts  \r\n\r\n sproglige og fortolkningsmæssige vanskeligheder, og på både obligatorisk og  \r\n\r\n højt niveau skal de nå til at kunne samtale om teksten og dens virkemidler,  \r\n\r\n om forfatterens holdning og budskab. Til det formål skal de lære at bruge  \r\n\r\n almindelige analysebegreber som f.eks. fortæller, synsvinkel, plot,  \r\n\r\n komposition, metafor. Uden et sådant værktøj bliver læsningen let til  \r\n\r\n selvspejling og teksten et springbræt for uforpligtende samtaleøvelser. </P>  \r\n\r\n<P>Forsøger man på den anden side altid at nå frem til en udtømmende analyse  \r\n\r\n af en tekst, f.eks. med brug af en bestemt systematik eller metode, risikerer  \r\n\r\n man, at elevernes interesse i for høj grad forskydes fra oplevelsen af  \r\n\r\n teksten til den &#187;korrekte&#171; (dvs. lærerens) fortolkning af den. </P>  \r\n\r\n<P>Hellere end straks at rette blikket mod en færdig fortolkning i abstrakte  \r\n\r\n formuleringer skal læreren derfor søge at skabe et fællesskab om læsningen,  \r\n\r\n give plads omkring teksterne til en kvalificeret engelsksproget samtale om  \r\n\r\n dem, som bygger på elevernes egne iagttagelser, og inddrager deres fantasi.  \r\n\r\n Kunsten er her at give eleverne udspillet, samtidig med at de sendes tilbage  \r\n\r\n i teksten for at prøve, om deres helhedsforståelse kan holde til et  \r\n\r\n opmærksomt gensyn med enkeltheder i værket, eller om deres tolkning må  \r\n\r\n revideres, måske også under indtryk af andres bidrag til samtalen. </P>  \r\n\r\n<P>I følgende to eksempler antydes det, hvordan en sådan vekselvirkning kan  \r\n\r\n fremkomme mellem helhed og del, mellem umiddelbar iagttagelse og analyse:  \r\n\r\n</P>  \r\n\r\n<P>Eleverne får to og to til opgave at finde tre påfaldende (mærkelige,  \r\n\r\n smukke, vigtige...) steder i teksten og begrunde deres valg. </P>  \r\n\r\n<P>Slutningen på en novelle tilbageholdes; eleverne bliver bedt om at  \r\n\r\n forudsige, hvad der sker og begrunde deres forslag for klassen. </P>  \r\n\r\n<P> <I>Dybde og perspektiv i tekstlæsningen</I>  </P>  \r\n\r\n<P>Ofte kan enkelte realkommentarer i sig selv bidrage til at give læsningen  \r\n\r\n dybde og perspektiv. Der kan f.eks. forekomme hentydninger til begivenheder,  \r\n\r\n der var på alles læber, da teksten blev skrevet, og som indfanger en stemning  \r\n\r\n i tiden, der er væsentlig for forståelsen. </P>  \r\n\r\n<P>Men som regel er en mere sammenhængende forståelse af de realia, der  \r\n\r\n optræder i teksten, eller som er en del af tekstens baggrund, afgørende for  \r\n\r\n kvaliteten af elevernes forståelse. Gennem en forpligtende og systematisk  \r\n\r\n beskæftigelse med realia kan eleverne tilegne sig en væsentlig del af deres  \r\n\r\n viden om historiske, kulturelle og samfundsmæssige forhold. Ved læsning af en  \r\n\r\n sydafrikansk tekst f.eks. kan opslag af ord og fænomener, der er  \r\n\r\n &#187;afrikaans&#171;, være udgangspunkt for et studium af de historiske  \r\n\r\n forudsætninger for situationen i teksten og for tilstandene i Sydafrika i  \r\n\r\n almindelighed. </P>  \r\n\r\n<P>Et særligt kontrastivt perspektiv fremkommer, der hvor man kan påvise  \r\n\r\n ligheder og forskelle mellem, hvad teksten direkte eller indirekte fortæller  \r\n\r\n om den engelsksprogede kultur, og hvad eleverne kender fra deres egen danske  \r\n\r\n baggrund. Et eksempel kunne være den uforbeholdne accept af  \r\n\r\n konkurrencemomentet, man finder i det amerikanske samfund, overfor det danske  \r\n\r\n begreb &#187;Janteloven&#171;, et andet en sammenligning af det britiske  \r\n\r\n eller det amerikanske skolesystem med det danske. </P>  \r\n\r\n<P> <I>Shakespeare</I>  </P>  \r\n\r\n<P>Et drama af Shakespeare er en obligatorisk del af læsepensum på den  \r\n\r\n sproglige linies høje niveau og kan erstatte det ene af de to emner, der skal  \r\n\r\n læses på højt niveau, matematisk linie. </P>  \r\n\r\n<P>Eleverne skal læse så stor en del af dramaet intensivt, at der er et godt  \r\n\r\n grundlag for at vælge eksamensopgivelserne på mindst 15 og højst 20 sider.  \r\n\r\n Resten af teksten læses ekstensivt med varierende arbejdsformer, gerne  \r\n\r\n støttet af danske oversættelser og bånd- eller videoindspilninger. </P>  \r\n\r\n<P>Hvis et drama af Shakespeare - med sine sproglige og fortolkningsmæssige  \r\n\r\n vanskeligheder - skal blive en vedkommende udfordring for eleverne, er det  \r\n\r\n helt afgørende, at der skabes en forståelsesramme om stykket, såvidt muligt  \r\n\r\n med inddragelse af elevernes viden fra andre fag. Ved at præsentere  \r\n\r\n Shakespeares teater og dets genrekonventioner og ved at indføre eleverne i  \r\n\r\n det Elizabethanske verdensbillede og sider af renaissancens historie og  \r\n\r\n kulturhistorie i øvrigt, kan læreren gøre det umiddelbart fremmedartede hos  \r\n\r\n digteren mindre svært tilgængeligt. Arbejdet med dramaet skal give eleverne  \r\n\r\n en forståelse af den særstilling Shakespeare indtager i kulturtraditionen,  \r\n\r\n også uden for den engelsksprogede verden. </P>  \r\n\r\n<P> <I>Billeder</I>  </P>  \r\n\r\n<P>Tekster i engelsk betyder først og fremmest ord på papir, men eleverne  \r\n\r\n skal også læse og analysere tekster formidlet gennem andre medier end det  \r\n\r\n trykte ord. Engelsksprogede spillefilm og TV- programmer af forskellig art  \r\n\r\n kan indgå, men også enkeltbilleder (fotografier, gengivelser af malerier  \r\n\r\n osv.). Materialet kan - sammen med andre kulturprodukter som arkitektur,  \r\n\r\n havekunst og musik - bruges til at anskueliggøre sociale eller historiske  \r\n\r\n forhold i forbindelse med emnelæsning. </P>  \r\n\r\n<P>Men en filmgenre kan også i sig selv være emne for undervisningen. I alle  \r\n\r\n tilfælde skal billedmediets virkemidler inddrages i undervisningen. Hvis der  \r\n\r\n arbejdes med en filmatisering af en roman eleverne har læst, er det ikke  \r\n\r\n tilstrækkeligt at bruge filmen som en illustration til den trykte tekst. Ud  \r\n\r\n fra en nærlæsning af udvalgte sekvenser skal der arbejdes med de to mediers  \r\n\r\n forskellige æstetiske og fortælletekniske muligheder. </P>  \r\n\r\n<P> <I>Edb</I>  </P>  \r\n\r\n<P>Som informationsteknologiens internationale sprog har engelsk en særlig  \r\n\r\n mulighed for at præsentere eleverne for alment orienterende stof inden for  \r\n\r\n dette felt. Der gælder her de samme udvælgelseskriterier som for det øvrige  \r\n\r\n undervisningsstof. </P>  \r\n\r\n<P>Hvad angår brugen af edb som værktøj, skal den være pædagogisk begrundet  \r\n\r\n og hensigtsmæssig i den givne sammenhæng. Et eksempel er brugen af  \r\n\r\n tekstbehandlingsprogrammer ved redigering af skriftligt arbejde, et andet er  \r\n\r\n søgning i databaser. </P>  \r\n\r\n<P>Egentlige træningsprogrammer, f.eks. verbalbøjningsprogrammer, kan være  \r\n\r\n til en vis gavn for enkelte elever og kan stilles til rådighed uden for den  \r\n\r\n egentlige undervisning, men arbejdet med sådanne programmer må ikke optage  \r\n\r\n nogen større del af elevernes undervisningstid. </P>  \r\n\r\n<P>Det kan give god mening at beskæftige sig med maskinoversatte tekster som  \r\n\r\n et led i det systematiske arbejde med sprogets regler. Begrebet &#187;kunstig  \r\n\r\n intelligens&#171; vil på denne måde kunne præsenteres i anskuelig form. </P>  \r\n\r\n<P> <I>Håndbøger</I>  </P>  \r\n\r\n<P> <B>Undervisning i brug af ordbøger og opslagsværker:</B>  </P>  \r\n\r\n<P>Undervisningens formål er at give eleverne færdigheder og øvelse i  \r\n\r\n håndbogsbenyttelse, styrke deres iagttagelsesevne og sprogbevidsthed og vise  \r\n\r\n dem, at det tilsyneladende uforståelige kan komme til at give mening med  \r\n\r\n hjælp fra ordbøger og opslagsværker. </P>  \r\n\r\n<P>Instruktion i brug af ordbøger skal begynde tidligt i 1.g. Gennem  \r\n\r\n systematiske øvelser skal eleverne først og fremmest gøres fortrolige med en  \r\n\r\n engelsk-dansk og en dansk-engelsk ordbog. Ordbogens forkortelser og særlige  \r\n\r\n tegn skal forklares, eksempelmaterialets anvendelighed illustreres, og  \r\n\r\n eleverne skal lære, hvordan de får overblik over en længere artikel. Det er  \r\n\r\n vigtigt, at et særligt tilrettelagt kusus i ordbøgernes muligheder følges op  \r\n\r\n af undervisning i brug af ordbøger i tilknytning til den almindelige  \r\n\r\n tekstlæsning. </P>  \r\n\r\n<P>På et senere tidspunkt inddrages en engelsk-engelsk ordbog. Det er bedst  \r\n\r\n at anvende en ensproget ordbog der er specielt beregnet for udlændinge, og  \r\n\r\n hvis ordforklaringer og eksempler er holdt inden for et begrænset ordforråd.  \r\n\r\n Hvis eleverne har den engelsk-engelske liggende foran sig, ikke kun under et  \r\n\r\n kursus i brugen af den, men i hver time, kan de blive fortrolige med den som  \r\n\r\n hjælpemiddel i det løbende arbejde både med skriftlig engelsk og med  \r\n\r\n tekstlæsning. </P>  \r\n\r\n<P>Naturligvis slår de almindelige skoleordbøger ikke til i alle tilfælde, og  \r\n\r\n med mellemrum skal andre håndbøger inddrages i undervisningen. Alt efter  \r\n\r\n klassetrinnet og den enkelte elevs standpunkt skal grammatiske og stilistiske  \r\n\r\n håndbøger fra fagbiblioteket inddrages i vejledningen i det skriftlige  \r\n\r\n arbejde. Almene leksikale og specialopslagsværker introduceres på et passende  \r\n\r\n tidspunkt. </P>  \r\n\r\n<P> <B>Informationssøgning:</B>  </P>  \r\n\r\n<P>I forbindelse med undervisning i læsefærdighed skal eleverne have små  \r\n\r\n opgaver i overblikslæsning. F.eks. kan man bede dem finde nogle bestemte  \r\n\r\n oplysninger i et større engelsksproget opslagsværk eller i databaser.  \r\n\r\n Opgaverne i informationssøgning skal helst indgå i en sammenhæng der sikrer,  \r\n\r\n at de har et formål ud over elevernes træning. </P>  \r\n\r\n<P> <I>Samarbejde med andre fag</I>  </P>  \r\n\r\n<P>Engelsk kan bidrage til, at elevernes indlæring af de færdigheder og  \r\n\r\n arbejdsmetoder, der er fælles for flere fag, bliver lettere og mere  \r\n\r\n effektive. </P>  \r\n\r\n<P>Dansk, historie, engelsk og et andet fortsættersprog kan f.eks. samarbejde  \r\n\r\n om at give eleverne i 1.g et kursus i tekstlæsning som et led i en samlet  \r\n\r\n indsats ved overgangen fra folkeskolen til gymnasiets mere forpligtende brug  \r\n\r\n af tekster med krav om dokumentation m.v. Undervisningen bliver mere  \r\n\r\n effektiv, når eleverne stilles over for de samme krav af flere lærere. </P>  \r\n\r\n<P>Historie kan f.eks. levere den viden der er nødvendig, for at man kan  \r\n\r\n forstå en roman, der har bestemte begivenheder eller udviklingslinier i  \r\n\r\n verdenshistorien som baggrund. Til gengæld giver fiktionsteksten et tilskud  \r\n\r\n til det andet fags kildetekster, ved at eleverne gennem romanens personer  \r\n\r\n oplever en bestemt periode &#187;indefra&#171;. Det ligger lige for, at  \r\n\r\n engelsk samarbejder med historie om en gennemgang af Englands udvikling fra  \r\n\r\n imperiestormagt til commonwealth-land og bidrager med litteratur af Kipling  \r\n\r\n og Orwell og aktuelle tekster om afkoloniseringens følger for det britiske  \r\n\r\n samfund. </P>  \r\n\r\n<P>Et samarbejde med dansk vil gøre det muligt at forbinde &#187;fjerne&#171;  \r\n\r\n og &#187;nære&#171; aspekter af de valgte emner og vil derfor være særlig  \r\n\r\n egnet til at varetage den side af fagets formål, som taler om at etablere et  \r\n\r\n møde mellem elevernes egen baggrund og de fremmede kulturer. </P>  \r\n\r\n<P>Lejlighedsvis kan engelsk støtte fag som inddrager engelsksproget  \r\n\r\n faglitteratur i pensum, f.eks. ved at sådanne tekster benyttes som grundlag  \r\n\r\n for øvelser i læsestrategier og i brug af håndbøger. </P>  \r\n\r\n<P> <I>Udadrettede aktiviteter</I>  </P>  \r\n\r\n<P>Det mest værdifulde udadrettede arrangement, man som engelsklærer kan  \r\n\r\n sætte i værk, er naturligvis en studierejse til et engelsktalende land. Men  \r\n\r\n der er også andre måder at inddrage den engelsktalende verden på. Et møde med  \r\n\r\n gæster, f.eks. udvekslingselever og gæstelærere fra engelsksprogede lande, er  \r\n\r\n en mulighed for at bruge sproget sammen med &#187;native speakers&#171;.  \r\n\r\n Bedst hvis besøget indholdsmæssigt og sprogligt kan forberedes og  \r\n\r\n efterbehandles og i øvrigt indgår i en faglig sammenhæng. </P>  \r\n\r\n<P>Forskellige engelsksprogede landes repræsentationer og andre institutioner  \r\n\r\n i Danmark (ambassader, kulturinstitutter, kirker, turnerende teatre,  \r\n\r\n internationale organisationer eller firmaer) giver også muligheder for, at  \r\n\r\n eleverne kan opleve det fremmede sprog, når det bliver talt som modersmål.  \r\n\r\n</P>  \r\n\r\n<P> <I>Den større skriftlige opgave i 3.g</I>  </P>  \r\n\r\n<P>Opgaven har til formål at lade eleverne dokumentere, at han eller hun har  \r\n\r\n opnået indsigt i et selvvalgt emne og vist sig i stand til selvstændigt og i  \r\n\r\n et klart sprog at formidle sin viden og forståelse til andre. </P>  \r\n\r\n<P>Opgaven skrives normalt på dansk og besvares individuelt; dog kan flere  \r\n\r\n elever arbejde med samme område. Besvarelsen skal fylde ca. 10 maskinskrevne  \r\n\r\n sider og må ikke overstige 15 sider. Emnet kan udspringe af klassens  \r\n\r\n undervisning i engelsk eller i andre fag, men den litteratur, eleven arbejder  \r\n\r\n med, skal være ny. Primærlitteraturen og størstedelen af sekundærlitteraturen  \r\n\r\n skal være på engelsk, således at så godt som alle citater i opgaven er på  \r\n\r\n engelsk. Eleven kan gå på tværs af faggrænserne og inddrage stof fra andre  \r\n\r\n fagområder; arbejdet med den større skriftlige opgave i engelsk skal dog  \r\n\r\n stadig ske inden for fagets formålsparagraf på højt niveau, også hvis en elev  \r\n\r\n ønsker at benytte sig af denne mulighed. </P>  \r\n\r\n<P>Læreren skal vejlede eleven i valget af litteratur om det pågældende  \r\n\r\n område. Det skal være rimelig let for eleven at skaffe sig kvalificeret  \r\n\r\n sekundærlitteratur, enten på skolens bibliotek eller gennem det lokale  \r\n\r\n folkebibliotek. Der skal være adgang til fagets håndbøger i de uger, hvor der  \r\n\r\n arbejdes med opgaverne. </P>  \r\n\r\n<P>Vejledningsperioden er 4 uger. Læreren udleverer derefter en opgavetitel  \r\n\r\n inden for en afgrænset del af elevens område, og opgaven besvares i løbet af  \r\n\r\n den skemafri uge. Titlen må ikke være så bred, at den ligner et helt område  \r\n\r\n (&#187;Fay Weldons kvindelige hovedpersoner&#171;), men på den anden side  \r\n\r\n heller ikke så snæver og detaljeret, at den forhindrer eleven i at vise sin  \r\n\r\n evne til selvstændigt at disponere et stof. </P>  \r\n\r\n<P>Opgavevejlederen har en forpligtelse til at vejlede i, hvordan eleven  \r\n\r\n opfylder de særlige krav en sådan større formidlingsopgave stiller. Det  \r\n\r\n gælder tekniske spørgsmål, som paginering, den rette brug af citater,  \r\n\r\n udarbejdelse af indholdsoversigt, noter og litteraturliste, men også  \r\n\r\n almindelige principper for skriftlig fremstilling. Det er en fordel, at  \r\n\r\n eleven i forberedelsesperioden afleverer en skriftlig oversigt over den  \r\n\r\n litteratur, der er indsamlet, sammen med en kort redegørelse for, hvilke  \r\n\r\n tanker han eller hun har gjort sig om afgrænsning, problemstilling og  \r\n\r\n disposition. </P>  \r\n\r\n<P>I bedømmelsen, som beror på en helhedsvurdering, indgår især følgende  \r\n\r\n momenter: står det klart, hvad formålet er med det skrevne? Tages der hensyn  \r\n\r\n til læserforudsætninger? Har besvarelsen en tilfredsstillende sproglig form?  \r\n\r\n Er der en overskuelig disposition med et eller flere samlende, overordnede  \r\n\r\n synspunkter, der forbinder opgavens enkelte afsnit? Er der logik og  \r\n\r\n progression i fremstillingen? Veksles der på passende vis mellem konkrete  \r\n\r\n tekstiagttagelser og generelle formuleringer på et passende  \r\n\r\n abstraktionsniveau? Er der arbejdet med sekundærlitteratur i et rimeligt  \r\n\r\n omfang, kan eleven udnytte dette stof, og demonstrerer besvarelsen en  \r\n\r\n selvstændig, kritisk tilegnelse af det læste? </P>  \r\n\r\n<P> <I>Mundtlig eksamen</I>  </P>  \r\n\r\n<P> <B>Opgiven tekst:</B>  </P>  \r\n\r\n<P>Kravet om forståelse af både detaljer og helhed forudsætter, at det  \r\n\r\n opgivne stof er læst intensivt, enten under den oprindelige gennemgang, ved  \r\n\r\n senere repetition eller evt. som selvstændig laboratorielæsning med skriftlig  \r\n\r\n rapportering suppleret med en perspektivering, der er fælles for hele  \r\n\r\n klassen. </P>  \r\n\r\n<P>I sit valg af tekststykker til eksamensspørgsmål skal eksaminator sørge  \r\n\r\n for, at der er centrale udgangspunkter for en behandling af hele teksten. Det  \r\n\r\n er en fordel, hvis eksaminationen i tekststykkets sproglige vanskeligheder  \r\n\r\n (f.eks. ordforklaring på engelsk, udredning af en syntaktisk sammenhæng,  \r\n\r\n oversættelse af en linie) kan indflettes i prøven i tekstforståelse. </P>  \r\n\r\n<P>På alle niveauer skal eksaminanden have mulighed for at formulere en  \r\n\r\n sammenhængende præsentation af teksten, som ikke må bestå i oplæsning af  \r\n\r\n notater fra forberedelsestiden. </P>  \r\n\r\n<P>Billeder kan optræde som sekundærtekst i et kombinationsspørgsmål. </P>  \r\n\r\n<P>Film eller andre ikke-verbale tekster kan opgives til eksamen efter særlig  \r\n\r\n ansøgning. </P>  \r\n\r\n<P>Det anbefales dog, at man for at skabe så ensartede eksamensvilkår som  \r\n\r\n muligt for eksamenskandidaterne lader film indgå i eksamenspensum i form af  \r\n\r\n uddrag fra drejebøger. </P>  \r\n\r\n<P>Prøven i tekstforståelse skal tage hensyn til det niveau, eksamen foregår  \r\n\r\n på: </P>  \r\n\r\n<P>Den jævne præstation på obligatorisk niveau vil typisk bestå i  \r\n\r\n handlingsreferat, personkarakteristik og forklaring af nogle væsentlige  \r\n\r\n sproglige detaljer. Perspektiveringen kan her bestå i en elementær  \r\n\r\n formulering af tekstens tema og dens tilknytning til et særligt studeret emne  \r\n\r\n el.lign. </P>  \r\n\r\n<P>Den gode præstation på højt niveau demonstrerer, at eleven selvstændigt  \r\n\r\n kan forbinde iagttagelse af sproglige enkeltheder med analyse af teksten som  \r\n\r\n helhed, og på dette niveau forventes det desuden, at eksaminanden kan gøre  \r\n\r\n rede for den større sammenhæng, den forelagte tekst indgår i, samt diskutere  \r\n\r\n det perspektiv, der har været anlagt på teksten i undervisningen. </P>  \r\n\r\n<P> <B>Ekstemporalprøven:</B>  </P>  \r\n\r\n<P>Eksaminanden får udleveret den ulæste tekst efter eksaminationen i den  \r\n\r\n opgivne tekst og skal have et par minutter til uforstyrret at gennemlæse den,  \r\n\r\n før den oversættes til dansk. </P>  \r\n\r\n<P>Denne del af eksamen drejer sig ikke om, hvor formfuldendt og flydende  \r\n\r\n eleven kan oversætte en engelsk tekst til dansk, men skal først og fremmest  \r\n\r\n prøve hans eller hendes spontane sproglige beredskab over for en ukendt  \r\n\r\n engelsk tekst: Hvilket ordforråd har eksaminanden til sin disposition? Kan  \r\n\r\n han eller hun slutte sig til enkeltheder ud fra konteksten og ud fra sit  \r\n\r\n kendskab til sproget i øvrigt? Kan han eller hun gennemskue en syntaktisk  \r\n\r\n sammenhæng? </P>  \r\n\r\n<P>Ekstemporalteksten skal være en ubearbejdet normalprosatekst, og det er  \r\n\r\n vigtigt, at det enkelte tekststykke hviler i sig selv. Prøven skal ske på  \r\n\r\n tekstens betingelser, dvs. at eventuel hjælp fra eksaminator gives med  \r\n\r\n henvisning til andre dele af teksten, og at næsten rigtige gæt af sjældnere,  \r\n\r\n svære ord må accepteres, hvis den betydning eksaminanden når frem til  \r\n\r\n retfærdiggøres af sammenhængen. </P>  \r\n\r\n</DIV>",
    "isHistorical": true,
    "editorialNotes": [
        "(* 1) Bekendtgørelsens paragraf er udeladt"
    ],
    "alternativeMedia": [],
    "ressort": "Børne- og Undervisningsministeriet",
    "isReprint": false,
    "geografiskDaekningId": 0,
    "retsinfoKlassifikationId": 10,
    "caseHistoryReferenceGroup": [],
    "metadata": [
        {
            "displayName": "Offentliggørelsesdato",
            "displayValue": "01/10/1997"
        },
        {
            "displayName": "Accession",
            "displayValue": "C19882209653"
        },
        {
            "displayName": "Entydig dokumentidentifikation",
            "displayValue": "CM039933"
        },
        {
            "displayName": "Dato for førstegangsindlæggelse",
            "displayValue": "01/10/1997"
        },
        {
            "displayName": "Dato for indlæggelse",
            "displayValue": "11/10/1999"
        },
        {
            "displayName": "Dokumenttype",
            "displayValue": "Retningslinier"
        },
        {
            "displayName": "Dokumentets rangering",
            "displayValue": "C "
        },
        {
            "displayName": "Forskriftens nummer",
            "displayValue": "22096"
        },
        {
            "displayName": "År for udstedelse",
            "displayValue": "1988"
        },
        {
            "displayName": "Dato for underskrift",
            "displayValue": "01/01/1988"
        },
        {
            "displayName": "Offentliggjort i (publiceringsmedie)",
            "displayValue": "Retsinformation"
        },
        {
            "displayName": "Administrerende myndighed",
            "displayValue": "Gymnasieafdelingen"
        },
        {
            "displayName": "Ressortministeriets journalnummer",
            "displayValue": "Ingen"
        }
    ],
    "pdfLink": {
        "isPdfAvailable": false
    },
    "documentFobTagGroup": [],
    "hasFobTags": false
}