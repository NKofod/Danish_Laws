{
    "id": 106905,
    "title": "1994 BSF 63   FORSLAG TIL FOLKETINGSBESLUTNING OM NEDSÆTTELSE AF EN   FORFATNINGSKOMMISSION ",
    "documentTypeId": "480",
    "isSagsforlobPeriodValid": false,
    "shortName": "1994/1 BSF 63",
    "documentHtml": "<div class=\"bjelke\">Oversigt (indholdsfortegnelse)</div><DIV CLASS=PARA ID=\"OVERSIGT\"> \r\n\r\n\r\n\r\n<P></P>  \r\n\r\n<P>Nr BSF 63 </P>  \r\n\r\n<P></P>  \r\n\r\n<P>Forslag til folketingsbeslutning om nedsættelse af en  \r\n\r\n forfatningskommission </P>  \r\n\r\n<P></P>  \r\n\r\n<P>Fremsat af Aage Frandsen (SF) Anne Baastrup (SF) Steen Gade (SF) </P>  \r\n\r\n<P></P>  \r\n\r\n<P>den 10. februar 1995 </P>  \r\n\r\n</DIV><div class=\"bjelke\">Den fulde tekst</div><DIV CLASS=PARA ID=\"INDHOLD\"> \r\n\r\n\r\n<P>Folketinget nedsætter en forfatningskommission på 21 personer valgt blandt  \r\n\r\n Folketingets medlemmer efter de regler i Folketingets Forretningsorden, der  \r\n\r\n gælder ved udvalgsbesættelse. </P>  \r\n\r\n<P>Kommissionen skal bl.a. undersøge behovet for ændringer i den nuværende  \r\n\r\n grundlov. </P>  \r\n\r\n<P>Det drejer sig om overvejelser vedrørende: </P>  \r\n\r\n<P>1. Udvidelse af menneskerettighederne. </P>  \r\n\r\n<P>2. Indførelse af naturens rettigheder på linje med menneskerettighederne.  \r\n\r\n</P>  \r\n\r\n<P>3. Udbygning af demokratiet til også at omfatte demokrati på  \r\n\r\n arbejdspladsen og brugerindflydelse i den offentlige sektor. </P>  \r\n\r\n<P>4. Præcisering af hvad kommunalt selvstyre indebærer. </P>  \r\n\r\n<P>5. Modernisering af grundloven på baggrund af dansk deltagelse i det  \r\n\r\n internationale samarbejde, herunder EU. </P>  \r\n\r\n<P>6. Om folkeafstemninger skal anvendes hyppigere. </P>  \r\n\r\n<P>7. En mulig præcisering af magtdelingen mellem den lovgivende, udøvende og  \r\n\r\n dømmende magt. </P>  \r\n\r\n<P>8. Opløsningsretten og parlamentarismen. </P>  \r\n\r\n<P>9. Evt. nedsættelse af et lovudvalg. </P>  \r\n\r\n<P>10. Anvendelse af kommissionsdomstole og dommerundersøgelser i forhold til  \r\n\r\n parlamentariske kommissioner. </P>  \r\n\r\n<P>11. Rigsrettens hensigtsmæssighed i dag. </P>  \r\n\r\n<P>12. Rammerne for et monarki i dag. </P>  \r\n\r\n<P>13. En kirkeforfatning, som det allerede blev bebudet i 1849. </P>  \r\n\r\n<P>14. Færøernes og Grønlands status skal præciseres. </P>  \r\n\r\n<P>15. Evt. behov for to slags grundlovsbestemmelser bestemt ud fra deres  \r\n\r\n vigtighed. </P>  \r\n\r\n<P> <I>Bemærkninger til forslaget</I>  </P>  \r\n\r\n<P> <I>Almindelige bemærkninger</I>  </P>  \r\n\r\n<P>Tiden er efter SF's opfattelse nu inde til på konkret måde at sætte  \r\n\r\n spørgsmålet om en grundlovsændring under debat i form af nedsættelse af en  \r\n\r\n forfatningskommission. </P>  \r\n\r\n<P>Når en ændring af grundloven efterhånden er påkrævet, skyldes det for det  \r\n\r\n første, at der er bestemte værdier, som udtrykkes i den nuværende grundlov,  \r\n\r\n og som vi ikke i alle tilfælde er enige i. SF mener f.eks., at der er brug  \r\n\r\n for ændringer i reglerne for den private ejendomsrets ukrænkelighed. SF mener  \r\n\r\n også, at der er behov for udvidelse af menneskerettighederne, herunder også  \r\n\r\n de såkaldt positive menneskerettigheder, der giver mennesker ret til noget, i  \r\n\r\n modsætning til de såkaldt negative menneskerettigheder, der giver menneskene  \r\n\r\n frihed for bl.a. statens indblanding. </P>  \r\n\r\n<P>For det andet giver det stigende internationale samarbejde et klart behov  \r\n\r\n for præciseringer i grundloven. Det gælder både det internationale samarbejde  \r\n\r\n generelt, f.eks. i FN, og det meget forpligtende samarbejde i EU. Specielt  \r\n\r\n dette samarbejde i EU tager grundlovens paragraffer ikke højde for. </P>  \r\n\r\n<P>For det tredje er der i grundloven angivet en række demokratiske  \r\n\r\n spilleregler, som ikke i alle tilfælde er hensigtsmæssige og tidssvarende.  \r\n\r\n Det gælder f.eks. omtalen af det kommunale selvstyre, formen for  \r\n\r\n parlamentarisme, monarkiet m.v. </P>  \r\n\r\n<P>For det fjerde berettiger grundlovens alder i sig selv til, at  \r\n\r\n paragrafferne bliver gennemset med henblik på modernisering. En grundlov skal  \r\n\r\n naturligvis både sprogligt og indholdsmæssigt afspejle det samfund, som den  \r\n\r\n er forfatning for. Den forrige grundlov nåede kun at blive 33 år gammel,  \r\n\r\n inden den blev afløst af 1953-grundloven. Der blev vedtaget en grundlov i  \r\n\r\n 1915, som indebar ganske betydelige ændringer, bl.a. med indførelse af  \r\n\r\n kvindernes stemmeret og folkeafstemninger ved grundlovsændringer. Denne  \r\n\r\n grundlov trådte i kraft i 1918. I 1920 kom der en ny grundlov, som betød  \r\n\r\n ændringer på nogle få, men heller ikke uvæsentlige punkter. </P>  \r\n\r\n<P>Allerede i 1939 blev der gjort forsøg på at ændre grundloven. Men da det  \r\n\r\n ikke lykkedes at opnå en tilslutning på 45 pct. af vælgerne, som der dengang  \r\n\r\n krævedes ved folkeafstemninger om grundlovsændringer, blev grundloven ikke  \r\n\r\n ændret. Når grundloven derfor nu har rundet de 40 år, er det ikke unaturligt,  \r\n\r\n at der er behov for ændringer. </P>  \r\n\r\n<P>Hvis vi derfor ønsker en ny grundlov vedtaget inden årtusindskiftet, er  \r\n\r\n det ikke for tidligt at få nedsat en forfatningskommission. Det er i den  \r\n\r\n forbindelse værd at erindre, at den grundlovskommission, hvis arbejde  \r\n\r\n resulterede i 1953-grundloven, blev nedsat i 1946. 7 år tog det. Det var lang  \r\n\r\n tid, bl.a. når man tager i betragtning, at man havde forarbejdet fra  \r\n\r\n 1939-grundloven. Men når det tog så lang tid, hang det også sammen med, at  \r\n\r\n grundlovskommissionen i et vist omfang blev brugt til at lukke munden på  \r\n\r\n folk, og at kommissionen i lange perioder reelt ikke arbejdede. </P>  \r\n\r\n<P>En grundlov skal både afspejle de økonomiske, sociale og politiske forhold  \r\n\r\n på det tidspunkt, hvor grundloven udformes, og angive, hvordan man ønsker de  \r\n\r\n økonomiske, sociale og politiske forhold skal være. Med andre ord, både  \r\n\r\n hvordan samfundet ser ud, og hvordan man ønsker samfundet skal udvikle sig.  \r\n\r\n</P>  \r\n\r\n<P>1953-grundloven afspejlede, at Danmark var (og er) et kapitalistisk  \r\n\r\n samfund, der ideologisk bygger på den økonomiske liberalisme med visse træk  \r\n\r\n af socialliberalisme og på det politisk liberale demokrati. Men en række  \r\n\r\n paragraffer i grundloven er også levn fra fortiden, idet 1953-grundloven i  \r\n\r\n mange henseender blot byggede videre på tidligere grundlove. </P>  \r\n\r\n<P>Dertil kommer, at mange paragraffer i grundloven afspejler, at  \r\n\r\n 1953-grundloven var udtryk for et kompromis, ikke altid med lige heldig hånd  \r\n\r\n rent lovteknisk. </P>  \r\n\r\n<P>Visse paragraffer afspejler den økonomiske liberalisme. Andre paragraffer  \r\n\r\n i højere grad socialliberalisme. Visse paragraffer afspejler en  \r\n\r\n socialdemokratisk tænkning. Andre paragraffer viser, at Venstre og De  \r\n\r\n Konservative skulle have deres pris for at gå med til Landstingets  \r\n\r\n afskaffelse. </P>  \r\n\r\n<P>En ny grundlov i dag - eller år 2000 - vil både afspejle de aktuelle  \r\n\r\n økonomiske, sociale og politiske forhold og angive de retninger, efter hvilke  \r\n\r\n vi ønsker, at samfundet skal udvikle sig. </P>  \r\n\r\n<P>Samtidig bør en ny grundlov renses for det, som alene er et levn fra  \r\n\r\n fortiden, og som ingen relevans har i dag. </P>  \r\n\r\n<P>En ny grundlov vil naturligvis være udtryk for et kompromis. Det gælder  \r\n\r\n ikke mindst, når vi ved, at grundlovsændringer i Danmark ifølge den  \r\n\r\n eksisterende grundlov kræver en vælgertilslutning på mindst 40 pct. af  \r\n\r\n folketingsvælgerne. </P>  \r\n\r\n<P>Grundloven er i flere henseender blevet utidssvarende. </P>  \r\n\r\n<P>Der er f.eks. adskillige bestemmelser i grundloven, der i dag forekommer  \r\n\r\n som levn fra fortiden, og som det derfor kan være vanskeligt at forstå  \r\n\r\n meningen med. </P>  \r\n\r\n<P>Det er et levn fra fortiden, når der i grundloven adskillige steder står  \r\n\r\n kongen, hvor det entydigt betyder regeringen. Det gælder f.eks., når der i  \r\n\r\n grundlovens § 3 står: &#187;Den udøvende magt er hos kongen&#171;. Det samme  \r\n\r\n er tilfældet, når der i § 19 står: &#187;Kongen handler på rigets vegne i  \r\n\r\n mellemfolkelige anliggender&#171;, dette uanset, at der i §§ 12 og 13 er  \r\n\r\n begrænsninger og præciseringer i, hvad der er kongens beføjelser. </P>  \r\n\r\n<P>På samme måde forekommer omtalen af kongens rolle i statsrådet heller ikke  \r\n\r\n tidssvarende. F.eks. når der i § 17, stk. 1, står: &#187;Ministrene i  \r\n\r\n forening udgør statsrådet, hvori tronfølgeren, når han er myndig, tager sæde.  \r\n\r\n Kongen fører forsædet . . .&#171;, og i stk. 2: &#187;I statsrådet forhandles  \r\n\r\n alle love og vigtige regeringsforanstaltninger.&#171; </P>  \r\n\r\n<P>Utidssvarende er også den detaljeringsgrad, der anvendes ved omtalen af  \r\n\r\n statsrådet. Det gælder ikke mindst, når de almindelige regeringsmøder ikke  \r\n\r\n omtales. Det svarer ikke til virkelighedens magtforhold. </P>  \r\n\r\n<P>Levn fra fortiden er også bestemmelserne i grundloven om, at straf og  \r\n\r\n understøttelse kan medføre tab af valgret, jf. § 29, stk. 1, hvor der står:  \r\n\r\n &#187;Valgret til folketinget har enhver, som har dansk indfødsret, fast  \r\n\r\n bopæl i riget og har opnået den i stk. 2 omhandlede valgretsalder, medmindre  \r\n\r\n vedkommende er umyndiggjort. Det bestemmes ved lov, i hvilket omfang straf og  \r\n\r\n understøttelse, der i lovgivningen betragtes som fattighjælp, medfører tab af  \r\n\r\n valgret.&#171; </P>  \r\n\r\n<P>Et levn fra fortiden forekommer også bestemmelsen i grundloven om  \r\n\r\n tjenestemænds valgbarhed at være. I § 30, stk. 2, hedder det:  \r\n\r\n &#187;Tjenestemænd, som vælges til medlemmer af folketinget, behøver ikke  \r\n\r\n regeringens tilladelse til at modtage valget&#171;. Bestemmelsen henfører til  \r\n\r\n begivenheder i 1850'erne, hvor regeringen Ørsted afskedigede en række  \r\n\r\n oppositionspolitikere, der var tjenestemænd. Når bestemmelsen kun kom til at  \r\n\r\n omfatte tjenestemænd, skyldtes det, at daværende rigsdagsmedlemmer slet ikke  \r\n\r\n tænkte på ganske almindelige lønmodtagere som mulige rigsdagsmedlemmer. Det  \r\n\r\n gjaldt i høj grad også de nationalliberale, der var i opposition til de  \r\n\r\n konservative regeringer i 1850'erne, herunder Ørstedregeringen.  \r\n\r\n Rigsdagsmedlemmerne var dengang stort set alle enten selvstændige eller  \r\n\r\n tjenestemænd. Derfor var paragraffen dengang efter datidens  \r\n\r\n rigsdagsmedlemmers opfattelse dækkende. </P>  \r\n\r\n<P>Men det var paragraffen reelt ikke i 1953 og er det endnu mindre i dag.  \r\n\r\n Derfor er der brug for en anden paragraf, der også tager højde for andre  \r\n\r\n lønmodtageres situation. </P>  \r\n\r\n<P>Detaljeringsgraden forekommer også på nogle områder utidssvarende, ikke  \r\n\r\n mindst når det tages i betragtning, hvad der ikke behandles i grundloven. Det  \r\n\r\n er f.eks. ikke rimeligt i dag at omtale tjenestemændenes vilkår så  \r\n\r\n detaljeret, når f.eks. andre ansattes vilkår ikke omtales. </P>  \r\n\r\n<P>At kirkens forhold omtales på linje med kommunernes forhold, forekommer  \r\n\r\n heller ikke tidssvarende og rimeligt i forhold til den aktuelle virkelighed.  \r\n\r\n Kommunernes forhold omtales i § 82 på denne måde: &#187;Kommunernes ret til  \r\n\r\n under statens tilsyn selvstændigt at styre deres anliggender ordnes ved  \r\n\r\n lov&#171;, mens kirkens forhold omtales i § 66: &#187;Folkekirkens forfatning  \r\n\r\n ordnes ved lov.&#171; </P>  \r\n\r\n<P>Der er efter SF's opfattelse brug for en større præcisering af  \r\n\r\n bestemmelserne for det kommunale selvstyre. Samtidig er der efter SF's  \r\n\r\n opfattelse brug for bestemmelser, som forbereder folkekirken på en  \r\n\r\n selvstændiggørelse i forhold til staten. </P>  \r\n\r\n<P>Men det er klart, at SF også ønsker grundloven ændret af politiske grunde,  \r\n\r\n idet SF's socialistiske menneske- og samfundsopfattelse naturligvis  \r\n\r\n indebærer, at SF ønsker en grundlov, der i højere grad tager udgangspunkt i  \r\n\r\n en socialistisk opfattelse end tilfældet er med den nuværende grundlov. </P>  \r\n\r\n<P>SF er naturligvis klar over, at andre partier vil søge at dreje indholdet  \r\n\r\n i grundloven i en anden retning. Politik er nu engang en kamp på meninger og  \r\n\r\n holdninger, hvor vi må deles på anskuelser. </P>  \r\n\r\n<P>Den nuværende grundlovs opbygning svarer helt til opbygningen af de  \r\n\r\n tidligere grundlove. Først anføres principperne om magtdelingen, dernæst  \r\n\r\n monarkiets - i praksis i en række tilfælde regeringens - beføjelser,  \r\n\r\n bestemmelserne om valgret og valgbarhed til Folketinget, lovgivningsprocessen  \r\n\r\n og Folketingets arbejde i det hele taget, Rigsretten og domstolene. Endelig  \r\n\r\n følger så menneskerettighederne, og til allersidst kommer  \r\n\r\n revisionsparagraffen, § 88. </P>  \r\n\r\n<P>Opbygningen af 1953-grundloven følger meget nøje opbygningen af  \r\n\r\n 1849-grundloven, som havde den belgiske grundlov fra 1831 som forbillede. Det  \r\n\r\n gælder både opbygning og indhold, hvilket bl.a. hang sammen med, at D. G.  \r\n\r\n Monrad, der havde udarbejdet et oplæg til grundlov, netop havde mange af sine  \r\n\r\n ideer fra den belgiske grundlov. </P>  \r\n\r\n<P>Opbygningen af grundlovens paragraffer var logisk i 1849, fordi  \r\n\r\n 1849-grundloven først og fremmest var kongens - statens - delegering af  \r\n\r\n magten i henhold til princippet om magtdelingen. Menneskerettigheder kom i  \r\n\r\n anden række. Hvis opbygningen af grundloven fortsat skal bygge på en vis  \r\n\r\n logik, må det være mest nærliggende, at menneskerettighederne nævnes først,  \r\n\r\n fordi en grundlov i dag må tage udgangspunkt i folket. Magten tilhører  \r\n\r\n folket, og det er folket, der delegerer magten videre i en række sammenhænge.  \r\n\r\n Dertil kommer, at menneskerettighederne er udgangspunkt for en række andre  \r\n\r\n paragraffer. Derfor må det være mere logisk, at grundloven indledes med  \r\n\r\n menneskerettighederne. Det samme gør f.eks. også den svenske grundlov fra  \r\n\r\n 1974. </P>  \r\n\r\n<P>I dette forslag har SF opregnet en række problemfelter, som det efter SF's  \r\n\r\n opfattelse kunne være relevant at diskutere i en forfatningskommission. Men  \r\n\r\n en sådan opregning er naturligvis ikke udtømmende. Også SF kan sagtens  \r\n\r\n forestille sig andre spørgsmål, som det ville være relevant at diskutere  \r\n\r\n nærmere. </P>  \r\n\r\n<P>Det fremgår af forslaget, at forfatningskommissionen skal bestå af 21  \r\n\r\n medlemmer valgt efter forholdstalsmetode som almindelige folketingsudvalg.  \r\n\r\n</P>  \r\n\r\n<P>På samme måde som ved grundlovsændringen i 1953 vil det være naturligt, at  \r\n\r\n der nedsættes en række underudvalg til at belyse særlige problemfelter,  \r\n\r\n f.eks. menneskerettighederne, folkeafstemninger, regler for Danmarks  \r\n\r\n internationale samarbejde m.v. </P>  \r\n\r\n<P>Det er klart, at forfatningskommissionen skal have juridisk og anden  \r\n\r\n ekspertbistand til rådighed. Men det er ikke tanken, at der skal være andre  \r\n\r\n end folketingsmedlemmer som medlemmer af forfatningskommissionen. Disse andre  \r\n\r\n kan tilknyttes som eksperter. </P>  \r\n\r\n<P>SF har med disse bemærkninger ønsket at vise, hvorfor SF mener, at der er  \r\n\r\n behov for en ny grundlov, og i hvilke retninger vi mener ændringer skal ske.  \r\n\r\n</P>  \r\n\r\n<P>Bemærkningerne til de enkelte punkter bygger på synspunkter udarbejdet af  \r\n\r\n en arbejdsgruppe i SF, som findes i et debatoplæg, som blev offentliggjort i  \r\n\r\n august 1994. </P>  \r\n\r\n<P>Da en grundlovsændring kræver meget grundige overvejelser, inden et  \r\n\r\n forslag udarbejdes, er der ingen, der på nuværende tidspunkt kan være  \r\n\r\n afklaret med hensyn til, hvad indholdet i en ny grundlov skal være. Det  \r\n\r\n gælder også SF. Men uanset at SF heller ikke selv er afklaret, er mange af de  \r\n\r\n synspunkter, ideer og forslag, der findes i debatoplægget, medtaget, for at  \r\n\r\n vise hvilke problemstillinger vi mener er relevante, og hvilke konklusioner  \r\n\r\n det kunne være relevant at drage. </P>  \r\n\r\n<P>Men det er selvfølgelig klart, at SF ikke har nogen forventning om, at  \r\n\r\n alle Folketingets partier er enige i de retninger, vi mener  \r\n\r\n grundlovsændringerne skal ske, og i de synspunkter, ideer og forslag, som  \r\n\r\n findes i bemærkningerne til de enkelte punkter. Men vi har med de meget  \r\n\r\n udførlige bemærkninger ønsket at anskueliggøre, hvor SF mener, der er  \r\n\r\n problemer, og i hvilke reteninger SF mener, ændringerne skal føre. </P>  \r\n\r\n<P>Det er derfor klart, at man sagtens kan være enig i, at der bør nedsættes  \r\n\r\n en forfatningskommission, som f.eks. skal behandle de problemfelter, SF  \r\n\r\n lægger op til at behandle, uden på nogen måde at være enig i en række af de  \r\n\r\n indholdsmæssige synspunkter, som fremgår af bemærkningerne. </P>  \r\n\r\n<P> <I>Bemærkninger til de enkelte punkter</I>  </P>  \r\n\r\n<P> <I>1. Menneskerettighederne</I>  </P>  \r\n\r\n<P>Når der tales om menneskerettigheder, kan der skelnes mellem de politiske  \r\n\r\n frihedsrettigheder, f.eks. personlig frihed, ytringsfrihed, forsamlingsfrihed  \r\n\r\n m.v., og de sociale rettigheder, f.eks. retten til arbejde, retten til  \r\n\r\n forsørgelse, retten til undervisning m.v. Liberalister interesserer sig først  \r\n\r\n og fremmest - nogle liberalister kun - for de politiske frihedsrettigheder.  \r\n\r\n Socialister interesserer sig både for politiske frihedsrettigheder og for de  \r\n\r\n sociale rettigheder. Nogle, der kaldte sig socialister, var dog i praksis  \r\n\r\n ikke interesseret i sikring af de politiske frihedsrettigheder. </P>  \r\n\r\n<P>Der kan også skelnes mellem negative menneskerettigheder og positive  \r\n\r\n menneskerettigheder. De negative rettigheder giver borgeren frihed for  \r\n\r\n staten, mens de positive rettigheder giver borgeren et krav på staten.  \r\n\r\n Liberalister interesserer sig først og fremmest - nogle liberalister kun -  \r\n\r\n for de negative menneskerettigheder. Socialister interesserer sig både for  \r\n\r\n negative og positive menneskerettigheder. </P>  \r\n\r\n<P>De politiske frihedsrettigheder har deres baggrund i  \r\n\r\n menneskerettighederne, sådan som de bl.a. blev udformet for godt 200 år siden  \r\n\r\n i den amerikanske uafhængighedserklæring fra 1776 og i menneskerettighederne  \r\n\r\n fra 1789 som en del af den franske revolution. De genfindes i den danske  \r\n\r\n grundlovs §§ 71, 72, 73, 74, 77, 78, 79 og 80. </P>  \r\n\r\n<P>Der var dog også i den franske menneskerettighedserklæring fra 1789  \r\n\r\n antydninger af, at der også er noget, der hedder sociale rettigheder. </P>  \r\n\r\n<P>Menneskerettighederne i grundloven er forfatningsretligt på flere punkter  \r\n\r\n udbygget gennem dansk tilslutning til internationale konventioner siden  \r\n\r\n 1953-grundloven. </P>  \r\n\r\n<P>Det gælder f.eks. FNs konvention om &#187;borgerlige og politiske  \r\n\r\n rettigheder&#171; og den europæiske menneskerettighedskonvention. Nogle af  \r\n\r\n disse udbygninger skal indføjes i forbindelse med en grundlovsrevision. </P>  \r\n\r\n<P>Den nuværende grundlovs § 77 er absolut, når det gælder forhåndscensur,  \r\n\r\n hvilket fremgår af formuleringen: &#187;Enhver er berettiget til på tryk, i  \r\n\r\n skrift og tale at offentliggøre sine tanker, dog under ansvar for domstolene.  \r\n\r\n Censur og andre forebyggende forholdsregler kan ingensinde påny  \r\n\r\n indføres.&#171; </P>  \r\n\r\n<P>Formuleringen af paragraffen er en sikkerhed imod forhåndscensur. Men det  \r\n\r\n er tvivlsomt, om paragraffen giver nogen sikring imod, at der ved lov  \r\n\r\n gennemføres begrænsninger i ytringsfriheden i form af efterfølgende kontrol  \r\n\r\n og sanktioner. Både FN's konvention om borgerlige og politiske rettigheder og  \r\n\r\n den europæiske menneskerettighedskonvention giver derimod en vis sikkerhed  \r\n\r\n mod indholdsmæssige begrænsninger af ytringsfriheden. </P>  \r\n\r\n<P>Derimod giver formuleringen ingen sikkerhed for at kunne modtage de  \r\n\r\n informationer, man ønsker, idet formuleringen alene går på ytringsfrihed,  \r\n\r\n ikke på informationsfrihed, f.eks. offentlighed i forvaltningen. </P>  \r\n\r\n<P>Til trods for at ytringsfriheden i § 77 er formuleret meget absolut,  \r\n\r\n findes der i lovgivningen mange indskrænkninger i ytringsfriheden - blot der  \r\n\r\n ikke er tale om forhåndscensur. </P>  \r\n\r\n<P>Derfor kunne der være behov for en sikring af både ytrings- og  \r\n\r\n informationsfriheden, sådan at det sikres, at en begrænsning i ytrings- og  \r\n\r\n informationsfriheden er en absolut undtagelse. </P>  \r\n\r\n<P>For selv om ytringsfriheden i den nuværende § 77 er absolut, er der ved  \r\n\r\n lov indført betydelige begrænsninger, som kan diskuteres at være i  \r\n\r\n overensstemmelse med grundlovens bogstav og ånd. Den forfatningsretlige  \r\n\r\n praksis, der har udviklet sig med reelle indskrænkninger i ytringsfriheden,  \r\n\r\n betyder også, at det er svært at sige, hvor grænsen i dag ligger. Måske er  \r\n\r\n der i dag reelt ingen grænse herfor, blot det sker ved lov og der ikke er  \r\n\r\n tale om forhåndscensur. </P>  \r\n\r\n<P>Ytrings- og informationsfriheden er helt afgørende for, at et levende  \r\n\r\n folkestyre kan fungere. Derfor er der også brug for en grundlovsbestemmelse,  \r\n\r\n der sikrer, at ethvert meddelelsesmiddel, f.eks. ny informationsteknologi,  \r\n\r\n kan udnyttes. </P>  \r\n\r\n<P>Også borgernes ret til aktindsigt i den offentlige forvaltning skal sikres  \r\n\r\n gennem en grundlovsbestemmelse og kunne naturligt også formuleres i  \r\n\r\n sammenhæng med paragraffen om ytrings- og informationsfrihed. </P>  \r\n\r\n<P>Grundlovssikringen af offentlighed i forvaltningen skal naturligvis gælde  \r\n\r\n både den statslige og den kommunale forvaltning. Men den skal også gælde de  \r\n\r\n &#187;halv-offentlige&#171; forvaltninger, f.eks. kommunale værker, DSB,  \r\n\r\n Danmarks Radio, Amtsrådsforeningen og Kommunernes Landsforening. </P>  \r\n\r\n<P>Ikke mindst Amtsrådsforeningen og Kommunernes Landsforening bør  \r\n\r\n underkastes en vis opmærksomhed ved en grundlovsrevision, idet der her er  \r\n\r\n tale om organisationer, der juridisk er private, men som i praksis - ikke  \r\n\r\n mindst Kommunernes Landsforening - har fået en slags status som nyt 1.  \r\n\r\n kammer, fordi regeringen og Folketinget lader de kommunale organisationer  \r\n\r\n forbehandle mange af lovforslagene, inden de fremsættes i Folketinget.  \r\n\r\n Udtrykket 1. kammer relaterer til, at de kommunale organisationer - først og  \r\n\r\n fremmest Kommunernes Landsforening - får mulighed for at forbehandle  \r\n\r\n lovforslagene, før de behandles i Folketinget. Før 1953 behandlede  \r\n\r\n Landstinget lovforslagene på linje med Folketinget. Landstinget kaldtes  \r\n\r\n dengang også 1. kammer og Folketinget 2. kammer. </P>  \r\n\r\n<P>§ 73 om ejendomsrettens ukrænkelighed bør efter SF's opfattelse ændres og  \r\n\r\n præciseres. Der er f.eks. behov for en præcisering af, hvornår begrebet  \r\n\r\n &#187;almenvellet&#171; skal kunne påberåbes, og der er videre behov for en  \r\n\r\n præcisering af, hvad ejendomsretten ikke må bruges til. </P>  \r\n\r\n<P>Uanset grundlovens ord har tolkningen af dette begreb over tid allerede  \r\n\r\n undergået betydelige ændringer, selv om formuleringen i dag ikke adskiller  \r\n\r\n sig væsentligt fra tidligere grundloves bestemmelser. Den nuværende § 73,  \r\n\r\n stk. 1, om ejendomsretten har følgende formulering: &#187;Ejendomsretten er  \r\n\r\n ukrænkelig. Ingen kan tilpligtes at afstå sin ejendom, uden hvor almenvellet  \r\n\r\n kræver det. Det kan kun ske ifølge lov og mod fuldstændig erstatning.&#171;  \r\n\r\n</P>  \r\n\r\n<P>I praksis tolkes denne bestemmelse således, at ukrænkeligheden er  \r\n\r\n begrænset, når det gælder den enkelte borgers private ejendom, f.eks. bolig.  \r\n\r\n Hvis almenvellet kræver, at der skal gå en motorvej gennem et bestemt område,  \r\n\r\n er der ingen &#187;ukrænkelighed&#171; tilbage. Konkrete ekspropriationssager  \r\n\r\n efterlader heller ikke det indtryk, at den private ejendom er særlig  \r\n\r\n beskyttet med grundlovens § 73, jf. ekspropriationssagerne på Amager med  \r\n\r\n henblik på Øresundsforbindelsen. </P>  \r\n\r\n<P>Der kan i dag eksproprieres med henvisning til almenvellet, når en  \r\n\r\n kirkegård skal udvides, når en skole eller anden offentlig institution skal  \r\n\r\n bygges, når kommunen skal foretage udlægninger til bolig- og industriområder,  \r\n\r\n eller når en motorvej skal bygges. Her er der ingen begrænsninger i, hvad  \r\n\r\n almenvellet kan kræve. </P>  \r\n\r\n<P>Derimod kan der ikke henvises til almenvellet, hvis man ønsker en  \r\n\r\n samfundsovertagelse af en virksomhed med mange arbejdspladser, som ellers er  \r\n\r\n på vej til at blive flyttet til udlandet. Også en sikring af arbejdspladser  \r\n\r\n kan være nødvendigt af hensyn til almenvellet. Omvendt betyder det  \r\n\r\n naturligvis ikke, at det offentlige i tide og utide skal gå ind og forhindre,  \r\n\r\n at arbejdspladser forsvinder. Økonomiske dødssejlere kan og skal naturligvis  \r\n\r\n ikke reddes med henvisning til almenvellet. </P>  \r\n\r\n<P>Den nuværende formulering i § 73 og den praksis, der følger heraf,  \r\n\r\n opfattes også - med rette - som en principiel understregning af, at Danmark  \r\n\r\n er et kapitalistisk samfund, bl.a. fordi kollektiv ejendomsret og sikring mod  \r\n\r\n spekulation via privat ejendomsret ikke nævnes. </P>  \r\n\r\n<P>I artikel 17 i FN's menneskerettighedserklæring hedder det således:  \r\n\r\n &#187;Enhver har ret til at eje ejendom såvel alene som i fællig med  \r\n\r\n andre.&#171; Hermed understreges det, at der ikke kun er tale om en  \r\n\r\n &#187;privat&#171; ejendomsret, men også en &#187;kollektiv&#171;  \r\n\r\n ejendomsret. </P>  \r\n\r\n<P>Endvidere bør der kunne ske reguleringer i ejendomsretten af hensyn til  \r\n\r\n sikring af naturgrundlaget og sikring imod spekulation. </P>  \r\n\r\n<P>Det er vigtigt at sikre den enkelte borgers ret til bolig, forbrugsgoder  \r\n\r\n m.v. Det er den form for ejendomsret, det er vigtigt at beskytte. Men også  \r\n\r\n her kan det fra samfundets side være nødvendigt at gribe regulerende ind  \r\n\r\n eller foretage ekspropriation af hensyn til fællesskabets behov eller  \r\n\r\n naturen. </P>  \r\n\r\n<P>Derimod er det efter SF's opfattelse vigtigt at forhindre, at den private  \r\n\r\n ejendomsret bruges til spekulation med henblik på at få hurtige gevinster.  \r\n\r\n Det er også vigtigt, at samfundet inddrager samfundsskabte værdier, og at  \r\n\r\n værdier skabt ved fælles indsats i f.eks. en virksomhed, og som i dag  \r\n\r\n tilfalder dem, der har ejendomsretten, kan tilfalde alle medarbejdere i  \r\n\r\n fællesskab i form af kollektiv ejendomsret. </P>  \r\n\r\n<P>En helt central menneskeret må være retten til sit eget liv. Derfor er det  \r\n\r\n bl.a. statens opgave at sikre, at borgernes liv ikke trues. Ud fra den  \r\n\r\n betragtning må et forbud mod dødsstraf som en grundlovsbestemmelse også være  \r\n\r\n logisk. </P>  \r\n\r\n<P>De sociale rettigheder er oftest positive frihedsrettigheder, der  \r\n\r\n udtrykker borgernes &#187;krav&#171; på staten (i betydningen: det  \r\n\r\n offentlige). </P>  \r\n\r\n<P>Disse frihedsrettigheder er der betydelig færre af i grundloven end af de  \r\n\r\n politiske frihedsrettigheder, hvilket hænger sammen med, at grundloven  \r\n\r\n afspejler tidens (1953) politiske og økonomiske liberalisme. </P>  \r\n\r\n<P>De sociale rettigheder genfindes reelt kun i grundlovens §§ 75 og 76: </P>  \r\n\r\n<P> <B>&#187;§ 75.</B> Til fremme af almenvellet bør det tilstræbes, at  \r\n\r\n enhver arbejdsduelig borger har mulighed for arbejde på vilkår, der betrygger  \r\n\r\n hans tilværelse. </P>  \r\n\r\n<P> <I>Stk. 2.</I> Den, der ikke selv kan ernære sig og sine, og hvis  \r\n\r\n forsørgelse ikke påhviler nogen anden, er berettiget til hjælp af det  \r\n\r\n offentlige, dog mod at underkaste sig de forpligtelser, som loven herom  \r\n\r\n påbyder.&#171; </P>  \r\n\r\n<P> <B>&#187;§ 76.</B> Alle børn i den undervisningspligtige alder har ret  \r\n\r\n til fri undervisning i folkeskolen . . .&#171;. </P>  \r\n\r\n<P>Efter SF's opfattelse er det vigtigt, at de sociale rettigheder udbygges  \r\n\r\n bl.a. med baggrund i de internationale konventioner. </P>  \r\n\r\n<P>Et eksempel på menneskerettigheder, som er gældende i Danmark i dag, og  \r\n\r\n som er et resultat af dansk tilslutning til en international konvention, er  \r\n\r\n den såkaldte racismebestemmelse. Den kom ind i dansk lovgivning i 1971, efter  \r\n\r\n at Danmark tilsluttede sig FN-konventionen herom i 1965. </P>  \r\n\r\n<P>Da vi har tilsluttet os konventionen og tankegangen findes i dansk  \r\n\r\n lovgivning, er det helt naturligt at få den ind i grundloven. Det kunne ske  \r\n\r\n ved en udbygning af den eksisterende § 70, der har følgende ordlyd: </P>  \r\n\r\n<P> <B>&#187;§ 70.</B> Ingen kan på grund af sin trosbekendelse eller  \r\n\r\n afstamning berøves adgang til den fulde nydelse af borgerlige og politiske  \r\n\r\n rettigheder eller unddrage sig opfyldelsen af nogen almindelig  \r\n\r\n borgerpligt.&#171; </P>  \r\n\r\n<P>Straffelovens § 242 med racismebestemmelsen udbygger § 70: </P>  \r\n\r\n<P>&#187;Den, der offentligt eller med forsæt til udbredelse i en videre  \r\n\r\n kreds fremsætter udtalelse eller anden meddelelse, ved hvilken en gruppe af  \r\n\r\n personer trues, forhånes eller nedværdiges på grund af sin race, hudfarve,  \r\n\r\n nationale eller etniske oprindelse, tro eller seksuelle orientering, straffes  \r\n\r\n med bøde, hæfte eller fængsel indtil 2 år.&#171; </P>  \r\n\r\n<P>Straffelovens § 242 blev vedtaget i 1971 med ovennævnte ordlyd undtagen  \r\n\r\n ordene &#187;eller seksuelle orientering&#171;, der blev tilføjet i 1987.  \r\n\r\n</P>  \r\n\r\n<P>I sammenhæng hermed kunne også princippet om ligestilling mellem kønnene  \r\n\r\n og sikring imod diskrimination af handicappede ses således, at  \r\n\r\n diskriminationsparagraffen blev betydelig mere omfattende end i dag. </P>  \r\n\r\n<P>Udvidelse af menneskerettighederne i form af positive rettigheder må efter  \r\n\r\n SF's opfattelse f.eks. indebære en præcisering af § 75 om retten til arbejde,  \r\n\r\n sådan at det bliver en reel ret. </P>  \r\n\r\n<P>Drøftelsen herom var allerede fremme i forbindelse med udformningen af  \r\n\r\n 1953-grundloven. Her kom socialdemokraten Julius Bomholt med følgende  \r\n\r\n forslag: &#187;Retten til arbejde under menneskeligt og samfundsmæssigt  \r\n\r\n forsvarlige vilkår bør tilsikres alle, og det offentlige må træffe de  \r\n\r\n fornødne foranstaltninger til denne rets gennemførelse.&#171; </P>  \r\n\r\n<P>Dette forslag var i et vist omfang et afværgeforslag over for et mere  \r\n\r\n vidtgående, men ikke særlig brugbart kommunistisk forslag, som havde følgende  \r\n\r\n ordlyd: &#187;Enhver borger har ret til arbejde til en løn, der svarer til  \r\n\r\n den ved overenskomst mellem arbejdere og arbejdsgivere fastsatte, eller -  \r\n\r\n hvor en sådan overenskomst ikke findes - til gennemsnitslønnen for det  \r\n\r\n pågældende&#171;. </P>  \r\n\r\n<P>Derfor frafaldt Socialdemokratiet også forholdsvis hurtigt sit eget  \r\n\r\n forslag og indgik et kompromis om den formulering, der i dag findes i  \r\n\r\n grundlovens § 75, stk. 1, om retten til arbejde - en &#187;ret&#171;, der  \r\n\r\n langtfra er nogen ret. </P>  \r\n\r\n<P>Retten til offentlig forsørgelse omtales i § 75, stk. 2. </P>  \r\n\r\n<P>Hvis det offentliges forpligtelse blev begrænset til det, der direkte kan  \r\n\r\n udledes af denne paragraf, ville mange mennesker blive betydelig dårligere  \r\n\r\n stillet end i dag. Der er ikke noget til hinder for efter den nuværende  \r\n\r\n grundlovsbestemmelse, at forsørgerpligten omfatter børn over 18 år og  \r\n\r\n forældre. Det kunne afgjort tale for en ny formulering. </P>  \r\n\r\n<P>Det forekommer ikke tidssvarende, at retten til uddannelse begrænser sig  \r\n\r\n til den undervisningspligtige alder, jf. § 76, når man tager i betragtning,  \r\n\r\n hvilken vægt vi i dag lægger på uddannelse i øvrigt. Meget kunne tale for en  \r\n\r\n nyformulering, der giver mulighed for yderligere uddannelse. </P>  \r\n\r\n<P>I hvilket omfang borgerne ellers skal kunne gøre krav gældende over for  \r\n\r\n det offentlige i henhold til en grundlovsbestemmelse, kan være svært at  \r\n\r\n afgøre. Skal borgerne have et retskrav på at kunne behandles inden for en vis  \r\n\r\n tidsfrist i det offentlige sundhedssystem, og skal en sådan ret  \r\n\r\n grundlovssikres? </P>  \r\n\r\n<P>Hvis ja, hvilken dør eller ladeport åbnes der så med hensyn til krav på  \r\n\r\n det offentlige fremover, hvis alt, som er teknisk muligt, også skal kunne  \r\n\r\n tilbydes borgerne? Hvis der f.eks. kun er 2 procents chance for at overleve,  \r\n\r\n skal det offentlige så bekoste operationer m.v., næsten uanset hvad det  \r\n\r\n koster? Og hvilke modkrav (f.eks. krav til livsførelse) kan det offentlige  \r\n\r\n stille til gengæld? </P>  \r\n\r\n<P>Hvis nej, er sundhed og et godt helbred ikke lige så vigtigt som arbejde  \r\n\r\n og retten til offentlig forsørgelse, jf. henholdsvis § 75, stk. 1, og § 75,  \r\n\r\n stk. 2? </P>  \r\n\r\n<P>Derfor er krav om sygdomsbehandling m.v. klart en såkaldt positiv  \r\n\r\n menneskeret, som det kan være relevant at få indføjet i grundloven. Men det  \r\n\r\n kræver nøje afgrænsninger og præciseringer. </P>  \r\n\r\n<P>Til menneskrettigheder må også høre retten til bolig. Men den præcise  \r\n\r\n formulering kan være svær at udforme. </P>  \r\n\r\n<P>Sammen med paragrafferne om menneskerettighederne er også anført en pligt,  \r\n\r\n nemlig værnepligten, der er formuleret i § 81: &#187;Enhver våbenfør mand er  \r\n\r\n forpligtet til med sin person at bidrage til fædrelandets forsvar efter de  \r\n\r\n nærmere bestemmelser, som loven foreskriver.&#171; </P>  \r\n\r\n<P>Ud fra at forsvar med våben ikke er den bedste form for samfundstjeneste,  \r\n\r\n som borgerne kan udøve, må det være rimeligt, at værnepligten, hvis den  \r\n\r\n overhovedet skal opretholdes, ændres til generel samfundstjeneste, hvorved  \r\n\r\n civil værnepligt helt ligestilles med militær værnepligt. </P>  \r\n\r\n<P>Men spørgsmålet er i høj grad, om ikke værnepligtsparagraffen helt bør  \r\n\r\n slettes. Den stammer helt fra 1849, hvor værnepligten kom til at omfatte alle  \r\n\r\n og ikke kun bønderkarlene. Derfor var paragraffen dengang bøndernes  \r\n\r\n &#187;frihed&#171; fra alene at skulle bære værnepligtsbyrden. Situationen i  \r\n\r\n dag er en helt anden. </P>  \r\n\r\n<P> <I>2. Naturens rettigheder</I>  </P>  \r\n\r\n<P>Da grundlaget for menneskerettighederne blev lagt for over 200 år siden,  \r\n\r\n var det udtryk for en sikring af menneskenes rettigheder over for staten  \r\n\r\n (kongen, den udøvende magt). Der er som sagt fortsat brug for en sådan  \r\n\r\n sikring over for staten (det offentlige). </P>  \r\n\r\n<P>Men det er ikke kun menneskene, der har brug for en sådan sikring. Det har  \r\n\r\n naturen også. Ligesom menneskene skal sikres mod overgreb fra staten og andre  \r\n\r\n mennesker, må naturen også sikres mod sådanne overgreb. Det er vigtigt, at  \r\n\r\n der i grundloven er bestemmelser, som angiver grænser for, hvilken brug -  \r\n\r\n udnyttelse - af naturen og naturforekomsterne der er acceptabel f.eks. i  \r\n\r\n forbindelse med skovfældning, grusgravning, dyrkning af markerne m.v. </P>  \r\n\r\n<P>Det er i den forbindelse vigtigt at få understreget, at den menneskelige  \r\n\r\n aktivitet (værdiskabelse i både snæver og bred forstand) er et produkt af  \r\n\r\n samspillet mellem menneske og natur, og at dette samspil skal udøves i  \r\n\r\n overensstemmelse med bestemte regler. Derfor er det også en begrænsning i,  \r\n\r\n hvordan ejendomsretten må udnyttes. Begrænsningen i udøvelsen af  \r\n\r\n ejendomsretten gælder ikke kun for private, men også for staten, amter og  \r\n\r\n kommuner. </P>  \r\n\r\n<P> <I>3. Udbygning af demokratiet</I>  </P>  \r\n\r\n<P>I forlængelse af en udvidelse af menneskerettighederne er det også  \r\n\r\n relevant at tale om udvidelse af de demokratiske rettigheder i form af retten  \r\n\r\n til brugerindflydelse og selvforvaltning i den offentlige sektor samt retten  \r\n\r\n til arbejdspladsdemokrati i såvel den private som den offentlige sektor.  \r\n\r\n Dette sidste antaster naturligvis også arbejdsgiverens ret til at lede og  \r\n\r\n fordele arbejdet. </P>  \r\n\r\n<P> <I>4. Det kommunale selvstyre</I>  </P>  \r\n\r\n<P>Ikke mindst når det tages i betragtning, hvor detaljeret grundloven  \r\n\r\n omtaler Folketingets forhold, er omtalen af det kommunale selvstyre meget  \r\n\r\n sporadisk og utidssvarende med formuleringen i § 82, hvor der blot står:  \r\n\r\n &#187;Kommunernes ret til under statens tilsyn selvstændigt at styre deres  \r\n\r\n anliggender ordnes ved lov.&#171; </P>  \r\n\r\n<P>I forhold til, hvor megen vægt der lægges på den kommunale  \r\n\r\n selvforsvaltning i dag, er den del af forfatningen langt vigtigere end en  \r\n\r\n række andre ting, der står i grundloven. Folketinget kunne f.eks. i dag uden  \r\n\r\n at komme i modstrid med grundloven reelt afskaffe indholdet i det kommunale  \r\n\r\n selvstyre. Det ville dog formentlig være i modstrid med vore  \r\n\r\n forfatningsmæssige traditioner. Derfor bør princippet om det kommunale  \r\n\r\n selvstyre slås fast i grundloven. </P>  \r\n\r\n<P>Det kunne f.eks. være relevant at få slået et princip om decentralisering  \r\n\r\n fast, sådan at det bliver et højere niveau, der skal argumentere for, at  \r\n\r\n beslutningen eller afgørelsen skal træffes på det højere niveau. </P>  \r\n\r\n<P>Men da det er Folketinget, der ved lov skal fastlægge de nærmere regler  \r\n\r\n for det kommunale selvstyre, kan Folketinget også begrænse dette ved lov  \r\n\r\n under henvisning til retssikkerheden og til menneskerettighederne samt  \r\n\r\n grundloven i øvrigt, f.eks. gamles retssikkerhed med henblik på at få en  \r\n\r\n anstændig behandling i form af hjemmehjælp eller plejehjemsplads. Derfor skal  \r\n\r\n der være en balance mellem hensynet til det kommunale selvstyre og hensynet  \r\n\r\n til retssikkerheden og overholdelse af menneskerettighederne m.v. </P>  \r\n\r\n<P> <I>5. Danmarks deltagelse i det internationale samarbejde</I>  </P>  \r\n\r\n<P>Danmarks deltagelse i det internationale samarbejde er i den nuværende  \r\n\r\n grundlov først og fremmest fastlagt i §§ 19 og 20. </P>  \r\n\r\n<P>Overnationale organisationer, som § 20 først og fremmest handler om, og  \r\n\r\n som i grundloven betegnes mellemfolkelig myndighed, er karakteriseret ved, at  \r\n\r\n de kan træffe beslutninger, som ikke blot forpligter medlemsstaterne, men  \r\n\r\n også har direkte retsvirkninger over for borgerne i medlemslandene. I dag  \r\n\r\n drejer det sig først og fremmest om EU. Grundlovens § 19 omfatter derimod det  \r\n\r\n mellemfolkelige samarbejde, som ikke har overnational karakter - herunder  \r\n\r\n også en del af EU-samarbejdet. </P>  \r\n\r\n<P>Grundlovens § 19, der fastlægger princippet for, hvem der har kompetencen  \r\n\r\n i udenrigspolitikken, har rødder tilbage til 1849. § 19, stk. 1: &#187;Kongen  \r\n\r\n handler på rigets vegne i mellemfolkelige anliggender. Uden Folketingets  \r\n\r\n samtykke kan han dog ikke foretage nogen handling, der forøger eller  \r\n\r\n indskrænker rigets område, eller indgå nogen forpligtelse, til hvis  \r\n\r\n opfyldelse Folketingets medvirken er nødvendig, eller som i øvrigt er af  \r\n\r\n større betydning. Ej heller kan kongen uden Folketingets samtykke opsige  \r\n\r\n nogen mellemfolkelig overenskomst, som er indgået med Folketingets  \r\n\r\n samtykke.&#171; </P>  \r\n\r\n<P>Og selv om Det Udenrigspolitiske Nævn som rådgivende organ er fastslået i  \r\n\r\n stk. 3 i samme paragraf, er der brug for en nyformulering, der i højere grad  \r\n\r\n inddrager Folketinget i beslutningerne. </P>  \r\n\r\n<P>Grundlovens formulering om, at &#187;kongen (regeringen) handler på rigets  \r\n\r\n vegne i mellemfolkelige anliggender&#171;, bygger på den elitære  \r\n\r\n forestilling, som i udpræget grad herskede tidligere, om, at udenrigspolitik  \r\n\r\n er for krævende og for indviklet for de folkevalgte. Forestillingen var (er)  \r\n\r\n også, at offentlighed i udenrigspolitikken er skadelig, og at regeringen skal  \r\n\r\n have forholdsvis frie hænder i udenrigspolitiske spørgsmål. </P>  \r\n\r\n<P>Sådanne forestillinger kan ikke være acceptable i en demokratisk  \r\n\r\n forfatning. Dertil kommer, at internationale spørgsmål i dag har langt større  \r\n\r\n betydning end tidligere - ikke kun i forhold til, da junigrundloven fra 1849  \r\n\r\n blev udformet for snart 150 år siden, men også i forhold til, da  \r\n\r\n 1953-grundloven blev udformet for godt 40 år siden. </P>  \r\n\r\n<P>I dag kan det være vanskeligt at skelne mellem indenrigs- og  \r\n\r\n udenrigspolitik, og Danmark samarbejder med andre lande i utallige  \r\n\r\n internationale organisationer, et samarbejde, som er mere eller mindre  \r\n\r\n forpligtende for borgerne. Derfor bør afvejningen mellem offentlighed og  \r\n\r\n fortrolighed ikke være principielt anderledes i internationale og nationale  \r\n\r\n spørgsmål. </P>  \r\n\r\n<P>Med de nuværende bestemmelser er det - bortset fra de særlige samtykkekrav  \r\n\r\n - tvivlsomt, om regeringen er forpligtet til at følge Folketingets  \r\n\r\n beslutninger i udenrigspolitiske spørgsmål. Der er ikke enighed herom i den  \r\n\r\n forfatningsretlige litteratur. </P>  \r\n\r\n<P>Forslaget til ny formulering må gøre det klart, at Folketinget kan lægge  \r\n\r\n rammer for ethvert udenrigspolitisk spørgsmål og kan pålægge regeringen  \r\n\r\n bestemte handlinger f.eks. ved afstemninger i internationale organisationer,  \r\n\r\n der dog ikke forhindrer regeringen i at søge at få relativt brede  \r\n\r\n forhandlingsmandater af Folketinget. </P>  \r\n\r\n<P>Uanset sådanne præciseringer ændrer det ikke ved, at regeringen som  \r\n\r\n udøvende magt har ansvaret for udøvelsen af udenrigspolitikken. </P>  \r\n\r\n<P>En af de helt afgørende nye paragraffer, der kom ind i grundloven i 1953,  \r\n\r\n var § 20, hvis rækkevidde efterfølgende man klart ikke kunne forudse, da man  \r\n\r\n formulerede paragraffen for over 40 år siden: &#187;Beføjelser, som efter  \r\n\r\n denne grundlov tilkommer rigets myndigheder, kan ved lov i nærmere bestemt  \r\n\r\n omfang overlades til mellemfolkelige myndigheder, der er oprettet ved  \r\n\r\n gensidig overenskomst med andre stater til fremme af mellemfolkelig retsorden  \r\n\r\n og samarbejde. </P>  \r\n\r\n<P> <I>Stk. 2.</I> Til vedtagelse af lovforslag herom kræves et flertal på  \r\n\r\n fem sjettedele af Folketingets medlemmer. Opnås et sådant flertal ikke, men  \r\n\r\n dog det til vedtagelse af almindelige lovforslag nødvendige flertal,  \r\n\r\n forelægges det folketingsvælgerne til godkendelse eller forkastelse efter de  \r\n\r\n for folkeafstemninger i § 42 fastsatte regler.&#171; </P>  \r\n\r\n<P>Den nuværende § 20 nævner, at &#187;beføjelser&#171; kan overlades &#187;i  \r\n\r\n nærmere bestemt omfang&#171;. Denne formulering har i praksis vist sig at  \r\n\r\n være for upræcis. Skiftende regeringer og Udenrigsministeriet har tolket § 20  \r\n\r\n temmelig frit. Man har accepteret, at nye emner er inddraget under  \r\n\r\n EU-regulering uden særlig hjemmel i traktaten. Det er sket med henvisning til  \r\n\r\n Romtraktatens artikel 235, som ikke indeholder nogen form for emnemæssig  \r\n\r\n afgrænsning. </P>  \r\n\r\n<P>Ved efterfølgende ændring i traktaten - Den Europæiske Fælles Akt  \r\n\r\n (EF-pakken) i 1986 - hvor der blev indført særlige bestemmelser om visse  \r\n\r\n emner, anførte den daværende danske udenrigsminister, at der ikke var tale om  \r\n\r\n noget nyt, og at folkeafstemning derfor ikke var påkrævet, når beføjelser  \r\n\r\n allerede blev udøvet efter artikel 235. Ved samme lejlighed blev det  \r\n\r\n ligeledes afvist, at indførelse af flertalsafstemninger skulle godkendes ved  \r\n\r\n en § 20-procedure. </P>  \r\n\r\n<P>Folkeafstemningen i 1986 blev alene afholdt, fordi regeringen ikke kunne  \r\n\r\n få flertal i Folketinget for forslaget om dansk tilslutning til EF-pakken.  \r\n\r\n Derfor var folkeafstemningen i 1986 formelt kun vejledende og uden direkte  \r\n\r\n hjemmel i grundloven. </P>  \r\n\r\n<P>Det er ud fra en demokratisk synsvinkel helt afgørende, at Folketinget og  \r\n\r\n vælgerne har et sikkert grundlag for stillingtagen, når der skal overlades  \r\n\r\n kompetence til en overnational organisation. Den danske befolkning skal ikke  \r\n\r\n underkastes en uoverskuelig og ukontrollabel &#187;automatisk&#171;  \r\n\r\n unionsudvikling. Hvert skridt skal være inden for klare rammer, som  \r\n\r\n Folketinget og vælgerne har godkendt. Det var samme tankegang, der bl.a. lå  \r\n\r\n bag udtalelsen fra den tyske forbundsforfatningsdomstol i dens kendelse af  \r\n\r\n 12. oktober 1993. </P>  \r\n\r\n<P>Derfor er der brug for en ny formulering af § 20, hvor der bl.a. stilles  \r\n\r\n langt mere præcise krav til, hvordan og hvornår der kan overlades kompetence  \r\n\r\n til mellemfolkelige myndigheder. </P>  \r\n\r\n<P>En ny formulering af § 20 skal efter SF's opfattelse sikre, at ændringer i  \r\n\r\n de forudsætninger, som Folketinget og vælgerne har fået forelagt ved  \r\n\r\n tidligere tiltrædelseslove, ikke har gyldighed, medmindre de bliver godkendt  \r\n\r\n ved en ny § 20-procedure. Vedtagelse af &#187;vitale spørgsmål&#171;, jf.  \r\n\r\n Luxembourgforliget, var en helt afgørende forudsætning for tiltrædelsesloven  \r\n\r\n i 1972, og miljøgarantien var på tilsvarende måde en afgørende forudsætning  \r\n\r\n for vedtagelse af EF-pakken i 1986. </P>  \r\n\r\n<P>Med en sådan ny formulering af § 20 er det klart, at ændringer i  \r\n\r\n kompetencefordelingen mellem Kommissionen, Ministerrådet og  \r\n\r\n Europa-Parlamentet eller ændringer i afstemningsregler i Ministerrådet, der  \r\n\r\n forringer Folketingets og regeringens muligheder for indflydelse, kun kan  \r\n\r\n godkendes ved en § 20-procedure. </P>  \r\n\r\n<P>Nærhedsprincippet er efter SF's opfattelse et vigtigt demokratisk princip,  \r\n\r\n som skal sikre folket størst mulig indflydelse på egne forhold og på fælles  \r\n\r\n anliggender. Ved offentlige opgaver, som kan løses lokalt, skal kompetencen  \r\n\r\n ligge på det kommunale niveau. Ved opgaver, som kan løses nationalt, skal  \r\n\r\n kompetencen ligge hos Folketinget og regeringen. Kun ved opgaver, der kræver  \r\n\r\n internationale løsninger, kan kompetencen overlades til mellemfolkelige  \r\n\r\n myndigheder. </P>  \r\n\r\n<P>Nærhedsprincippet er afgørende ud fra det demokratiske princip om, at  \r\n\r\n folkestyret udvikles/skabes nedefra - at al magt udgår fra folket. </P>  \r\n\r\n<P>Det bør også overvejes, om folkeafstemning skal være obligatorisk ved  \r\n\r\n suverænitetsafgivelse, også selv om der er en tilslutning til  \r\n\r\n suverænitetsafgivelse i Folketinget på 5/6. Begrundelsen skulle være, at  \r\n\r\n suverænitetsafgivelser indebærer meget væsentlige ændringer i folkestyrets  \r\n\r\n vilkår, og ud fra tankegangen om, at al magt udgår fra folket, må det også  \r\n\r\n være folket, der afgiver dele af dansk suverænitet. </P>  \r\n\r\n<P>Grundloven kommer også på linje med den praksis, der har udviklet sig i  \r\n\r\n Danmark, med, at væsentlige suverænitetsafgivelser afgøres ved  \r\n\r\n folkeafstemninger, uanset at der evt. er fem sjettedeles flertal herfor i  \r\n\r\n Folketinget. </P>  \r\n\r\n<P>Der er dog det problem, at derved skal selv mindre suverænitetsafgivelser  \r\n\r\n godkendes ved folkeafstemninger. Det ville f.eks. også have omfattet  \r\n\r\n ændringen af patentlovgivningen, der blev vedtaget i Folketinget i 1989,  \r\n\r\n hvorved Danmark blev underlagt Den Europæiske Patentmyndighed. </P>  \r\n\r\n<P>Problemet kunne evt. løses, ved at det obligatoriske krav om  \r\n\r\n folkeafstemning blev begrænset til dels suverænitetsafgivelser af større  \r\n\r\n betydning og dels traktatændringer, som tidligere er godkendt ved  \r\n\r\n folkeafstemninger. Men under alle omstændigheder fastholdes, at  \r\n\r\n suverænitetsafgivelser, der ikke nødvendigvis kræver folkeafstemninger, kun  \r\n\r\n kan finde sted, når der er 5/6 flertal herfor blandt Folketingets medlemmer.  \r\n\r\n</P>  \r\n\r\n<P>Den nuværende grundlov stiller krav om samtykke fra Folketinget ved  \r\n\r\n regeringens handlinger i vigtige mellemfolkelige anliggender, jf. § 19. Det  \r\n\r\n er paradoksalt, at der ikke stilles et tilsvarende krav ved regeringens  \r\n\r\n handlinger i forhold til beslutninger i overnationale organisationer. Der er  \r\n\r\n tale om et forfatningsmæssigt tomrum, som i praksis kun delvis er udfyldt af  \r\n\r\n den rolle, som Folketingets Europaudvalg har fået i Folketinget. Regeringen  \r\n\r\n skal rådføre sig med Folketinget, og der har udviklet sig den praksis, at  \r\n\r\n regeringen har et forhandlingsmandat, medmindre der i udvalget er konstateret  \r\n\r\n et flertal imod. Mandatet bygger således ikke på en positiv vedtagelse. </P>  \r\n\r\n<P>Ifølge den udviklede praksis kan EU-forslag drøftes i Folketingets plenum.  \r\n\r\n Men Folketinget kan ikke træffe beslutninger, men kun drøfte forslag &#187;ud  \r\n\r\n fra principielle synspunkter, uden nærmere gennemgang af enkeltheder&#171;,  \r\n\r\n jf. Folketingets Forretningsordens § 19, stk. 6. </P>  \r\n\r\n<P>Det er vigtigt, at der sikres en reel demokratisk indflydelse på  \r\n\r\n beslutninger i overnationale organisationer. Det gælder ikke mindst EU, som  \r\n\r\n har fået en afgørende lovgivningsbeføjelse, som tidligere alene blev  \r\n\r\n varetaget af Folketinget. Folketinget skal derfor også have afgørende  \r\n\r\n indflydelse på EU-lovgivningen via repræsentationen i Folketinget, sådan som  \r\n\r\n folket også har, når det gælder den nationale lovgivning. </P>  \r\n\r\n<P>Det skal derfor sikres i grundloven, at regeringen og de enkelte minstre,  \r\n\r\n som optræder på Danmarks vegne i Ministerrådet, i enhver henseende handler  \r\n\r\n under ansvar over for Folketinget og med krav om samtykke fra Folketinget ved  \r\n\r\n stillingtagen til EU-lovgivning og andre sager af større betydning. Hermed  \r\n\r\n genskabes den sammenhæng i det politiske ansvar, som er et afgørende  \r\n\r\n kendetegn ved folkestyret. </P>  \r\n\r\n<P>Uanset at det er Folketinget, der har kompetencen, er det af praktiske  \r\n\r\n hensyn nødvendigt, at Folketinget kan delegere sine beføjelser og opgaver i  \r\n\r\n forbindelse med beslutninger i overnationale organisationer til et udvalg. I  \r\n\r\n modsætning til den nuværende praksis bør det være Folketinget, der har det  \r\n\r\n overordnede ansvar og dermed kan fastlægge rammer og træffe beslutninger i  \r\n\r\n enkeltsager om den danske linje i overnationale organisationer. </P>  \r\n\r\n<P>Udvalget handler således på Folketingets vegne i overensstemmelse med den  \r\n\r\n arbejdsdeling, som fastlægges nærmere ved lov, jf. Folketingets Finansudvalg,  \r\n\r\n som netop har kompetence til at handle på Folketingets vegne. Da udvalget  \r\n\r\n skal forhandle og tage stilling til lovgivningsanliggender, skal  \r\n\r\n udgangspunktet være, at udvalgets møder er offentlige. </P>  \r\n\r\n<P>Der har i debatten om mulige grundlovsændringer været fremført en ide om,  \r\n\r\n at der skulle vælges et egentligt EU-ting på linje med Folketinget, som alene  \r\n\r\n skulle behandle EU-sager, men til gengæld alle EU-sager. Det forekommer dybt  \r\n\r\n problematisk og højst besynderligt, at der igen skulle være to kamre. Dette  \r\n\r\n uanset, at der er tale om en anden arbejdsdeling, end det var tilfældet, da  \r\n\r\n Landstinget eksisterede. Det er langt mere i overensstemmelse med  \r\n\r\n demokratiets væsen, at Folketinget har ansvaret for EU-politikken, og at  \r\n\r\n Folketinget kan delegere sin myndighed til et Europaudvalg, og at  \r\n\r\n bestemmelserne herom præciseres i grundloven. </P>  \r\n\r\n<P>En forudsætning for, at et sådant Europaudvalg kan fungere, er til  \r\n\r\n gengæld, at Folketinget til dette Europaudvalg vælger medlemmer, der først og  \r\n\r\n fremmest kan hellige sig EU-spørgsmål. Hvis der bliver tale om et  \r\n\r\n &#187;prestigeudvalg&#171;, hvori folketingsmedlemmer, der har 117 andre  \r\n\r\n opgaver at tage vare på, skal sidde, bliver der ikke tale om det grundige og  \r\n\r\n indsigtsfulde arbejde, som der er behov for. </P>  \r\n\r\n<P> <I>6. Folkeafstemninger</I>  </P>  \r\n\r\n<P>Muligheden for folkeafstemninger findes kun i begrænset omfang i den  \r\n\r\n danske grundlov og er først og fremmest indført i et forsøg på at sikre, at  \r\n\r\n udviklingen ikke går for hurtigt. </P>  \r\n\r\n<P>Det gælder som allerede berørt ved suverænitetsafgivelser i henhold til  \r\n\r\n grundlovens § 20, hvor suverænitetsafgivelser skal godkendes ved en  \r\n\r\n folkeafstemning, medmindre de vedtages af Folketinget med 5/6 flertal. </P>  \r\n\r\n<P>Det gælder også bestemmelsen i § 42 om, at 1/3 af Folketingets medlemmer  \r\n\r\n kan kræve en lov - adskillige love dog undtaget - til folkeafstemning for at  \r\n\r\n få afprøvet tilslutningen hos vælgerne. Denne bestemmelse kom netop ind i  \r\n\r\n grundloven i 1953 som en del af Venstres og De Konservatives pris for, at  \r\n\r\n Landstinget kunne afskaffes. </P>  \r\n\r\n<P>Også bestemmelsen om, at ændringer (i praksis nedsættelse) af  \r\n\r\n valgretsalderen skal prøves ved folkeafstemninger, har en bevarende funktion  \r\n\r\n og kom ind i grundloven som et krav fra Venstre og De Konservative for at gå  \r\n\r\n med til den nye grundlov. Bestemmelsen om valgretsalderen skulle forhindre,  \r\n\r\n at valgretsalderen blev nedsat for hurtigt og for meget. </P>  \r\n\r\n<P>I alle tre tilfælde kræves der ud over et flertal af nejstemmer, at  \r\n\r\n nejstemmerne udgør mindst 30 pct. af vælgerne, for at vedtagelse af loven  \r\n\r\n skal kunne omgøres af vælgerne. Det afspejler, at det danske demokrati er et  \r\n\r\n repræsentativt demokrati, og at der skal en betydelig modstand til at vælte  \r\n\r\n en af Folketinget vedtaget lov. </P>  \r\n\r\n<P>Endelig skal grundlovsændringer bekræftes ved folkeafstemninger med en  \r\n\r\n jatilslutning på mindst 40 pct. af vælgerne, hvilket betyder, at det er meget  \r\n\r\n vanskeligt at ændre i grundloven. Kravet om folkeafstemning ved  \r\n\r\n grundlovsændringer kom ind i grundloven i 1915. Men dengang krævedes der 45  \r\n\r\n pct. ja-stemmer. Ved grundlovsændringen i 1953 blev procenten nedsat til 40.  \r\n\r\n</P>  \r\n\r\n<P>At både 45 pct. og 40 pct. er ganske høje procenter, viste både  \r\n\r\n folkeafstemningen i 1939 og i 1953, hvor det henholdsvis ikke lykkedes og  \r\n\r\n lige lykkedes at få grundloven ændret. I 1939 udgjorde jastemmerne 91,9 pct.  \r\n\r\n af de afgivne stemmer. Men det var ikke tilstrækkeligt, fordi  \r\n\r\n stemmedeltagelsen kun var på 48,9 pct., hvilket betød, at jastemmerne af  \r\n\r\n samtlige stemmer kun lå på 44,8 pct., hvilket ikke var nok til ændringen.  \r\n\r\n</P>  \r\n\r\n<P>I 1953 lykkedes det lige med nød og næppe at få grundlovsændringen  \r\n\r\n igennem, idet 45,8 pct. af samtlige vælgere stemte ja. At det lykkedes i  \r\n\r\n 1953, skyldtes, at stemmedeltagelsen var højere end i 1939, idet den lå på  \r\n\r\n 59,1 pct., hvilket var nok til at få forslaget igennem, selv om jastemmerne  \r\n\r\n af de afgivne stemmer kun var 78,8 pct., dvs. lavere end i 1939. </P>  \r\n\r\n<P>Da det i 1915 kom ind i grundloven, at grundlovsændringer krævede 45 pct.  \r\n\r\n jastemmer af samtlige vælgere ved en folkeafstemning, var det Venstre, som  \r\n\r\n ønskede en så høj procent, hvorved bestemmelsen blev en konservativ  \r\n\r\n foranstaltning for at undgå for mange og for vidtgående grundlovsændringer i  \r\n\r\n fremtiden. </P>  \r\n\r\n<P>Men uanset dette er det en rigtig demokratisk foranstaltning, at folket  \r\n\r\n skal spørges ved så vidtgående ændringer, som grundlovsændringer er udtryk  \r\n\r\n for. Men man kan med rette sætte spørgsmålstegn ved, om kravet til  \r\n\r\n japrocenten er rimelig. Naturligvis skal der ved en folkeafstemning være  \r\n\r\n flertal. Men kunne flertallet nøjes med at være 35 pct. af samtlige vælgere?  \r\n\r\n</P>  \r\n\r\n<P>Derimod kan folket (vælgerne), som vi bl.a. kender det fra Schweiz og  \r\n\r\n amerikanske delstater, ikke kræve bestemte sager eller vedtagne lovforslag  \r\n\r\n til folkeafstemning. Folket har med andre ord ikke initiativret. </P>  \r\n\r\n<P>Men tanken om, at folkeafstemninger skal bruges meget mere, og at folket  \r\n\r\n evt. skulle have initiativret, er ikke ny i Danmark. I begyndelsen af  \r\n\r\n århundredet var der både hos De Radikale og Socialdemokratiet forslag til at  \r\n\r\n bruge folkeafstemninger meget mere aktivt. </P>  \r\n\r\n<P>Allerede i det første radikale partiprogram fra 1905 blev ønsket om  \r\n\r\n folkeafstemninger rejst, og i 1909 var folkeafstemninger en del af det  \r\n\r\n grundlovsforslag, som partiet fremsatte. </P>  \r\n\r\n<P>Socialdemokratiet havde også folkeafstemninger med i deres programmer fra  \r\n\r\n 1910, 1915 og 1923, og i det grundlovsforslag, som Socialdemokratiet  \r\n\r\n fremsatte i 1920, var folkets initiativret en central del. 50.000 vælgere  \r\n\r\n skulle ifølge forslaget have mulighed for at forlange en folkeafstemning  \r\n\r\n afholdt, og 100.000 vælgere kunne forlange en folkeafstemning om et  \r\n\r\n lovforslag, der var blevet forkastet af Rigsdagen, hvis mindst 1/4 af  \r\n\r\n Rigsdagen havde stemt for forslaget. Folkets initiativret skulle klart bruges  \r\n\r\n som modvægt til et konservativt flertal i Rigsdagen. </P>  \r\n\r\n<P>Det er i øvrigt værd at bemærke, at der ikke i disse forslag var de senere  \r\n\r\n begrænsninger i 1953-grundloven om, at der er forslag, der ikke kan komme til  \r\n\r\n folkeafstemning, f.eks. skattelove. </P>  \r\n\r\n<P>Efterhånden som Socialdemokratiet og Det Radikale Venstre vandt  \r\n\r\n flertallet, først i Folketinget (1929) og siden i Landstinget (1936), svandt  \r\n\r\n partiernes interesse for folkeafstemninger også. Til gengæld blev Venstre og  \r\n\r\n Det konservative Folkeparti mere og mere interesseret i  \r\n\r\n folkeafstemningsmuligheden som en beskyttelse for mindretallet i Folketinget  \r\n\r\n (og oprindelig også i Landstinget). </P>  \r\n\r\n<P>Sådanne skiftende opfattelser af muligheden for folkeafstemninger  \r\n\r\n afspejler og afslører, at et partis stillingtagen i nogle spørgsmål ikke så  \r\n\r\n meget er bestemt af principper som af, hvad der gavner partiets interesser  \r\n\r\n mest muligt. </P>  \r\n\r\n<P>Ud fra et ønske om at øge det folkelige engagement kunne det være værd at  \r\n\r\n overveje en udvidelse af muligheden for anvendelse af folkeafstemninger.  \r\n\r\n Dette uanset, at indførelse af større mulighed for folkeafstemninger ikke  \r\n\r\n nødvendigvis altid vil føre til de politiske beslutninger, som vi kunne  \r\n\r\n foretrække, jf. f.eks. Schweiz. </P>  \r\n\r\n<P>Ønsket om flere folkeafstemninger rejser dog 4 spørgsmål. </P>  \r\n\r\n<P>Hvis udvidelse af folkeafstemningsmuligheden har som udgangspunkt at øge  \r\n\r\n det folkelige engagement og deltagelse i de politiske beslutningsprocesser,  \r\n\r\n må det logisk betyde, at folket (vælgerne) skal have initiativret til  \r\n\r\n folkeafstemninger. </P>  \r\n\r\n<P>Folkets initiativret findes ikke i dansk lovgivning i dag. Men den fandtes  \r\n\r\n tidligere i forbindelse med skolenedlæggelser. Muligheden blev indført i 1958  \r\n\r\n på baggrund af et forslag fra Venstre fremsat i 1956 for at undgå, at skoler  \r\n\r\n blev nedlagt af kommunalbestyrelser hen over hovedet på befolkningen.  \r\n\r\n Muligheden blev afskaffet i 1988 på baggrund af et forslag fra den daværende  \r\n\r\n undervisningsminister Bertel Haarder. Årsagen hertil var bl.a. et ønske fra  \r\n\r\n Kommunernes Landsforening, der fandt, at en lokal befolknings ønsker om at  \r\n\r\n undgå en skolenedlæggelse kunne komme på tværs af kommunens behov for  \r\n\r\n besparelser på skoleområdet. </P>  \r\n\r\n<P>Muligheden for folkeafstemning i forbindelse med skolenedlæggelser var  \r\n\r\n udtryk for ægte folkevilje. En kvalificeret del af skoledistriktets vælgere  \r\n\r\n kunne ved deres underskrift forlange en skolenedlæggelse sendt til  \r\n\r\n folkeafstemning, og skolenedlæggelsen kunne ikke gennemføres i samme  \r\n\r\n valgperiode, hvis et kvalificeret flertal af skoledistriktets vælgere stemte  \r\n\r\n nej. </P>  \r\n\r\n<P>Da reglen blev afskaffet i 1988, stemte SF som det eneste parti imod. Og  \r\n\r\n da SF i 1990 foreslog reglen med visse justeringer genindført, fik SF kun  \r\n\r\n delvis støtte fra Kristeligt Folkeparti. Alle andre partier i Folketinget var  \r\n\r\n imod. Det viser noget om hulheden, når partier taler smukt om ønsket om flere  \r\n\r\n folkeafstemninger. Folkeafstemninger er gode nok, men folket skal så ved  \r\n\r\n folkeafstemninger helst mene det, partierne selv mener. </P>  \r\n\r\n<P>Derimod er vejledende folkeafstemninger reelt ikke nogen udvidelse af  \r\n\r\n demokratiet. De har først og fremmest til formål at fritage de valgte  \r\n\r\n politikere for ansvaret eller at give politikerne billige point ved at sende  \r\n\r\n populære sager til folkeafstemning. </P>  \r\n\r\n<P>Da et flertal i Folketinget i 1986 sendte EF-pakken til folkeafstemning,  \r\n\r\n skyldtes det først og fremmest, at nogle af Folketingets partier -  \r\n\r\n Socialdemokratiet og De Radikale - ikke brød sig om at tage endelig stilling,  \r\n\r\n fordi partierne var delt i spørgsmålet. </P>  \r\n\r\n<P>Anvendelse af folkeafstemninger til magthavernes (i et demokratisk system  \r\n\r\n flertallets eller en præsidents) egen fordel er velkendt og har intet med en  \r\n\r\n udvidelse af demokratiet at gøre. Den slags folkeafstemninger er bl.a. blevet  \r\n\r\n anvendt imod de folkevalgte. Det var det, Napoleon III gjorde i Frankrig i  \r\n\r\n forrige århundrede, og det var det, de Gaulle senere benyttede sig af. Og det  \r\n\r\n var til dels også det, Schluter benyttede sig af, da han foreslog en  \r\n\r\n vejledende folkeafstemning om EF-pakken i 1986. Men gennemførelse af denne  \r\n\r\n folkeafstemning kunne kun lade sig gøre, fordi et flertal i Folketinget  \r\n\r\n tilsluttede sig Schluters forslag om at sende afgørelsen til folkeafstemning.  \r\n\r\n</P>  \r\n\r\n<P>Derfor er det svært at se, at folkeafstemninger som et forsøg på at udvide  \r\n\r\n demokratiet og øge det folkelige engagement kan ske ved andet end folkets  \r\n\r\n initiativret. </P>  \r\n\r\n<P>Hvis udgangspunktet er ønsket om at få større folkeligt engagement, er  \r\n\r\n folkeafstemninger på baggrund af folkeligt initiativ på kommunalt - evt.  \r\n\r\n amtskommunalt - plan mere realistisk og meningsfyldt end folkeafstemninger på  \r\n\r\n landsplan. Der er betydelig mere mening og realisme i at kunne kræve  \r\n\r\n folkeafstemning gennem underskriftsindsamling på kommunalt plan fra f.eks.  \r\n\r\n 10-25 pct. af kommunens vælgere end tilsvarende på landsplan. Uanset dette  \r\n\r\n kunne det dog alligevel være værd at overveje muligheden for folkeafstemning  \r\n\r\n på landsplan på baggrund af et folkeligt initiativ. </P>  \r\n\r\n<P>Et centralt, men også vanskeligt spørgsmål er, hvilke sager der kan gøres  \r\n\r\n til genstand for folkeafstemning. Der må nødvendigvis fastlægges en  \r\n\r\n afgrænsning af, hvilke sager der henholdsvis kan og ikke kan komme til  \r\n\r\n folkeafstemning. Det skal præciseres på samme måde, som der findes en præcis  \r\n\r\n afgrænsning i grundlovens § 42, stk. 6. Men en sådan afgrænsning er uhyre  \r\n\r\n vanskelig at foretage. </P>  \r\n\r\n<P>Det siger sig selv, at folkeafstemninger ikke kan vedrøre spørgsmål, der  \r\n\r\n på nogen måde antaster menneskerettighederne, sådan som de f.eks. er  \r\n\r\n nedfældet i grundloven. Det er også klart, at man ikke på f.eks. kommunalt  \r\n\r\n niveau kan afholde folkeafstemninger om spørgsmål, der på nogen måde antaster  \r\n\r\n retssikkerheden, sådan som de findes i de vedtagne love. Der er også brug for  \r\n\r\n yderligere afgrænsninger af, hvilke spørgsmål der kan komme til  \r\n\r\n folkeafstemning på kommunalt niveau, selv om der er tale om kommunale  \r\n\r\n anliggender. Skal det f.eks. ved kommunale folkeafstemninger være muligt at  \r\n\r\n gennemtvinge store kommunale udgifter og nedsætte skatterne? </P>  \r\n\r\n<P>Skal vælgere fra hele kommunen f.eks. kunne stemme om forhold, der alene  \r\n\r\n vedrører en del af kommunens befolkning? Eller er det kun den del af  \r\n\r\n kommunens vælgere, der berøres direkte af forslaget, der skal kunne deltage i  \r\n\r\n folkeafstemningen, f.eks. i forbindelse med skolenedlæggelser, etablering af  \r\n\r\n en losseplads m.v.? </P>  \r\n\r\n<P>Derfor kræver det meget grundige overvejelser, inden der åbnes op for  \r\n\r\n muligheden for folkeafstemninger på baggrund af folkeligt initiativ. </P>  \r\n\r\n<P> <I>7. Magtbalancen</I>  </P>  \r\n\r\n<P>I grundlovens § 3 præciseres magtdelingen: &#187;Den lovgivende magt er  \r\n\r\n hos kongen og Folketinget i forening. Den udøvende magt er hos kongen. Den  \r\n\r\n dømmende magt er hos domstolene.&#171; </P>  \r\n\r\n<P>Formuleringerne i grundlovens § 3 om magtdelingen har i højere grad  \r\n\r\n karakter af en besværgelse end af et klart princip, som efterleves i praksis.  \r\n\r\n Det er heller ikke det princip, der nødvendigvis altid er bedst at tilstræbe.  \r\n\r\n</P>  \r\n\r\n<P>Der er grund til at være meget opmærksom på, at uklare grænser mellem den  \r\n\r\n lovgivende og udøvende magt kan give problemer med f.eks. ansvarsplacering.  \r\n\r\n</P>  \r\n\r\n<P>På nogle områder &#187;lovgiver&#171; den udøvende magt reelt, ved at  \r\n\r\n regeringen udarbejder bekendtgørelser, cirkulærer m.v., der er meget mere  \r\n\r\n vidtgående end mange love. Det sker bl.a. på baggrund af rammelove, som ikke  \r\n\r\n mindst bliver mere og mere anvendt som følge af Danmarks medlemskab af EU.  \r\n\r\n Rammelove er ikke noget nyt. Derfor er problemet heller ikke nyt. Men  \r\n\r\n anvendelsen af rammelove bliver mere og mere udbredt i dag. </P>  \r\n\r\n<P>Derimod er Folketingets indblanding i regeringens udøvelse af den udøvende  \r\n\r\n magt af nyere dato, og denne indblanding har været stigende. Det hænger bl.a.  \r\n\r\n sammen med de svage mindretalsregeringer gennem 1970'erne og 1980'erne, som  \r\n\r\n gav mulighed for etablering af alternative flertal. Det kunne man af  \r\n\r\n politiske grunde være tilfreds med. Men forfatningsretligt giver sådanne  \r\n\r\n politiske forhold problemer. Nogle af skandalesagerne under de forskellige  \r\n\r\n Schluterregeringer havde formentlig også i et vist omfang deres oprindelse i,  \r\n\r\n at ansvars- og kompetenceforholdet mellem den lovgivende og udøvende magt  \r\n\r\n ikke var klar. </P>  \r\n\r\n<P>Ansvaret for udøvelsen af den udøvende magt ligger i grundloven entydigt  \r\n\r\n hos regeringen. Men i praksis sker det ofte i et tæt samarbejde med  \r\n\r\n oppositionen, f.eks. ved udformningen af cirkulærer, bekendtgørelser m.v., en  \r\n\r\n praksis, der især var udbredt under de svage borgerlige regeringer i  \r\n\r\n 1980'erne og i begyndelsen af 1990'erne indtil regeringsskiftet i januar 1993  \r\n\r\n og nu formentlig også igen, hvor vi har fået en mindretalsregering, og en  \r\n\r\n praksis, der formentlig også blev særlig udbredt, fordi Folketingets flertal  \r\n\r\n ikke havde tillid til bestemte ministre. Den logiske og mest korrekte  \r\n\r\n parlamentariske konsekvens havde været vedtagelsen af mistillidsvotum til de  \r\n\r\n pågældende ministre. </P>  \r\n\r\n<P>Folketingets faste udvalg kan ikke frikendes for et &#187;medansvar&#171;  \r\n\r\n for sammenblandingen af den lovgivende og den udøvende magts ansvarsområde.  \r\n\r\n Etableringen af de mange faste udvalg i 1972 gav folketingsmedlemmerne større  \r\n\r\n muligheder for at følge lovgivningsarbejdet og lovenes administration på  \r\n\r\n deres udvalgsområder. Det gav også større muligheder for at kontrollere  \r\n\r\n regeringen. Begge dele var i fin overensstemmelse med den tankegang, som  \r\n\r\n ligger til grund for grundlovens § 3. Men det har også medført, at  \r\n\r\n folketingsmedlemmer har bevæget sig ind på områder, der oprindelig tilhører  \r\n\r\n den udøvende magt. </P>  \r\n\r\n<P>De faste udvalg var afgjort med til at styrke Folketinget over for  \r\n\r\n regeringen og er kommet for at blive. </P>  \r\n\r\n<P>Derfor skal evt. problemer med, at folketingsmedlemmer blander sig i den  \r\n\r\n udøvende magts kompetenceområde og ikke nøjes med at kontrollere regeringen,  \r\n\r\n måske ikke løses ved nye formuleringer i grundloven. I det omfang, der er  \r\n\r\n tale om et problem, skal det løses ved en ændret adfærd hos såvel Folketing  \r\n\r\n som regering. </P>  \r\n\r\n<P>Ideelt set burde folketingsmedlemmer kun lovgive, give brede  \r\n\r\n retningslinjer og vedtage principper samt kontrollere regeringen. Til gengæld  \r\n\r\n skal regeringen turde og evne at regere samt loyalt overholde love og  \r\n\r\n retningslinjer, som Folketinget vedtager. Dette sidste har dog desværre ikke  \r\n\r\n været tilfældet altid, hvilket de mange skandalesager alt for tydeligt vidner  \r\n\r\n om. Og det har naturligt nok været med til at få folketingsmedlemmer til i  \r\n\r\n endnu højere grad at interessere sig for mere administrativt betingede  \r\n\r\n spørgsmål. </P>  \r\n\r\n<P>I det hele taget kan der være behov for at ændre både Folketingets og  \r\n\r\n folketingsmedlemmernes måde at arbejde på, fordi arbejdsformen i flere  \r\n\r\n henseender er stiv og ikke særlig tidssvarende. Men sådanne ændringer kan  \r\n\r\n sagtens gennemføres, selv om grundlovens nuværende formuleringer om  \r\n\r\n Folketingets arbejde opretholdes. Det er tilstrækkeligt med ændringer i  \r\n\r\n Folketingets Forretningsorden. </P>  \r\n\r\n<P>I forhold til den danske grundlov er den norske grundlov i højere grad  \r\n\r\n præget af Montesquieus magtdelingsprincip, hvilket først og fremmest hænger  \r\n\r\n sammen med, at disse tanker havde betydelig større udbredelse, da den første  \r\n\r\n norske grundlov blev udformet i 1814, end da den første danske grundlov blev  \r\n\r\n udformet i 1849. </P>  \r\n\r\n<P>Magtdelingen viser sig bl.a. ved, at Norge har faste valgperioder, og at  \r\n\r\n statsministeren ikke kan opløse Stortinget inden for de fire år, valgperioden  \r\n\r\n varer, samt at de norske ministre udtræder af Stortinget, når de indtræder i  \r\n\r\n regeringen. Den lovgivende og udøvende magt er derfor i højere grad formelt  \r\n\r\n adskilt i Norge end i Danmark. </P>  \r\n\r\n<P>En klarere magtdeling gælder i øvrigt også i Sverige på en del områder.  \r\n\r\n</P>  \r\n\r\n<P>Ikke så meget ud fra princippet om magtdelingen, men mere som en praktisk  \r\n\r\n foranstaltning og ud fra et ønske om at give de partier, der afgiver  \r\n\r\n folketingsmedlemmer til regeringen, mere arbejdskraft, kunne det være  \r\n\r\n fornuftigt, hvis folketingsmedlemmer, der bliver udnævnt til ministre, fik  \r\n\r\n orlov fra hvervet som folketingsmedlemmer. En orlov, der skulle vare, så  \r\n\r\n længe de var ministre, og i denne periode skulle deres suppleanter indkaldes.  \r\n\r\n</P>  \r\n\r\n<P>De eksisterende muligheder for, at ministre kan udtræde af Folketinget, er  \r\n\r\n klart utilfredsstillende. Når de nuværende regler indebærer, at ministrene  \r\n\r\n skal træde ud af Folketinget, hvis gruppen ønsker en suppleant indkaldt  \r\n\r\n permanent, kan man ikke forvente, at denne mulighed vil blive anvendt ret  \r\n\r\n meget. Folketingsmedlemmet, der bliver minister, og som derfor træder ud af  \r\n\r\n Folketinget, &#187;ryger helt ud&#171; i dag, hvis han/hun træder ud af  \r\n\r\n regeringen. Vedkommende vil nemlig herefter hverken være medlem af  \r\n\r\n Folketinget eller af regeringen frem til næste valg. </P>  \r\n\r\n<P>Hvis man ser problematikken med, at ministre både skal varetage hvervet  \r\n\r\n som minister og folketingsmedlem, som et arbejdsproblem, bør en diskussion om  \r\n\r\n dobbeltmandater for folketingsmedlem/borgmester og  \r\n\r\n folketingsmedlem/Europa-Parlamentsmedlem også ses i denne sammenhæng. </P>  \r\n\r\n<P> <I>8. Opløsningsretten og parlamentarismen</I>  </P>  \r\n\r\n<P>Et tilbagevendende tema i grundlovsdiskussionen har været afskaffelse af  \r\n\r\n opløsningsretten og indførelse af faste valgperioder, sådan som vi kender det  \r\n\r\n i Norge. </P>  \r\n\r\n<P>Det er korrekt, at Danmark ikke mindst i 1970'erne havde ustabile  \r\n\r\n politiske forhold med hyppige valg. Men var det opløsningsretten og dermed  \r\n\r\n udskrivning af folketingsvalg, der var årsag til de ustabile forhold? Næppe.  \r\n\r\n</P>  \r\n\r\n<P>Eksempler fra Norge viser da også, at faste valgperioder ikke i sig selv  \r\n\r\n fjerner de ustabile forhold. Og det giver andre problemer, idet man ikke kan  \r\n\r\n komme ud af en fastlåst situation i Stortinget. I sådanne situationer havde  \r\n\r\n det givetvis været en fordel, hvis der havde været mulighed for at udskrive  \r\n\r\n nyvalg. </P>  \r\n\r\n<P>I stedet for at indføre faste valgperioder kunne statsministerens  \r\n\r\n opløsningsret afskaffes, medmindre der var tale om vedtagelse af en direkte  \r\n\r\n mistillidserklæring til regeringen eller statsministeren. Derudover skulle  \r\n\r\n Folketinget have ret til at opløse sig selv. Det ville give mulighed for at  \r\n\r\n komme ud af en parlamentarisk umulig situation samtidig med, at  \r\n\r\n statsministerens mulighed for at udnytte opløsningsretten til egen  \r\n\r\n partipolitisk vinding blev afskaffet. Derved undgår vi også den meget låste  \r\n\r\n situation, som vi har set i Norge nogle gange. </P>  \r\n\r\n<P>Når statsministerens generelle opløsningsret evt. bør afskaffes, hænger  \r\n\r\n det også sammen med, at den kan misbruges af statsministeren til egen  \r\n\r\n vinding. Opløsningsretten er blevet misbrugt af danske statsministre - f.eks.  \r\n\r\n Knud Kristensen i 1947, Krag i 1966, Hartling i 1974 og vel også Schluter i  \r\n\r\n 1988 og 1990 - til, hvad de troede kunne give en partipolitisk gevinst, frem  \r\n\r\n for til at løse op for en politisk umulig situation. </P>  \r\n\r\n<P>Derfor kunne det være på sin plads at afskaffe statsministerens  \r\n\r\n opløsningsret. Derimod skal Folketinget have mulighed for - ved et flertal -  \r\n\r\n at opløse sig selv, dvs. udskrive folketingsvalg. Det svarer til almindelig  \r\n\r\n foreningsretlig tankegang om, at en bestyrelse til enhver tid kan trække sig  \r\n\r\n tilbage og anmode om nyvalg. Derfor skal grundlovens nuværende bestemmelse i  \r\n\r\n § 15 om konsekvenserne af en mistillidserklæring opretholdes, mens § 14 om  \r\n\r\n kongens ret til at udnævne og afskedige ministre kunne udgå. </P>  \r\n\r\n<P>Også i forbindelse med udarbejdelsen af 1953-grundloven var der  \r\n\r\n diskussioner, om der skulle være begrænsninger i statsministerens  \r\n\r\n opløsningsret. Spørgsmålet blev rejst af De Radikale og De Konservative. De  \r\n\r\n konservative foreslog således, at en regering efter et mistillidsvotum kunne  \r\n\r\n gå til kongen med anmodning om udskrivning af valg og derefter til Rigsdagen  \r\n\r\n med forslag om opløsning og valg. Rigsdagen kunne herefter sige nej til  \r\n\r\n forslaget, hvorefter Rigsdagens flertal havde ansvaret for en ny  \r\n\r\n regeringsdannelse. Der var også ideer fremme om begrænsninger i  \r\n\r\n opløsningsretten, som var inspireret af den tyske ordning med  \r\n\r\n &#187;konstruktiv mistillidserklæring&#171;. </P>  \r\n\r\n<P>Derimod fastholdt de to &#187;statsministerpartier&#171;,  \r\n\r\n Socialdemokratiet og Venstre, modstanden mod at svække statsministerens  \r\n\r\n opløsningsret. Partiernes holdning var således åbenbart påvirket af deres  \r\n\r\n position som muligt &#187;statsministerparti&#171; eller ikke. Derfor skete  \r\n\r\n der ingen ændringer. </P>  \r\n\r\n<P>En afskaffelse af statsministerens opløsningsret svækker naturligvis  \r\n\r\n statsministerens magt i forhold til Folketinget. Det er ikke uden problemer,  \r\n\r\n fordi der også er brug for en handlekraftig regering. Dette hensyn kan  \r\n\r\n tilgodeses ved indførelse af positiv parlamentarisme. </P>  \r\n\r\n<P>Det vil betyde, at en statsminister, efter at han/hun har fået godkendt  \r\n\r\n sit regeringsprogram og dermed også sin regering af et flertal i Folketinget,  \r\n\r\n i langt højere grad kan regne med Folketingets opbakning. Folketingets  \r\n\r\n partier tvinges på denne måde til at tage politisk stilling til regeringen og  \r\n\r\n dens program, hvilket giver Folketingets flertal større indflydelse. Men det  \r\n\r\n forpligter også efterfølgende, hvorved den udpegede regering i højere grad  \r\n\r\n vil kunne realisere sin politik, også selv om der er tale om en  \r\n\r\n mindretalsregering. </P>  \r\n\r\n<P>Det kan naturligvis betyde, at det undertiden tager lidt længere tid at  \r\n\r\n danne en regering. Men en sådan periode uden regering er afgjort at  \r\n\r\n foretrække, hvis det samtidig kan betyde, at den regering, der dannes, bliver  \r\n\r\n dannet på et betydeligt mere sikkert parlamentarisk grundlag. </P>  \r\n\r\n<P> <I>9. Folketingets lovudvalg</I>  </P>  \r\n\r\n<P>Da Landstinget blev afskaffet, var det udtryk for en demokratisk  \r\n\r\n landvinding. Landstinget var en overlevering fra en mindre demokratisk  \r\n\r\n periode i kampen for politisk demokrati i Danmark. Men efter at flertallet i  \r\n\r\n Landstinget fra 1936 var kommet i overensstemmelse med flertallet i  \r\n\r\n Folketinget, blev Landstingets rolle reelt en anden. Nu blev det i højere  \r\n\r\n grad en slags garanti for, at lovgivningen blev udsat for en ekstra  \r\n\r\n behandling af personer, der var særlig interesseret i og havde indsigt i de  \r\n\r\n juridiske og administrative aspekter af lovene, end folketingsmedlemmerne i  \r\n\r\n almindelighed var (er). </P>  \r\n\r\n<P>Efter at Landstinget blev afskaffet i 1953, har der ikke været et  \r\n\r\n &#187;ekstra ting&#171;, der har haft til formål i særlig grad at vurdere de  \r\n\r\n juridiske og administrative konsekvenser af lovgivningen. Muligvis kunne  \r\n\r\n uforudsete konsekvenser af vedtagne love og huller i vedtaget lovgivning have  \r\n\r\n været undgået, hvis Landstinget eller en lignende instans havde haft mulighed  \r\n\r\n for at &#187;gennemse&#171; lovene inden endelig vedtagelse. </P>  \r\n\r\n<P>I forbindelse med forhandlingerne om ændringerne af grundloven i 1930'erne  \r\n\r\n og diskussionen op til grundlovsændringen i 1953 var der forskellige ideer  \r\n\r\n fremme om, hvordan Landstingets rolle som sagkyndigt udvalg kunne afløses af  \r\n\r\n enten et særligt lovråd bestående af folketingsmedlemmer og sagkyndige udefra  \r\n\r\n eller et lovudvalg på linje med andre af Folketingets stående udvalg. </P>  \r\n\r\n<P>Forslaget om et egentligt lovråd var direkte afledt af forslagene om  \r\n\r\n Landstingets afskaffelse. Et råd, der især skulle berolige kredse, der var  \r\n\r\n bekymret for at afskaffe Landstinget. Omvendt var der en risiko for, at rådet  \r\n\r\n kunne antaste Folketingets suverænitet på samme måde, som Landstinget kunne.  \r\n\r\n</P>  \r\n\r\n<P>Et lovudvalg på linje med Folketingets øvrige faste udvalg vil derimod  \r\n\r\n ikke på nogen måde kunne antaste Folketinget som den lovgivende magt. </P>  \r\n\r\n<P>Kravet til medlemmerne af et fast folketingsudvalg må alene være, at de  \r\n\r\n pågældende folketingsmedlemmer besidder en særlig viden om juridiske og  \r\n\r\n administrative forhold. </P>  \r\n\r\n<P> <I>10. Parlamentariske kommissioner m.v.</I>  </P>  \r\n\r\n<P>Muligheden for at nedsætte parlamentariske kommissioner er allerede  \r\n\r\n stadfæstet i den nuværende grundlovs § 51: </P>  \r\n\r\n<P>&#187;Folketinget kan nedsætte kommissioner af sine medlemmer til at  \r\n\r\n undersøge almenvigtige sager. Kommissionerne er berettigede til at fordre  \r\n\r\n skriftlige eller mundtlige oplysninger såvel af private som offentlige  \r\n\r\n myndigheder.&#171; </P>  \r\n\r\n<P>§ 52: &#187;Folketingets valg af medlemmer til kommissioner og hverv sker  \r\n\r\n efter forholdstal.&#171; </P>  \r\n\r\n<P>Ikke desto mindre benytter Folketinget sig i dag ikke heraf, når  \r\n\r\n forskellige forhold i f.eks. regeringens førelse skal undersøges. I sådanne  \r\n\r\n situationer er i stedet valgt kommissionsdomstole og dommerundersøgelser. Det  \r\n\r\n har medført, at det politiske ansvar, som Folketinget må gøre gældende over  \r\n\r\n for regeringen, ofte bliver pakket ind i nogle diffuse juridiske  \r\n\r\n begrundelser. </P>  \r\n\r\n<P>Ud fra et ønske om at få en klarere præcisering af ansvarsfordelingen  \r\n\r\n ville det måske være rigtigt, om Folketinget i højere grad benyttede sig af  \r\n\r\n parlamentariske kommissioner frem for kommissionsdomstole og  \r\n\r\n dommerundersøgelser. </P>  \r\n\r\n<P>Problemerne ved de seneste anvendte dommerundersøgelser og  \r\n\r\n kommissionsdomstole er også, at de i praksis let kommer til at virke som  \r\n\r\n domstole, selv om de ikke er det, og selv om de ikke bygger på de rigtige  \r\n\r\n domstoles retsprincipper. Dertil kommer, at mange politikere søger at snige  \r\n\r\n sig uden om at gøre politisk ansvar gældende ved at pakke det politiske  \r\n\r\n ansvar ind i juridiske begrundelser, som dommerundersøgelser og  \r\n\r\n kommissionsdomstole naturligt må interessere sig for. </P>  \r\n\r\n<P>På linje med den praksis, som benyttes ved kommissionsdomstole og  \r\n\r\n dommerundersøgelser, skal konklusionerne fra det parlamentariske  \r\n\r\n kommissionsarbejde lede frem til, at juridisk eller politisk ansvar kan gøres  \r\n\r\n gældende. </P>  \r\n\r\n<P> <I>11. Rigsretten</I>  </P>  \r\n\r\n<P>Det er klart, at der skal kunne gøres både politisk og retsligt ansvar  \r\n\r\n gældende over for en minister, der ikke overholder gældende lov. </P>  \r\n\r\n<P>I særlig grove tilfælde kan Rigsretten i dag anvendes til at gøre et  \r\n\r\n retsligt ansvar gældende. Spørgsmålet er blot, om det er en hensigtsmæssig  \r\n\r\n metode, og om ikke det eksisterende retssystem med de almindelige domstole  \r\n\r\n var mere egnet i dag. </P>  \r\n\r\n<P>Behandlingen af Ninn-Hansen-sagen har vist, at anvendelse af Rigsretten  \r\n\r\n giver en række praktiske problemer. Dertil kommer det mere principielle  \r\n\r\n problem, at Folketinget efter 1953-grundloven både er anklager og udpeger  \r\n\r\n lægdommerne i Rigsretten. Det er en uheldig sammenblanding af anklagende og  \r\n\r\n dømmende myndighed. Men det er ikke nogen nyhed, og derfor diskvalificerer  \r\n\r\n det naturligvis ikke Rigsretten fra konkret at behandle en sag i dag. </P>  \r\n\r\n<P>Men Rigsretten bør naturligvis også gøres til genstand for drøftelser i  \r\n\r\n forbindelse med en grundlovsrevision, og det bør overvejes at lade Højesteret  \r\n\r\n være retsinstansen, når det skønnes, at ministeransvarlighedsloven er  \r\n\r\n overtrådt, og hvor det ikke er tilstrækkeligt at gøre et politisk ansvar  \r\n\r\n gældende. Den model kendes f.eks. allerede i Sverige, Holland og Belgien,  \r\n\r\n hvor Højesteret har Rigsrettens funktioner. </P>  \r\n\r\n<P>Ind i overvejelserne må naturligt også etablering af en  \r\n\r\n forfatningsdomstol, som har andre forfatningsmæssige beføjelser, som vi  \r\n\r\n kender det f.eks. i Tyskland, Frankrig, Italien og Schweiz. </P>  \r\n\r\n<P> <I>12. Monarkiet</I>  </P>  \r\n\r\n<P>Monarkiet er utidssvarende. Ideelt set burde monarkiet efter SFs  \r\n\r\n opfattelse afskaffes og republikken indføres. Men sådan som monarkiet  \r\n\r\n opfattes af den altovervejende del af danskerne, og sådan som monarkiet også  \r\n\r\n fungerer i dag, er monarkiets afskaffelse ikke aktuel. </P>  \r\n\r\n<P>Men skulle der ske det, at der ved tronledighed ingen tronfølger er ifølge  \r\n\r\n tronfølgen, må det være rimeligt at overgå til republik eller i det mindste  \r\n\r\n at gennemføre en folkeafstemning, om vælgerne ønsker monarkiet bevaret med en  \r\n\r\n bestemt konge eller dronning eller de ønsker indført republik i Danmark. Det  \r\n\r\n betyder, at grundlovens § 9 skal have en anden ordlyd: &#187;. . . Er der ved  \r\n\r\n tronledighed ingen tronfølger, vælger Folketinget en konge og fastsætter den  \r\n\r\n fremtidige arvefølge.&#171; </P>  \r\n\r\n<P>Det skal her bemærkes, at Norge i 1905 med selvstændigheden skulle vælge  \r\n\r\n mellem republik og kongedømme. Nordmændene valgte i den forbindelse ved en  \r\n\r\n folkeafstemning kongedømmet med den danske prins Carl som kong Haakon. </P>  \r\n\r\n<P>I øvrigt er det værd at understrege, at indførelse af republikken  \r\n\r\n naturligt afføder et spørgsmål om, hvilken beføjelse f.eks. en præsident skal  \r\n\r\n have. Ud fra SF's opfattelse er det logisk og rigtigt, at en præsident i en  \r\n\r\n dansk republik skal have lige så begrænsede beføjelser, som præsidenten i  \r\n\r\n f.eks. Tyskland og Island har. En republik som den franske er f.eks. helt  \r\n\r\n uacceptabel. Så er den svenske model for monarkiet uden politiske beføjelser  \r\n\r\n trods alt at foretrække. </P>  \r\n\r\n<P>Men uanset at monarkiets afskaffelse ikke er aktuel i dag, er der behov  \r\n\r\n for ændringer i grundlovens bestemmelser herom, så monarkiet helt kan  \r\n\r\n afpolitiseres, og i tronfølgeloven. </P>  \r\n\r\n<P>Grundloven er ligesom tronfølgeloven på adskillige punkter ude af trit med  \r\n\r\n virkeligheden, når det gælder bestemmelser om monarkiet. F.eks. § 14:  \r\n\r\n &#187;Kongen udnævner og afskediger statsministeren og de øvrige  \r\n\r\n ministre&#171;. § 17, stk. 1: </P>  \r\n\r\n<P>&#187;Ministrene i forening udgør statsrådet, hvori tronfølgeren, når han  \r\n\r\n er myndig, tager sæde. Kongen fører forsædet . . . </P>  \r\n\r\n<P> <I>Stk. 2.</I> I statsrådet forhandles alle love og vigtige  \r\n\r\n regeringsforanstaltninger.&#171; Tronfølgelovens § 2: &#187;Ved kongens død  \r\n\r\n overgår tronen til hans søn eller datter, således at søn går forud for datter  \r\n\r\n . . .&#171;. </P>  \r\n\r\n<P>Sveriges grundlov er godt 20 år yngre end den danske grundlov og vil, når  \r\n\r\n det gælder monarkiets forhold, kunne danne et udmærket forbillede for den  \r\n\r\n danske grundlov på dette område. </P>  \r\n\r\n<P>Monarken er fritaget for enhver politisk funktion. Det betyder, at  \r\n\r\n monarken heller ikke skal spille nogen rolle i forbindelse med udpegning af  \r\n\r\n regeringen. </P>  \r\n\r\n<P>De opgaver, der i dag påhviler monarken i denne forbindelse, kan overlades  \r\n\r\n til Folketingets formand. Ved udskrivelse af folketingsvalg kan den  \r\n\r\n &#187;gamle&#171; formand fungere med henblik på regeringsdannelse, indtil en  \r\n\r\n ny formand er valgt. </P>  \r\n\r\n<P>Og i konsekvens af at monarken ikke skal have politiske funktioner  \r\n\r\n overhovedet, skal monarken heller ikke være medlem af statsrådet. </P>  \r\n\r\n<P>Det var kongen heller ikke med 1849-grundlovens § 21. Kongens placering i  \r\n\r\n statsrådet er et resultat af helstatsforfatningerne i 1850'erne, som var  \r\n\r\n udtryk for det tilbageslag for demokratiet, der skete i årene efter, at  \r\n\r\n 1849-grundloven var trådt i kraft. </P>  \r\n\r\n<P>Sverige kan også være et udmærket forbillede, når det gælder &#187;arveret  \r\n\r\n til tronen&#171;. Bestemmelserne i den nuværende tronfølgelov om mænds  \r\n\r\n arveret forud for kvinder strider naturligvis imod enhver nutidig opfattelse  \r\n\r\n af kønnenes ligeberettigelse. Derfor skal tronfølgeloven ændres, sådan at den  \r\n\r\n på dette punkt også kommer til at svare til tronfølgen i Sverige. </P>  \r\n\r\n<P> <I>13. Kirkens forhold</I>  </P>  \r\n\r\n<P>Som allerede anført må det være på tide at få grundige drøftelser af  \r\n\r\n kirkens evt. selvstændiggørelse i forhold til staten, en selvstændiggørelse,  \r\n\r\n som også grundlovsfædrene i 1849 lagde op til med en løfteparagraf, som  \r\n\r\n fortsat findes i grundloven, men som i dag reelt er uden indhold. </P>  \r\n\r\n<P>De nuværende formuleringer i grundloven om religionsfrihed m.v. og kirkens  \r\n\r\n forhold har følgende indhold: § 4: &#187;Den evangelisk-lutherske kirke er  \r\n\r\n den danske folkekirke og understøttes som sådan af staten.&#171; § 66:  \r\n\r\n &#187;Folkekirkens forfatning ordnes ved lov.&#171; § 67: &#187;Borgerne har  \r\n\r\n ret til at forene sig i samfund for at dyrke Gud på den måde, der stemmer med  \r\n\r\n deres overbevisning, dog at intet læres eller foretages, som strider mod  \r\n\r\n sædeligheden eller den offentlige orden.&#171; § 68: &#187;Ingen er pligtig  \r\n\r\n at yde personlige bidrag til nogen anden gudsdyrkelse end den, som er hans  \r\n\r\n egen.&#171; § 69: &#187;De fra folkekirken afvigende trossamfunds forhold  \r\n\r\n ordnes nærmere ved lov.&#171; </P>  \r\n\r\n<P>Paragrafferne svarer i deres indhold til tilsvarende paragraffer i  \r\n\r\n 1849-grundloven, som afspejlede to hovedspørgsmål i 1849. For det første  \r\n\r\n indførelse af religionsfrihed. For det andet den officielle danske kirkes  \r\n\r\n frigørelse for enevældestaten. Nogle af paragrafferne havde/har tydeligt præg  \r\n\r\n af at være overgangsbestemmelser. </P>  \r\n\r\n<P>Tiden må nu være inde til at diskutere en selvstændiggørelse. Men inden en  \r\n\r\n sådan selvstændiggørelse finder sted, skal den forberedes grundigt. </P>  \r\n\r\n<P>Det bør ikke overses, at der er mange problemer ved denne proces. For det  \r\n\r\n første har folkekirken ikke noget repræsentativt organ. For det andet har  \r\n\r\n folkekirken visse opgaver af ikkekirkelig art (personbogføring og  \r\n\r\n begravelsesvæsen). For det tredje forvalter folkekirken betydelige  \r\n\r\n kulturhistoriske værdier, som man ikke uden videre kan pålægge kirkens  \r\n\r\n medlemmer at opretholde alene, således som det reelt er i dag. For det fjerde  \r\n\r\n er der ganske indviklede mellemregnskaber såvel med hensyn til driftsregnskab  \r\n\r\n som med hensyn til kapitalregnskab. </P>  \r\n\r\n<P>Alle disse problemer kan ikke udredes fra den ene dag til den anden.  \r\n\r\n Dertil kommer, at visse kirkelige handlinger har borgerlige retsvirkninger.  \r\n\r\n</P>  \r\n\r\n<P>Men selv om denne mulighed afskaffes, må det ikke forhindre hverken  \r\n\r\n folkekirken eller andre religiøse samfund i, at de også lader ægteskab blive  \r\n\r\n &#187;kirkeligt&#171; bekræftet, udover at der foretages en borgerlig vielse.  \r\n\r\n</P>  \r\n\r\n<P>Mens kirkeparagrafferne kan afskaffes efter en overgangstid, vil der  \r\n\r\n umiddelbart være brug for en evt. ajourføring af paragraffen om  \r\n\r\n religionsfrihed. </P>  \r\n\r\n<P>Religionsfriheden skal ingenlunde antastes. Men det er værd at bemærke, at  \r\n\r\n der under religionsfrihedens dække kan foregå adskilligt, der modarbejder  \r\n\r\n andre fundamentale frihedsrettigheder. Inden for visse religiøse samfund er  \r\n\r\n der således en sådan åndelig tvang, at det strider mod elementære  \r\n\r\n frihedsrettigheder. En fri udmeldelsesret burde være en selvfølgelighed, men  \r\n\r\n er det langtfra overalt. Endvidere er der grupper, der udnytter  \r\n\r\n myndighedernes frygt for at begrænse religionsfriheden til en indsamlings- og  \r\n\r\n foreningsfrihed, som i visse tilfælde har karakter af udbytning af  \r\n\r\n tilhængerne. Det må sikres, at religionsfriheden bliver den enkeltes frihed -  \r\n\r\n ikke smarte religionsentreprenørers frihed. Endelig bør det ikke overses, at  \r\n\r\n enkelte smågrupper - under dække af at være religiøse samfund - driver  \r\n\r\n politiserende virksomhed af fascistoid art. </P>  \r\n\r\n<P> <I>14. Færøernes og Grønlands forhold</I>  </P>  \r\n\r\n<P>I forhold til at Færøerne og Grønland er en del af &#187;kongeriget&#171;  \r\n\r\n og på en række områder har særstatus, står der forbavsende lidt i den  \r\n\r\n nuværende grundlov om forholdene for de to dele af riget. Det vil derfor i  \r\n\r\n forbindelse med en grundlovsdiskussion være naturligt at inddrage spørgsmålet  \r\n\r\n om, hvad der i en kommende grundlov skal stå om de to dele af riget. </P>  \r\n\r\n<P> <I>15. Kapitel A- og B-bestemmelser i grundloven</I>  </P>  \r\n\r\n<P>Det er meget svært at ændre den danske grundlov. Det fremgår af § 88:  \r\n\r\n &#187;Vedtager Folketinget et forslag til en ny grundlovsbestemmelse og  \r\n\r\n regeringen vil fremme sagen, udskrives nyvalg til Folketinget. Vedtages  \r\n\r\n forslaget i uændret skikkelse af det efter valget følgende Folketing, bliver  \r\n\r\n det inden for et halvt år efter den endelige vedtagelse at forelægge  \r\n\r\n folketingsvælgerne til godkendelse eller forkastelse ved direkte afstemning.  \r\n\r\n De nærmere regler for denne afstemning fastsættes ved lov. Har et flertal af  \r\n\r\n de i afstemningen deltagende og mindst 40 pct. af samtlige stemmeberettigede  \r\n\r\n afgivet deres stemme for Folketingets beslutning, og stadfæstes denne af  \r\n\r\n kongen, er den grundlov.&#171; </P>  \r\n\r\n<P>Det vil sige: </P>  \r\n\r\n<P>1. Vedtagelse af grundlovsændringen i Folketinget, </P>  \r\n\r\n<P>2. Vedtagelse af grundlovsændringen igen i Folketinget, efter at der er  \r\n\r\n valgt et nyt Folketing, </P>  \r\n\r\n<P>3. Folkeafstemning, hvor mindst 40 pct. af vælgerne skal stemme ja til  \r\n\r\n grundlovsændringen. </P>  \r\n\r\n<P>Der er formentlig ikke noget land, hvor det er sværere at ændre  \r\n\r\n grundloven. I de fleste lande gennemføres grundlovsændringer i parlamentet  \r\n\r\n ved kvalificeret flertal eller ved simpelt flertal. </P>  \r\n\r\n<P>De strenge krav, der skal opfyldes ved grundlovsændringer i Danmark,  \r\n\r\n afbødes dog af, at formuleringerne i grundloven er forholdsvis generelle, og  \r\n\r\n at grundloven ikke er omfattende og på de fleste områder ikke er detaljeret.  \r\n\r\n</P>  \r\n\r\n<P>Det giver mulighed for, at der opbygges forfatningsmæssige traditioner,  \r\n\r\n der har en status næsten på linje med grundloven. Derfor betyder mange af  \r\n\r\n paragrafferne i grundloven reelt noget andet, end formuleringerne umiddelbart  \r\n\r\n lægger op til. Det gælder f.eks. formuleringen: &#187;Den udøvende magt er  \r\n\r\n hos kongen&#171;. </P>  \r\n\r\n<P>Men i modsætning til egentlige grundlovsændringer bliver sådanne  \r\n\r\n forfatningsændringer ikke vedtaget efter en forudgående grundig diskussion,  \r\n\r\n sådan som det er tilfældet, når det drejer sig om ændringer af grundloven.  \r\n\r\n</P>  \r\n\r\n<P>Hvis vi ønsker en mere detaljeret grundlov, som også omfatter noget af  \r\n\r\n det, der i dag alene er forfatningsmæssige traditioner, kunne det tale for en  \r\n\r\n skelnen mellem kapitel A-bestemmelser og kapitel B-bestemmelser i grundloven.  \r\n\r\n</P>  \r\n\r\n<P>Paragrafferne i kapitel A skulle være de vigtigste og mest fundamentale  \r\n\r\n for det danske folk og det danske samfund. Det er de bestemmelser, der  \r\n\r\n udledes af, at &#187;al magt udgår fra det danske folk&#171;. Derfor skal de  \r\n\r\n kun kunne ændres gennem folkeafstemning, og det skal ske gennem kvalificeret  \r\n\r\n flertal som i dag, hvor ja-stemmerne ud over et flertal skal udgøre mindst 40  \r\n\r\n pct. af de stemmeberettigede. Derimod forekommer vedtagelse i to Folketing  \r\n\r\n overflødig. </P>  \r\n\r\n<P>Paragrafferne i kapitel B skulle være de mindre vigtige bestemmelser, der  \r\n\r\n f.eks. gælder regler for lovgivningsprocessen, og de skal derfor lettere  \r\n\r\n kunne ændres, f.eks. blot ved en vedtagelse i to Folketing - efter  \r\n\r\n mellemliggende folketingsvalg. </P>  \r\n\r\n</DIV><div class=\"bjelke\">Officielle noter</div><DIV CLASS=PARA ID=\"NOTER\"> \r\n\r\n\r\n<P>Ingen </P>  \r\n\r\n</DIV>",
    "isHistorical": false,
    "editorialNotes": [],
    "alternativeMedia": [],
    "ressort": "Folketinget",
    "isReprint": false,
    "geografiskDaekningId": 0,
    "retsinfoKlassifikationId": 60,
    "caseHistoryReferenceGroup": [
        {
            "heading": "Sagsforløb",
            "references": []
        }
    ],
    "metadata": [
        {
            "displayName": "Offentliggørelsesdato",
            "displayValue": "10/02/1995"
        },
        {
            "displayName": "Accession",
            "displayValue": "19941BA00063"
        },
        {
            "displayName": "Entydig dokumentidentifikation",
            "displayValue": "CL000495"
        },
        {
            "displayName": "Dato for førstegangsindlæggelse",
            "displayValue": "10/02/1995"
        },
        {
            "displayName": "Dato for indlæggelse",
            "displayValue": "10/02/1995"
        },
        {
            "displayName": "Dokumenttype",
            "displayValue": "Beslutningsforslag som fremsat"
        },
        {
            "displayName": "Dokumentets rangering",
            "displayValue": "A "
        },
        {
            "displayName": "Forskriftens nummer",
            "displayValue": "63"
        },
        {
            "displayName": "År for udstedelse",
            "displayValue": "1994"
        },
        {
            "displayName": "Folketingssamling",
            "displayValue": "1"
        }
    ],
    "pdfLink": {
        "isPdfAvailable": false
    },
    "documentFobTagGroup": [],
    "hasFobTags": false
}