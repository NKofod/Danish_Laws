Fremsat den 4. oktober 2000 af  

 justitsministeren (Frank Jensen) Forslag til Lov om ændring af retsplejeloven og  

 forskellige andre love (Ændringer som følge af børneloven  

 m.v.) § 1 I lov om rettens pleje, jf. lovbekendtgørelse nr. 713 af 13.  

 september 1999, som ændret senest ved lov nr. 441 af 31. maj 2000,  

 foretages følgende ændring:
 1. Kapitel 42 a affattes således:
»Kapitel 42 a Faderskabssager § 456 a.
Reglerne i dette kapitel anvendes på sager om  

 faderskab til børn, herunder spørgsmål om genoptagelse af  

 sådanne sager.
§ 456 b.
Sag kan indbringes for retten her i landet,  

 hvis 1)	moderen eller barnet har bopæl her, 2)	en mand, der er part i sagen, har bopæl eller ophold her,  

 eller hans dødsbo behandles eller har været behandlet her,  

 eller 3)	faderskabet her i landet er registreret efter børnelovens  

 §§ 1-3, anerkendt efter børnelovens §§ 14 eller 19 eller  

 fastslået ved dom.
 Stk. 2. Sag efter anmodning fra en mand, der efter  

 børnelovens § 6 har ret til at få prøvet, om han er  

 barnets far, kan dog kun indbringes for retten her i landet, hvis moderen og  

 barnet har bopæl her.
 Stk. 3. Reglerne i stk. 1 og 2 kan fraviges ved  

 overenskomst med fremmed stat.
§ 456 c.
Sagen indbringes for den byret, hvor moderen har  

 hjemting.
Stk. 2. Har moderen ikke hjemting her i landet, indbringes  

 sagen for byretten, hvor den mand, der er part i sagen, har hjemting.
Er  

 flere mænd ved sagens indbringelse for retten parter i sagen, bestemmer  

 justitsministeren, hvilken af de kompetente byretter sagen skal indbringes  

 for.
 Stk. 3. Kan der ikke påvises et værneting efter  

 stk. 1 og 2, bestemmer justitsministeren, hvilken byret sagen skal  

 indbringes for.
Stk. 4. Forlader en af parterne retskredsen, før nogen  

 af dem har afgivet forklaring, kan sagen henvises til videre behandling ved  

 den byret, der nu er rette værneting.
Retten kan i øvrigt med  

 samtykke fra præsidenten for vedkommende landsret henvise sagen til  

 behandling ved en anden byret, hvis dette kan antages at forenkle eller  

 fremskynde sagens behandling.
§ 456 d.
En sag anses for indbragt for retten, når  

 retten har modtaget anmodning om det fra statsamtet.
§ 456 e.
Sagens parter er 1)	barnet eller dets dødsbo, 2)	moderen eller hendes dødsbo og 3)	den eller de mænd eller dødsboer, som retten efter  

 børnelovens § 17 skal inddrage.
Stk. 2. Er en part umyndig, optræder værgen  

 på partens vegne i sagen.
Parterne kan i øvrigt optræde  

 på egen hånd uden hensyn til værgemål.
Finder retten  

 det påkrævet, at der for en part beskikkes en særlig  

 værge, jf. værgemålslovens §§ 47-49, kan denne  

 beskikkes af retten.
§ 456 f.
Meddelelse om sagens indbringelse for retten gives  

 ved rettens foranstaltning til parterne.
Inddrages en mand under sagen som  

 part, gives meddelelse ligeledes til ham.
 Stk. 2. Er en part død, gives meddelelsen til  

 dødsboet.
§ 456 g.
Retten kan beskikke en advokat for en part, hvis den  

 pågældende har behov for det.
Beskikkelse skal ske for en  

 inddraget mand, når der efter indkaldelse ved bekendtgørelse i  

 Statstidende eller i tilfælde, hvor den opgivne far er død, ikke  

 gives møde af manden eller dødsboet.
§ 456 h.
Retten drager omsorg for sagens oplysning.
Stk. 2. Retten træffer selv bestemmelse om  

 afhøring af parter og vidner og om tilvejebringelse af udtalelser fra  

 sagkyndige og andre bevismidler.
Retten indkalder selv parter og vidner.
 Stk. 3. Politiet yder retten bistand til sagens oplysning,  

 herunder ved eftersøgning af opgivne fadermuligheder.
 Stk. 4. Bestemmelserne i denne lov om virkningerne af en parts  

 udeblivelse eller møde uden at rejse indsigelse gælder ikke i  

 sager efter dette kapitel.
Stk. 5. Indkaldelse af parterne til at overvære  

 afhøring af vidner eller andre parter kan undlades, når retten  

 finder parternes møde uden betydning for sagen.
Der skal altid gives  

 parterne meddelelse om tid og sted for det retsmøde, i hvilket en  

 sådan afhøring skal foregå, jf. dog stk. 6. I  

 meddelelsen angives, at vedkommende part ikke behøver at give  

 møde, medmindre parten selv ønsker det.
Stk. 6. Retten kan undlade at indkalde en part eller bestemme,  

 at parten skal være udelukket fra at overvære et retsmøde  

 helt eller delvist, såfremt hensynet til en anden part eller til sagens  

 oplysning undtagelsesvis gør det påkrævet.
Inden sagen  

 afgøres, skal den pågældende gøres bekendt med de  

 fremkomne oplysninger.
 Stk. 7. Retten træffer bestemmelse om  

 gennemførelse af retsgenetiske undersøgelser, jf.  

 børnelovens § 18. Bestemmelserne i § 178 finder tilsvarende  

 anvendelse.
§ 456 i.
Moderen har pligt til at møde i retten og  

 afgive forklaring om, hvem der er eller kan være barnets far, jf.  

 børnelovens § 16. Reglerne i §§ 171, stk. 2, nr. 1, og  

 177-180 finder tilsvarende anvendelse.
 Stk. 2. Den eller de mænd, der er parter i sagen, har  

 pligt til at møde i retten og der afgive forklaring om, hvorvidt de  

 har haft seksuelt forhold til moderen i den periode, hvor hun blev gravid.  

 Reglerne i §§ 171, stk. 2, nr. 1, og 177-180 finder tilsvarende  

 anvendelse.
 Stk. 3. Der kan tillægges en part  

 rejsegodtgørelse efter reglerne i § 188.
§ 456 j.
Anerkendelser for retten fremlægges til  

 retsbogen.
§ 456 k.
Retten træffer afgørelse uden hensyn til  

 parternes påstande og anbringender.
 Stk. 2. Kun retten kan træffe bestemmelse om, at en mand  

 ikke længere skal være inddraget som part i sagen.
Stk. 3. Sagen hæves, når 1)	faderskabet er anerkendt, jf. børnelovens § 19, 2)	ingen af de mænd, der er parter i sagen, bliver dømt  

 som far, 3)	barnet er afgået ved døden, jf. dog børnelovens  

 § 7, stk. 2, eller 4)	ingen fadermuligheder er oplyst eller kan identificeres eller  

 findes.
§ 456 l.
For udgifter som følge af rettens beslutninger  

 om beskikkelse af advokat og om sagens oplysning gælder samme regler  

 som for udgifter i tilfælde, hvor der er meddelt fri proces, jf.  

 kapitel 31.
 Stk. 2. Retten kan i særlige tilfælde  

 pålægge en part at betale udgifter, som partens forhold har givet  

 anledning til.
§ 456 m.
Retsmøderne foregår for lukkede  

 døre.
Efter moderens ønske kan en medarbejder fra kommunen  

 eller amtskommunen give møde med hende.
 Stk. 2. Ved offentlig gengivelse af domme må der ikke  

 ske offentliggørelse af navn, stilling eller bopæl for nogen af  

 de i dommen nævnte personer eller på anden måde  

 offentliggørelse af de pågældendes identitet.  

 Overtrædelse af forbuddet straffes med bøde eller under  

 skærpende omstændigheder med hæfte eller fængsel i  

 indtil 6 måneder.
 Stk. 3. Ved forkyndelse af meddelelse om sagens anlæg og  

 tilsigelser i henhold til § 159 samt af domme optages moderens og  

 barnets navn kun i bekendtgørelsen i Statstidende, såfremt  

 retten i særlige tilfælde træffer bestemmelse herom.
 Stk. 4. Er barnet bortadopteret, og kender forældrene  

 ikke adoptanternes navn, må adoptanternes, parternes og vidners navne  

 ikke optages i udskrifter af retsbogen eller rettens afgørelser.
§ 456 n.
Når faderskabet er fastslået eller sagen  

 hævet, sender retten snarest muligt meddelelse til statsamtet.  

 Meddelelsen skal være ledsaget af kopi af den til retsbogen fremlagte  

 anerkendelse eller en udskrift af dommen, en udskrift af retsbogen og kopi af  

 de i sagen fremlagte personlige attester.
 Stk. 2. Retten sørger for dommens forkyndelse.
§ 456 o.
Anke sker ved meddelelse til byretten.
Meddelelse kan  

 ske mundtligt til retsbogen.
Retten sender meddelelsen eller i de i 2. pkt.  

 nævnte tilfælde en udskrift af retsbogen og sagens akter til  

 landsretten.
 Stk. 2. Reglerne i dette kapitel finder med de fornødne  

 lempelser anvendelse under anke.
 Stk. 3. Uanset ankefrister kan landsretten under anken  

 inddrage enhver, der for byretten har været inddraget som part.  

 Opstår der spørgsmål om inddragelse af andre mænd,  

 kan sagen hjemvises til fornyet behandling ved byretten.«.
§ 2 I lov nr. 387 af 14. juni 1995 om forældremyndighed og samvær,  

 som ændret ved lov nr. 416 af 10. juni 1997, foretages følgende  

 ændringer:
 1. I § 4 indsættes efter »samlivet mellem  

 ægtefællerne genoptages eller forældrene har«: »afgivet  

 erklæring som nævnt i § 5, stk. 1, eller«.
 2. § 5 affattes således:
 »§ 5. Forældre, der ikke er gift med hinanden, har  

 fælles forældremyndighed, hvis de efter børnelovens  

 § 2, stk. 1, § 14, stk. 1 eller 3, eller § 19, jf.  

 § 14, stk. 1 eller 3, har afgivet erklæring om, at de sammen  

 vil varetage omsorgen og ansvaret for barnet.
 Stk. 2. Afgives der ikke erklæring som nævnt i  

 stk. 1, har moderen forældremyndigheden alene, medmindre  

 forældrene har indgået aftale om fælles  

 forældremyndighed efter § 6.«.
 3. § 7 ophæves.
 4. I § 29 indsættes som stk. 2:
»Stk. 2. Er barnet under 12 år, skal der finde en  

 samtale sted som nævnt i stk. 1, hvis barnets modenhed og sagens  

 omstændigheder tilsiger det.« § 3 I lov om ægteskabs indgåelse og opløsning, jf.  

 lovbekendtgørelse nr. 147 af 9. marts 1999, foretages følgende  

 ændringer:
 1. § 10, 3. pkt., affattes således:
 »Endvidere kan den myndighed, som efter § 13 skal prøve  

 ægteskabsbetingelserne, tillade, at 1. pkt. fraviges.«.
 2. I § 10 indsættes som stk. 2:
»Stk. 2. Afgørelser efter stk. 1, 3. pkt., kan  

 påklages til justitsministeren.« 3. I § 42, stk. 2, 1. pkt., udgår:  

 »46,«.
§ 4 I straffeloven, jf. lovbekendtgørelse nr. 849 af 6. september 2000,  

 foretages følgende ændring:
 1. § 214 og § 255 ophæves.
§ 5 I adoptionsloven, jf. lovbekendtgørelse nr. 1040 af 16. december  

 1999, foretages følgende ændring:
 1. I § 16, stk. 1, 1. pkt., ændres  

 »ægtebarn, og barnet« til: »barn, og adoptivbarnet«.
§ 6 I erstatningsansvarsloven, jf. lovbekendtgørelse nr. 599 af 8.  

 september 1986, som ændret senest ved § 3 i lov nr. 349 af 23. maj  

 1997, foretages følgende ændring:
 1. I § 14, 1. pkt., ændres »lov om børns  

 retsstilling« til: »lov om børns forsørgelse«.
§ 7 I lov om aktiv socialpolitik, jf. lovbekendtgørelse nr. 266 af 12.  

 april 2000, foretages følgende ændring:
 1. I § 97, stk. 1, ændres »lov om  

 børns retsstilling« til: »lov om børns forsørgelse«.
§ 8 I lov om børnetilskud og forskudsvis udbetaling af  

 børnebidrag, jf. lovbekendtgørelse nr. 707 af 25. august 1995,  

 som ændret senest ved § 1 i lov nr. 966 af 20. december 1999,  

 foretages følgende ændring:
 1. I § 5, stk. 2, 1. pkt., § 10, 2. pkt.,  

 § 11, stk. 1, § 14, § 15, stk. 1 og 2, og  

§ 19, 1. pkt., ændres »lov om børns retsstilling«  

 til: »lov om børns forsørgelse«.
§ 9 I lov om inddrivelse af underholdsbidrag, jf. lovbekendtgørelse nr.  

 631 af 15. september 1986, som ændret senest ved § 15 i lov nr. 433 af  

 31. maj 2000, foretages følgende ændring:
 1. I § 23, stk. 3, ændres »§ 28 i lov om  

 børnetilskud og andre familieydelser« til: »§ 18 i lov om  

 børnetilskud og forskudsvis udbetaling af børnebidrag«.
§ 10 Stk. 1. Lovens § 2, nr. 3 og 4, § 3 og § 9  

 træder i kraft den 1. marts 2001. Lovens § 1, § 2, nr. 1 og  

 2, og §§ 4-8 træder i kraft den 1. juli 2001.
 Stk. 2. § 1 har virkning for sager om faderskab til  

 børn, der fødes den 1. juli 2001 eller senere, samt for sager,  

 der den 1. juli 2001 eller senere genoptages efter børnelovens  

 § 22.
§ 11 Stk. 1. Loven gælder ikke for Færøerne og  

 Grønland, jf. dog stk. 2-3.
 Stk. 2. §§ 2-3 og 5-6 kan ved kongelig anordning  

 sættes i kraft for Færøerne og Grønland med de  

 afvigelser, som de særlige færøske eller  

 grønlandske forhold tilsiger.
 Stk. 3. § 4 kan ved kongelig anordning sættes i  

 kraft for Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger 1. Indledning.
 Lovforslaget indeholder navnlig ændringer som  

 følge af det samtidigt fremsatte forslag til børnelov:
 Der foreslås en revision af retsplejelovens kapitel  

 42 a om domstolenes behandling af faderskabssager, jf. nedenfor pkt. 2.
Der foreslås en ændring af lov om  

 forældremyndighed og samvær, således at ugifte  

 forældre automatisk får fælles forældremyndighed,  

 når de efter børneloven afgiver en erklæring om, at de  

 sammen vil varetage omsorgen og ansvaret for barnet.
Der henvises til pkt. 3  

 nedenfor.
 Der foreslås en ophævelse af straffelovens  

 §§ 214 og 255, jf. nedenfor pkt. 4.
 Endelig foreslås nogle konsekvensændringer i  

 anden lovgivning.
 Der foreslås endvidere nogle ændringer, som  

 ikke har umiddelbar sammenhæng med forslaget til børnelov:
 Det foreslås, at gifte forældre  

 fortsætter med at have fælles forældremyndighed efter  

 separation eller skilsmisse, medmindre en af dem kræver, at den  

 fælles forældremyndighed ophører, jf. nedenfor pkt. 5.
Det foreslås udtrykkeligt fastsat, at der,  

 før der træffes afgørelse i sager om  

 forældremyndighed og samvær, efter omstændighederne skal  

 finde samtale sted også med børn under 12 år, jf. nedenfor  

 pkt. 6 Endelig foreslås, at kompetencen til at meddele  

 såkaldte skiftefritagelser efter ægteskabsloven overføres  

 fra statsamterne til kommunerne, jf. nedenfor pkt. 7.
 Lovforslaget er en genfremsættelse af lovforslag nr.  

 L 198, der blev fremsat den 9. februar 2000. Der henvises herom til  

 Folketingstidende 1999-2000, forhandlingerne, s. 4768 ff., og tillæg A,  

 s. 5530 ff.
 2. Retsplejelovens regler om behandling af faderskabssager.
 2.1. Gældende ret.
Reglerne om behandling af faderskabssager ved domstolene  

 findes i retsplejelovens kapitel 42 a.
Af principper i de gældende  

 regler, som berøres af den foreslåede revision, kan  

 fremhæves følgende:
Efter gældende ret skal sager om faderskab til  

 børn født af ugifte kvinder (børn uden for  

 ægteskab) rejses for statsamtet, mens sager om ægtemænds  

 faderskab skal rejses direkte ved retten.
Kan en sag om børn uden for  

 ægteskab ikke afsluttes ved anerkendelse for statsamtet, indbringes den  

 normalt for retten.
Efter retsplejelovens § 456 a, stk. 2, behandles  

 faderskabssager vedrørende ægtebørn, som anlægges  

 af ægtemanden, med visse undtagelser efter retsplejelovens almindelige  

 regler om civile sager.
Det indebærer bl.a., at parterne selv drager  

 omsorg for at oplyse sagen, og at parterne ikke har pligt til at afgive  

 forklaring eller til at medvirke til retsgenetiske undersøgelser.
Er  

 påstanden om, at ægtemanden ikke er barnets far, væsentligt  

 bestyrket, kan parterne dog pålægges at medvirke til de  

 nævnte undersøgelser.
Sager om faderskab til børn født uden for  

 ægteskab og ægtebarnssager, der anlægges af moderen eller  

 af barnet eller dets værge, behandles derimod efter et officialprincip.  

 Det indebærer bl.a., at det påhviler retten at søge sagen  

 oplyst og at inddrage de mænd, der efter det oplyste kan være far  

 til barnet.
Parterne har pligt til at medvirke ved retsgenetiske  

 undersøgelser, moderen har pligt til at afgive forklaring om, hvem hun  

 har haft samleje med i den periode, hvor hun er blevet gravid, og også  

 de mænd, der inddrages i sagen, har pligt til at afgive forklaring om,  

 hvorvidt de har haft samleje med moderen i den nævnte periode.
Sagerne  

 kan kun hæves med rettens samtykke.
Efter lovens § 456 r er det kun retten, der kan  

 genoptage en faderskabssag.
Hvis anmodningen om genoptagelse fremsættes  

 mere end tre år efter barnets fødsel, kræver genoptagelse  

 landsrettens tilladelse.
 2.2. Børnelovsudvalgets overvejelser.
 Børnelovsudvalget har foreslået, at alle  

 egentlige faderskabssager - dvs. sager, hvor der ikke sker registrering af  

 faderskab i forbindelse med fødslen - skal begynde i statsamtet og  

 aldrig ved retten.
Kan en sag ikke afsluttes i mindelighed ved statsamtet,  

 skal den efter udvalgets forslag indbringes for retten, som herefter  

 træffer afgørelse.
Dette kan efter udvalgets opfattelse navnlig  

 være tilfældet, hvis ingen fadermulighed er oplyst, den eller de oplyste fadermuligheder er udelukket ved retsgenetisk  

 bevis, parterne, hvor dette er nødvendigt for sagens behandling, ikke  

 møder for statsamtet, moderen eller en mand bestrider oplysninger om at have haft seksuelt  

 forhold til hinanden i den periode, hvor moderen blev gravid, og ikke  

 ønsker at medvirke frivilligt til retsgenetiske  

 undersøgelser, parterne i andre tilfælde ikke ønsker at medvirke  

 frivilligt til retsgenetiske undersøgelser, parterne ikke ønsker at acceptere resultatet af foretagne  

 retsgenetiske undersøgelser, nødvendige retsgenetiske undersøgelser ikke har kunnet  

 foretages, der skal ske indkaldelse ved bekendtgørelse i Statstidende  

 eller udfærdiges retsanmodning efter retsplejelovens § 158,  

 eller der i øvrigt foreligger sådan tvivl, at sagen ikke  

 bør afgøres ved en anerkendelse af faderskabet for  

 statsamtet.
Kompetencen til at træffe egentlig afgørelse  

 i faderskabssager skal således efter udvalgets opfattelse forblive ved  

 domstolene.
Om kompetencefordelingen mellem statsamterne og domstolene  

 henvises i øvrigt til betænkningen, side 40 ff.
 Det er et grundlæggende princip i udvalgets forslag  

 til børnelov, at der så vidt muligt ikke skal være forskel  

 på reglerne om faderskab til gifte og ugifte kvinders børn.  

 Udvalgets forslag bygger således ikke på en sondring mellem  

 ægtebørn og andre børn.
 Udvalget foreslår derfor, at det nævnte  

 officialprincip udvides til også at gælde i retssager om  

 faderskab til gifte kvinders børn, hvor sagen anlægges af  

 ægtemanden.
Når statsamtet har indbragt en sag for retten, skal  

 retten efter udvalgets opfattelse om nødvendigt indhente retsgenetisk  

 bevis, såfremt dette ikke allerede er sket i statsamtet.
Sagen kan  

 afsluttes ved anerkendelse for retten, hvis betingelserne måtte  

 foreligge, og ellers ved dom.
Kan ingen dømmes, skal retten efter  

 udvalgets opfattelse hæve sagen.
 Også sager om genoptagelse foreslår udvalget  

 påbegyndt i statsamtet, jf. §§ 21-26 i børnelovsforslaget.  

 Retsplejelovens § 456 r om genoptagelse, jf. ovenfor pkt. 2.1,  

 foreslås derfor ophævet.
Udvalget har endvidere bl.a. fundet, at de gældende  

 bestemmelser i retsplejelovens § 456 f, stk. 4, og § 456 q,  

 stk. 2, hvorefter statsamtet kan indtræde som part på det  

 offentliges vegne, ikke bør opretholdes.
Statsamtet vil efter udkastet  

 til børnelov altid have været inddraget i en sag, før den  

 bliver indbragt for retten, og oplysninger af betydning for sagen, som  

 statsamtet er i besiddelse af, vil derfor tilgå retten i forbindelse  

 med, at statsamtet indbringer sagen for retten.
 Om udvalgets overvejelser henvises i øvrigt bl.a.  

 til betænkningen, side 265 ff.
 2.3. Justitsministeriets overvejelser.
 Justitsministeriet kan tiltræde  

 Børnelovsudvalgets forslag om en revision af retsplejelovens regler om  

 behandling af faderskabssager.
 Lovforslaget svarer derfor i det væsentlige til  

 udvalgets lovudkast.
Det tilføjes, at Børnelovsudvalget for tiden  

 bl.a. overvejer international-privatretlige spørgsmål om  

 børns retsstilling med henblik på afgivelse af betænkning  

 herom.
Disse overvejelser vil kunne indebære en ændring af den  

 foreslåede bestemmelse i retsplejelovens § 456 b om danske  

 domstoles kompetence i internationale faderskabssager.
 3. Fælles forældremyndighed for ugifte samlevende  

 forældre.
 3.1. Gældende ret.
Efter § 4 i lov om forældremyndighed og  

 samvær har et barns forældre fælles  

 forældremyndighed, hvis de er gift med hinanden ved barnets  

 fødsel eller senere indgår ægteskab.
Er forældrene  

 ved barnets fødsel separeret, har moderen dog  

 forældremyndigheden alene, medmindre samlivet mellem  

 ægtefællerne genoptages, eller forældrene har indgået  

 aftale om fælles forældremyndighed.
 Er forældrene ikke gift med hinanden, har moderen  

 efter lovens § 5 forældremyndigheden alene, medmindre  

 forældrene har indgået aftale om fælles  

 forældremyndighed efter § 6.
Efter den nævnte bestemmelse i § 6 kan  

 forældrene aftale, at de skal have fælles  

 forældremyndighed.
En sådan aftale skal for at være gyldig  

 anmeldes til statsamtet.
 Lever forældrene ikke sammen, eller agter en af dem  

 at ophæve samlivet, kan hver af dem kræve, at den fælles  

 forældremyndighed skal ophøre, jf. § 8. Skal den  

 fælles forældremyndighed ophøre, kan forældrene med  

 statsamtets godkendelse aftale, hvem af dem der skal have  

 forældremyndigheden alene, jf. § 9, stk. 1. Er  

 forældrene uenige, afgør retten spørgsmålet, jf.  

 § 9, stk. 2.
3.2. Børnelovsudvalgets overvejelser I udkastet til børnelov har  

 Børnelovsudvalget foreslået, at ugifte samlevende par kan  

 få mandens faderskab registreret i forbindelse med anmeldelse af  

 fødslen, hvis parterne erklærer, at de lever sammen, og at de  

 sammen vil varetage omsorgen og ansvaret for barnet.
 En tilsvarende erklæring kan efter udvalgets forslag  

 afgives over for statsamtet før eller efter barnets fødsel.
 Endvidere foreslår udvalget bl.a., at en  

 ægtemand eller samlever kan anerkende faderskabet, selv om moderen har  

 haft seksuelt forhold til tredjemand i den periode, hvor hun blev gravid,  

 hvis han og moderen erklærer, at de lever sammen, og at de sammen vil  

 varetage omsorgen og ansvaret for barnet, og anerkendelsen tiltrædes af  

 den eller de tredjemænd, der er parter i sagen.
 Udvalgets forslag om faderskab til ugifte samlevende pars  

 børn er nærmere beskrevet i betænkningen, side 33 ff., og  

 i de almindelige bemærkninger til børnelovsforslaget, pkt.  

 2.4.
Efter udvalgets oplysninger blev der i 1996 indgået  

 ca. 27.500 aftaler om fælles forældremyndighed efter § 6 i  

 lov om forældremyndighed og samvær.
Samme år blev der  

 født ca. 31.300 børn uden for ægteskab.
Udvalget har  

 bl.a. på den baggrund lagt til grund, at mere end 90 % af de ugifte  

 samlevende forældre indgår aftale om fælles  

 forældremyndighed.
 Udvalget har derfor overvejet, om der bør  

 være automatisk fælles forældremyndighed for ugifte  

 samlevende par, der efter forslaget til børnelov afgiver  

 erklæring om, at de lever sammen, og at de sammen vil varetage omsorgen  

 og ansvaret for barnet.
Da samlevende par som nævnt i meget vid  

 udstrækning allerede i dag aftaler fælles  

 forældremyndighed, vil en sådan regel efter udvalgets opfattelse  

 i det væsentlige alene medføre en forenkling af sagsgangen, idet  

 en særskilt aftale om fælles forældremyndighed ikke  

 længere vil være nødvendig.
Udvalget har også peget  

 på, at automatisk fælles forældremyndighed vil være  

 en naturlig følge af forældrenes erklæring om sammen at  

 ville varetage ansvaret og omsorgen for barnet.
Udvalget har i den forbindelse overvejet, om moderen kan  

 tænkes at ville afgive den særlige samlivserklæring  

 uoverlagt og efterfølgende fortryde, at der er indtrådt  

 fælles forældremyndighed.
Udvalget har imidlertid lagt vægt  

 på, at den far, der afgiver erklæring om at ville varetage  

 omsorgen og ansvaret for barnet, kan siges at have en berettiget forventning  

 om at få fælles forældremyndighed.
Udvalget har endvidere  

 peget på, at moderen under alle omstændigheder vil kunne undlade  

 at afgive samlivserklæring.
Endelig har udvalget anført, at  

 moderen (og faderen) allerede inden fødslen kan modtage vejledning om  

 retsvirkningerne af en samlivserklæring.
 På den baggrund har udvalget foreslået, at  

 ugifte samlevende forældre automatisk får fælles  

 forældremyndighed, hvis de efter forslaget til børnelov  

 erklærer, at de lever sammen, og at de sammen vil varetage omsorgen og  

 ansvaret for barnet.
 Om udvalgets overvejelser henvises i øvrigt til  

 betænkningen, side 66 ff. og 274 f.
 3.3. Justitsministeriets overvejelser.
Af de grunde, som Børnelovsudvalget har  

 anført, er Justitsministeriet enig i, at ugifte par, som efter  

 forslaget til børnelov erklærer, at de sammen vil varetage  

 omsorgen og ansvaret for barnet, automatisk bør have fælles  

 forældremyndighed.
Det bemærkes i den forbindelse, at forslaget  

 til børnelov ikke medtager udvalgets forslag om, at parterne  

 også skal erklære, at de lever sammen.
Om baggrunden herfor  

 henvises nærmere til de almindelige bemærkninger til  

 børnelovsforslaget, pkt. 2.4.3.
Den foreslåede ordning må antages at  

 være i overensstemmelse med langt den overvejende del af de ugifte  

 forældres ønsker, idet langt den overvejende del af  

 sådanne forældre i dag indgår aftale om fælles  

 forældremyndighed.
For disse par vil der således være tale  

 om en forenkling af sagsgangen, idet det ikke længere vil være  

 nødvendigt at indgå en særlig aftale om fælles  

 forældremyndighed.
I de tilfælde, hvor ugifte forældre ikke  

 ønsker fælles forældremyndighed, vil parterne kunne  

 undlade at afgive erklæring om sammen at ville varetage omsorgen og  

 ansvaret for barnet.
Manden vil i stedet kunne anerkende faderskabet efter  

 bestemmelsen i § 14, stk. 2, i forslaget til børnelov om  

 tilfælde, hvor moderen ikke har haft seksuelt forhold til andre i den  

 periode, hvor hun er blevet gravid, eller hvor manden utvivlsomt er barnets  

 far.
Faderskabet kan herefter registreres, men parterne får ikke  

 fælles forældremyndighed.
 4. Ophævelse af straffelovens § 214 og § 255.
 Straffelovens § 214 har følgende ordlyd:
 »§ 214. Den, som ved urigtig eller  

 ufuldstændig anmeldelse til den myndighed, der modtager  

 fødselsanmeldelser, forvansker beviset for en persons familiestilling,  

 straffes med hæfte eller under formildende omstændigheder med  

 bøde.
Stk. 2. Straffen kan bortfalde, når et  

 af en gift kvinde udenfor ægteskab født barn med  

 ægtefællens samtykke opgives som ægtebarn.« Bestemmelsen stammer fra straffeloven af 1866.
Hjemmel til at straffe urigtige anmeldelser og  

 forklaringer over for den kirkebogsførende sognepræst og i de  

 sønderjyske landsdele personregisterføreren findes nu tillige i  

 § 5 i lov nr. 225 af 31. maj 1968 om anmeldelse af fødsler og  

 dødsfald med senere ændringer.
Denne bestemmelse omfatter alle  

 urigtige oplysninger, dvs. også oplysninger, der ikke er omfattet af  

 straffelovens § 214.
 Endvidere kan urigtige skriftlige erklæringer til  

 brug i retsforhold, der vedkommer det offentlige, straffes efter  

 straffelovens § 163, og pligtmæssige urigtige erklæringer  

 til offentlige myndigheder kan straffes efter straffelovens § 162.
Bl.a. på den anførte baggrund foreslår  

 Børnelovsudvalget, at bestemmelsen ophæves.
Der henvises  

 nærmere til betænkningen, side 276 f.
 Bestemmelsen i straffelovens § 255, der blev  

 indført ved straffeloven af 1930, har følgende ordlyd:
 »§ 255. Med bøde, hæfte eller  

 fængsel indtil 1 år straffes den mand, som modvillig unddrager  

 sig fra at yde en af ham udenfor ægteskab besvangret kvinde, den til  

 hendes nedkomst fornødne hjælp, hvis hun derved kommer i  

 nød.
Stk. 2. Undlader nogen, der er vidende om, at  

 en til hans husstand hørende kvindes nedkomst er nær  

 forestående, at yde hende den i denne anledning fornødne  

 bistand, straffes han med bøde eller hæfte indtil tre  

 måneder.« Bestemmelsen i straffelovens § 255 er så vidt  

 ses aldrig anvendt.
Den blev allerede foreslået ophævet af  

 Straffelovrådet i betænkning nr. 1099/1987 om strafferammer og  

 prøveløsladelse, side 169. Straffelovrådet henviste til,  

 at bestemmelsen »ikke længere var til nogen nytte« og derfor burde  

 ophæves.
 Børnelovsudvalget har foreslået, at  

 bestemmelsen som et naturligt led i en gennemførelse af forslaget til  

 børnelov ophæves, jf. betænkningen, side 277.
Justitsministeriet er enig i Børnelovsudvalgets  

 overvejelser.
Det foreslås derfor, at straffelovens §§ 214 og 255  

 ophæves.
 5. Fælles forældremyndighed efter separation og  

 skilsmisse.
 Efter § 7, stk. 1, i lov om  

 forældremyndighed og samvær skal der ved separation og skilsmisse  

 tages stilling til spørgsmålet om forældremyndighed,  

 medmindre der tidligere er truffet aftale eller afgørelse herom.
 Forældrene kan i den forbindelse aftale, at de  

 fortsat skal have fælles forældremyndighed, jf. § 7,  

 stk. 2. Aftalen skal anmeldes til statsamtet eller retten.
Aftaler forældrene ikke fælles  

 forældremyndighed, kan de efter § 9 med statsamtets godkendelse  

 aftale, hvem af dem der skal have forældremyndigheden alene.
Er  

 forældrene uenige, eller nægter statsamtet at godkende deres  

 aftale, afgøres spørgsmålet af retten.
 Efter ægteskabslovens § 42, stk. 2, er det  

 en betingelse for at opnå separation eller skilsmisse ved bevilling, at  

 parterne er enige om vilkårene for separationen eller skilsmissen,  

 herunder bl.a. om forældremyndighedsspørgsmålet.
Som udgangspunkt skal der således altid ved  

 separation og skilsmisse tages stilling til forældremyndigheden.
Det er  

 anset for hensigtsmæssigt, at spørgsmålet bringes frem og  

 afklares under separations- og skilsmissesagen.
 Det har imidlertid ved flere lejligheder været  

 overvejet, om kravet om pligtmæssig stillingtagen - der blev  

 indført ved ægteskabsloven af 1922 - skal bevares, jf. bl.a.  

 betænkning 1279/1994 om fælles forældremyndighed,  

 samværsvanskeligheder og børnesagkyndig rådgivning, side  

 87 f.
Justitsministeriet har i forbindelse med udarbejdelsen af  

 forslaget til børnelov på ny fundet at burde overveje, om det  

 nævnte krav bør ophæves.
Justitsministeriet har i den  

 forbindelse bl.a. lagt vægt på, at der for ugifte samlevende  

 forældre ikke gælder noget krav om, at der ved  

 samlivsophævelse skal tages stilling til spørgsmålet om  

 forældremyndighed.
I lyset af det almindelige princip om ligestilling  

 mellem ægtefæller og bl.a. ugifte samlevende, som ligger til  

 grund for børnelovsforslaget, kan det derfor forekomme mindre  

 hensigtsmæssigt at opretholde et krav om pligtmæssig  

 stillingtagen for ægtefæller.
Hertil kommer, at en betydelig del  

 af ægtefæller, der separeres eller skilles, indgår aftale  

 om fortsat fælles forældremyndighed.
På den baggrund er det Justitsministeriets  

 opfattelse, at tiden er inde til at ophæve kravet om obligatorisk  

 stillingtagen til spørgsmålet om forældremyndighed.
En  

 sådan ophævelse vil bringe dansk ret på linie med, hvad der  

 bl.a. gælder i Sverige og Finland.
 Det foreslås derfor, at den fælles  

 forældremyndighed skal fortsætte efter forældrenes  

 separation eller skilsmisse, medmindre en af forældrene kræver  

 den ophævet efter lovens § 8. Efter denne bestemmelse kan hver af  

 forældrene kræve, at den fælles forældremyndighed  

 skal ophøre, hvis forældrene ikke lever sammen, eller en af dem  

 agter at ophæve samlivet.
Det er samtidig meget væsentligt, at børnene  

 ikke bliver glemt i forbindelse med forældrenes separation eller  

 skilsmisse.
Selv om forældremyndighedsspørgsmålet efter  

 forslaget ikke længere vil være et vilkår, der skal  

 opnås enighed om, forudsættes det, at statsamterne fortsat i  

 forbindelse med vilkårsforhandlingen vil kunne give parterne vejledning  

 og herunder eventuelt tilbyde børnesagkyndig rådgivning, jf.  

 § 28 i lov om forældremyndighed og samvær.
 6. Inddragelse af barnet i sager om forældremyndighed og  

 samvær.
Før der træffes afgørelse i en sag om  

 forældremyndighed eller samvær, skal der efter § 29 i lov om  

 forældremyndighed og samvær finde en samtale sted med barnet,  

 hvis barnet er fyldt 12 år.
Samtale kan dog undlades, hvis den må  

 antages at være til skade for barnet eller uden nogen betydning for  

 sagen.
Det fremgår af forarbejderne til § 29, at der  

 ikke skal sluttes modsætningsvis, således at det er udelukket at  

 inddrage børn under 12 år.
I overensstemmelse hermed indkaldes i  

 statsamternes praksis også børn, som er under 12 år - men  

 som skønnes at have den fornødne modenhed m.v. - til samtale.  

 Spørgsmålet er bl.a. omtalt i Civilretsdirektoratets  

 Skarrildhusberetning for 1998, side 81 ff.
 Bl.a. under hensyn til princippet om børns ret til  

 at blive hørt, jf artikel 12 i FNs konvention om barnets rettigheder,  

 finder Justitsministeriet, at det i selve loven bør præciseres,  

 at der skal finde samtale sted med børn under 12 år, hvis  

 barnets modenhed og sagens omstændigheder tilsiger det.
 7. Kompetencen til at meddele skiftefritagelse efter  

 ægteskabsloven.
Efter ægteskabslovens § 10 må en person,  

 der tidligere har været gift, ikke indgå nyt ægteskab,  

 før offentligt skifte eller dødsbobehandling ved bobestyrer er  

 påbegyndt, eller privat skifte er afsluttet vedrørende  

 fællesboet i det tidligere ægteskab.
Justitsministeriet kan dog  

 efter § 10, 3. pkt., give tilladelse til indgåelse af nyt  

 ægteskab uden skifte (skiftefritagelse).
Efter gældende ret behandles sager om  

 skiftefritagelse af statsamterne.
Statsamternes afgørelse kan  

 påklages til Justitsministeriet (Civilretsdirektoratet).
I Opgavekommissionens betænkning nr. 1366/1998 om  

 fordelingen af opgaver i den offentlige sektor foreslås det, at  

 kompetencen til at meddele skiftefritagelse overføres fra statsamterne  

 til kommunerne.
Der henvises til betænkningen, side 317 f.
Justitsministeriet kan tilslutte sig Opgavekommissionens  

 forslag.
Da et afslag på skiftefritagelse imidlertid bl.a. vil kunne  

 medføre en betydelig udsættelse af vielsen og fordyre skiftet,  

 og da det må anses for væsentligt, at der fortsat er en ensartet  

 praksis på området, foreslås det, at kommunernes  

 afgørelser kan påklages til Justitsministeriet  

 (Civilretsdirektoratet).
Den gældende praksis for meddelelse af  

 skiftefritagelser forudsættes videreført.
Justitsministeriet vil  

 efter en gennemførelse af lovforslaget orientere kommunerne  

 nærmere om denne praksis.
 8. Økonomiske og administrative konsekvenser m.v.
 Lovforslaget forventes ikke at have væsentlige  

 økonomiske eller administrative konsekvenser for det offentlige.
 Loven har ingen erhvervsmæssige eller  

 miljømæssige konsekvenser og indeholder ikke EU-retlige  

 aspekter.
 9. Hørte myndigheder m.v.
 Børnelovsudvalgets betænkning har været  

 sendt til høring hos de myndigheder m.v., der er anført under  

 pkt. 8 i de almindelige bemærkninger til forslaget til  

 børnelov.
Samlet vurdering af lovforslagets  

 konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og   

 amtskommuner Ingen Ingen Administrative konsekvenser for stat, kommuner og  

 amtskommuner Begrænset Begrænset Økonomiske og administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Retsplejelovens kapitel 42 a Til § 456 a Bestemmelsen svarer med redaktionelle ændringer til  

 den gældende § 456 a, stk. 1. Det præciseres dog, at  

 kapitlet også anvendes på sager om genoptagelse.
Bestemmelsen i den gældende § 456 a,  

 stk. 2, hvorefter der gælder særlige regler om  

 faderskabssager vedrørende ægtebørn, foreslås  

 ophævet.
Det skyldes, at et af principperne bag den nye børnelov  

 er, at der ikke skal være forskel på sager vedrørende  

 børn af gifte forældre og børn af ugifte  

 forældre.
Til § 456 b Stk. 1, nr. 1 og 2 svarer til den gældende  

 § 456 b, stk. 1.
 I stk. 1, nr. 3, der er ny, foreslås  

 det, at en faderskabssag også skal kunne behandles i Danmark, hvis  

 faderskabet er registreret eller anerkendt i Danmark efter børnelovens  

 regler herom, eller hvis faderskabet er fastslået ved en dom afsagt af  

 en dansk domstol.
Det indebærer f.eks., at en mand, der er registreret  

 som far til sin samlevers barn efter den foreslåede bestemmelse i  

 børnelovens § 2, vil kunne rejse faderskabssag inden for seks  

 måneder fra barnets fødsel, jf. den foreslåede bestemmelse  

 i børnelovens § 5, uanset at han, moderen og barnet i mellemtiden  

 har forladt Danmark.
Tilsvarende vil en sag om genoptagelse af en  

 faderskabssag, der er afgjort i Danmark ved registrering, anerkendelse eller  

 dom, kunne indbringes for retten her i landet, uanset at parterne på  

 tidspunktet for anmodningen om genoptagelse har bopæl i udlandet.
 Stk. 2, der er ny, regulerer domstolenes  

 kompetence i sager, hvor en mand efter den foreslåede bestemmelse i  

 børnelovens § 6 vil udnytte sin ret til at få  

 prøvet, om han er barnets far.
 Det foreslås, at danske domstole i sådanne  

 sager kun er kompetente, hvis både barnet og moderen har bopæl i  

 Danmark.
Bestemmelsen vedrører alene sager, der rejses efter  

 anmodning fra en sådan mand.
Den har derfor ikke betydning i  

 tilfælde, hvor der allerede verserer en faderskabssag ved en dansk  

 domstol.
Dette kan f.eks. være tilfældet, hvis en udenlandsk mor  

 har oplyst, at en herboende mand er far til hendes barn, og der på  

 dette grundlag er rejst faderskabssag her i landet.
 Stk. 3 svarer til den gældende  

 § 456 b, stk. 2.
Til § 456 c Bestemmelsen svarer med redaktionelle ændringer i  

 det væsentlige til den gældende § 456 c.
Til § 456 d Bestemmelsen svarer med redaktionelle ændringer til  

 den gældende § 456 d.
Sag kan efter den foreslåede bestemmelse i  

 børnelovens § 15 alene indbringes for retten af statsamtet.
Det  

 forudsættes, at sagen fremsendes uden udfærdigelse af  

 stævning, men med angivelse af begrundelsen for, at sagen indbringes  

 for retten, og vedlagt sagens originale akter.
 Bestemmelsen gælder også i sager om  

 genoptagelse, jf. § 26, stk. 2, i forslaget til  

 børnelov.
Til § 456 e Bestemmelsen i stk. 1, nr. 1 og 2, om moderens  

 og barnets partsstatus svarer til den gældende § 456 f,  

 stk. 1.
 Stk. 1, nr. 3, om partsstatus for de  

 berørte mænd eller deres dødsboer svarer med  

 redaktionelle ændringer til den gældende § 456 f,  

 stk. 3, 1. pkt., og § 456 h, stk. 1, 2. pkt.
 Stk. 2 svarer med redaktionelle  

 ændringer i det væsentlige til den gældende § 456 f,  

 stk. 2.
Den gældende § 456 f, stk. 4, hvorefter  

 statsamtet kan indtræde i sagen som part til varetagelse af det  

 offentliges interesser, foreslås ophævet.
Det skyldes, at  

 statsamtet efter forslaget til børnelov i modsætning til i dag  

 altid vil have været inddraget i sagen, før den indbringes for  

 retten.
De oplysninger, som statsamtet har af betydning for sagen, vil  

 tilgå retten samtidig med sagens indbringelse.
Til § 456 f Bestemmelsen svarer med redaktionelle ændringer til  

 den gældende § 456 e, stk. 1, 2. pkt., og § 456 f,  

 stk. 3, 2. pkt.
 Den gældende § 456 e, stk. 1, 1. og 3.  

 pkt., om affattelse af stævning m.v. foreslås ophævet, da  

 der ikke længere skal udfærdiges stævning.
Til § 456 g Bestemmelsen svarer med redaktionelle ændringer til  

 den gældende § 456 g, 1. og 3. pkt.
 Den gældende § 456 g, 2. pkt., om obligatorisk  

 beskikkelse af advokat for barnet i ægtebarnssager foreslås  

 ophævet.
Til § 456 h Bestemmelsen i stk. 1 svarer med redaktionelle  

 ændringer til den gældende § 456 h, stk. 1, 1. pkt.  

 Bestemmelsen gælder også i sager om faderskab til gifte kvinders  

 børn.
 Bestemmelsen i stk. 2 svarer med redaktionelle  

 ændringer til den gældende § 456 h, stk. 2. Den  

 udtrykkelige bestemmelse i § 456 h, stk. 2, 3. pkt., om  

 afhøring ved dommeren foreslås ophævet som  

 overflødig.
 Den gældende § 456 h, stk. 3, hvorefter  

 retsskridt, som i henhold til retsplejeloven forudsætter en anmodning  

 fra en part, i faderskabssager kan foretages af retten af egen drift, er ikke  

 medtaget, da bestemmelsen må anses som overflødig ved siden af  

 stk. 1 og 2.
 Bestemmelsen i stk. 3 svarer til den  

 gældende § 456 e, stk. 2.
 Bestemmelserne i stk. 4 og 5 svarer med  

 redaktionelle ændringer til den gældende § 456 h,  

 stk. 4 og 5.
 Bestemmelsen i stk. 6, der er ny, gør  

 det muligt at undlade at indkalde en part eller at bestemme, at parten skal  

 være udelukket fra at overvære et retsmøde helt eller  

 delvist, såfremt hensynet til en part eller til sagens oplysning  

 undtagelsesvis gør det påkrævet.
 Formålet med bestemmelsen er at sikre, at der kan  

 afgives forklaring også i tilfælde, hvor de rejste  

 spørgsmåls karakter efter en konkret vurdering må antages  

 at indebære, at der ikke vil kunne opnås en tilstrækkelig  

 og udtømmende forklaring, såfremt sagens øvrige parter  

 eller en af dem skal overhøre forklaringen.
Bestemmelsen vil navnlig kunne være relevant i  

 tilfælde, hvor det er nødvendigt at opnå mere detaljerede  

 forklaringer om parternes seksuelle forhold.
Den forudsættes alene  

 anvendt, hvor der er et klart behov for det, herunder således at  

 eventuelt kun en enkelt af sagens parter udelukkes fra at overvære  

 forklaringen.
Bestemmelsen forudsættes endvidere anvendt til i  

 nødvendigt omfang at sikre parterne anonymitet i sager, hvor barnet er  

 bortadopteret.
Der henvises i den forbindelse også til den  

 foreslåede bestemmelse i § 456 m, stk. 4.
Det følger af bestemmelsens 2. pkt., at retten i  

 tilfælde, hvor der er sket udelukkelse efter 1. pkt., skal gøre  

 den eller de parter, der har været udelukket, bekendt med de fremkomne  

 oplysninger.
Der er således ikke hjemmel til at tilbageholde indholdet  

 af de afgivne forklaringer for parterne.
 Bestemmelsen i stk. 7 svarer med redaktionelle  

 ændringer til den gældende §§ 456 k og l.
Til § 456 i Bestemmelsen svarer med redaktionelle ændringer til  

 den gældende § 456 i, stk. 1 og 2, og § 456 l.
 Med hensyn til oplysningspligtens afgrænsning  

 henviser bestemmelsen til børnelovens § 16. Det indebærer  

 bl.a., at moderen som udgangspunkt er fritaget for oplysningspligt, hvis der  

 er rejst faderskabssag efter, at faderskab i forbindelse med barnets  

 fødsel er registreret efter børnelovens §§ 1 eller 2 eller  

 efter § 3, jf. § 14, stk. 1, eller faderskabet efter barnets  

 fødsel er anerkendt efter § 14, stk. 1.
Fritagelsen er imidlertid betinget.
Fastslås det  

 under sagen, eller må det anses for væsentligt bestyrket, at den  

 mand, der er registreret som far eller har anerkendt faderskabet, ikke er  

 barnets far, har moderen oplysningspligt.
Der henvises nærmere til  

 bemærkningerne til § 16 og § 8, stk. 2, i forslaget til  

 børnelov.
 Nægter moderen at oplyse, hvem der er eller kan  

 være barnets far, skal retten vejlede hende om, hvilken betydning dette  

 vil kunne have for hende og hendes barn, jf. børnelovens § 16,  

 sammenholdt med § 8, stk. 3.
 Hvis moderen fortsat nægter at opfylde sin  

 oplysningspligt, kan retten anvende vidnetvangsmidlerne i retsplejelovens  

 § 178. Der tilsigtes ikke ændringer i forhold til retspraksis.
 Bestemmelserne om oplysningspligt og vidnetvang finder  

 tilsvarende anvendelse på de mænd, der er parter i sagen, jf.  

stk. 2.
I forhold til de gældende bestemmelser er det  

 præciseret, at retsplejelovens § 171, stk. 2, nr. 1, finder  

 tilsvarende anvendelse.
Det indebærer, at parterne ikke skal afgive  

 forklaring, hvis de dermed udsætter sig for straf eller tab af  

 velfærd.
Tvangsmæssig afgivelse af forklaring under sådanne  

 omstændigheder må antages at være i strid med artikel 6 i  

 Den Europæiske Menneskerettighedskonvention.
 Bestemmelsen vil f.eks. kunne finde anvendelse, hvor  

 barnet er undfanget ved incest, jf. straffelovens § 210, eller hvor  

 moderen har haft samleje med en dreng under 15 år, jf. straffelovens  

 § 222.
 Det foreslås endvidere præciseret, at  

 retsplejelovens § 177 (hvorefter vidnet skal forblive på det sted,  

 hvor retsmødet holdes, indtil mødet er sluttet), § 179  

 (hvorefter et vidne ikke kan undlade at møde i retten, fordi den  

 pågældende mener sig berettiget til at nægte at afgive  

 forklaring) og § 180 (hvorefter et vidne har pligt til at opfriske sin  

 hukommelse ved at gennemse optegnelser m.v.) finder tilsvarende anvendelse.
 Bestemmelsen i stk. 3 svarer til den  

 gældende § 456 i, stk. 3.
Til § 456 j Bestemmelsen, der er ny, er en følge af forslaget  

 om, at anerkendelse af faderskab altid skal indføres på en  

 særlig af justitsministeren udfærdiget blanket, jf. den  

 foreslåede bestemmelse i børnelovens § 33, stk. 2,  

 samt bemærkningerne hertil.
Der vil således fremover ikke kunne  

 ske mundtlig anerkendelse til retsbogen.
 Den underskrevne blanket skal herefter fremlægges  

 til retsbogen.
Til § 456 k Bestemmelsen i stk. 1 svarer med redaktionelle  

 ændringer til den gældende § 456 m, 1. pkt.
Bestemmelsen i stk. 2 er ny.
Den  

 indebærer, at det kun er retten, der kan bestemme, at en mand ikke  

 længere skal være part i sagen.
En part kan således ikke  

 selv udtræde af en faderskabssag.
Må det efter retsgenetiske undersøgelser  

 eller af anden grund anses for utvivlsomt, at en part ikke er far til barnet,  

 kan retten bestemme, at han skal udtræde af sagen.
Afgørelse  

 herom kan om nødvendigt træffes ved deldom, jf. princippet i  

 retsplejelovens § 253, stk. 2.
I bestemmelsen i stk. 3, der udbygger den  

 gældende § 456 m, 2. pkt., præciseres det, hvornår  

 retten skal hæve sagen.
Det skal efter bestemmelsen ske, når  

 faderskabet anerkendes, når ingen af de mænd, der er parter i  

 sagen, bliver dømt som far, når barnet er afgået ved  

 døden (medmindre moderen eller en person, der har retlig interesse i  

 det, anmoder om, at sagen fortsætter), eller når ingen  

 fadermuligheder er oplyst eller kan identificeres eller findes.
Det  

 forudsættes endvidere, at sagen   uanset at faderskabet ikke er  

 fastslået   hæves, hvis barnet er bortadopteret, og ingen af  

 parterne ønsker faderskabet fastslået.
Der henvises til de  

 almindelige bemærkninger til forslaget til børnelov pkt.  

 2.14.
Til § 456 l Bestemmelsen svarer med redaktionelle ændringer til  

 den gældende § 456 n.
Til § 456 m Stk. 1-3 svarer med redaktionelle ændringer  

 til den gældende § 456 o.
Stk. 4, der er ny, har til formål at  

 sikre parterne anonymitet, når barnet er bortadopteret.
I disse  

 tilfælde må barnets biologiske forældre ikke få  

 oplyst, hvem der har adopteret barnet, og adoptanterne må ikke få  

 oplyst, hvem der er barnets biologiske forældre.
Det foreslås  

 derfor, at adoptanternes, parternes og eventuelle vidners navne ikke må  

 optages i udskrifter af retsbogen eller i rettens afgørelser.
 I disse tilfælde må retten i øvrigt  

 tilrettelægge sagens behandling således, at anonymiteten bevares.  

 Retten må således bl.a. sikre, at parternes navne ikke  

 optræder i de dokumenter, som fremlægges i retten, herunder i  

 erklæringer om retsgenetiske undersøgelser.
Anonymiteten kan herudover bl.a. sikres ved, at der  

 beskikkes en advokat for parterne, jf. den foreslåede bestemmelse i  

 § 456 g.
Endvidere kan adoptanterne udelukkes fra at overvære  

 moderens og den eller de mulige fædres forklaringer, jf. den  

 foreslåede bestemmelse i § 456 h, stk. 6, ligesom moderen og  

 den eller de mulige fædre kan udelukkes, hvis barnet eller adoptanterne  

 undtagelsesvis skal afgive forklaring.
Til § 456 n Bestemmelsen svarer med redaktionelle ændringer til  

 den gældende § 456 p.
Til § 456 o I stk. 1 foreslås det, at anke skal  

 kunne ske ved meddelelse til byretten, herunder mundtligt til retsbogen, samt  

 at byretten indsender meddelelsen til landsretten sammen med sagens  

 akter.
En tilsvarende bestemmelse findes for så vidt  

 angår værgemålssager i § 466, stk. 2 Bestemmelsen i stk. 2 svarer med redaktionelle  

 ændringer til den gældende § 456 q, stk. 1.
 Bestemmelsen i stk. 3 svarer til den  

 gældende § 456 q, stk. 3.
Til § 2 Lov om forældremyndighed og samvær Til nr. 1 Der er tale om en konsekvensændring som følge  

 af den foreslåede bestemmelse i § 5, stk. 1, hvorefter  

 forældrene automatisk får fælles forældremyndighed,  

 hvis de i forbindelse med registrering eller anerkendelse af faderskabet  

 afgiver erklæring om, at de sammen vil varetage omsorgen og ansvaret  

 for barnet.
Til nr. 2 Efter § 2, stk. 1, § 14, stk. 1 og 3,  

 og § 19, jf. § 14, stk. 1 og 3, i forslaget til  

 børnelov kan ugifte par afgive en erklæring om, at de sammen vil  

 varetage omsorgen og ansvaret for barnet.
 Betydningen heraf er, at manden kan registreres som far  

 til barnet.
Det foreslås i stk. 1, at en sådan  

 erklæring tillige indebærer, at forældrene har fælles  

 forældremyndighed.
Der skal i så fald ikke indgås  

 særlig aftale herom efter lovens § 6.
 Lever forældrene ikke sammen, eller ophæves  

 samlivet senere, kan hver af forældrene kræve den fælles  

 forældremyndighed ophævet efter lovens § 8.
Rejses der efter afgivelse af den nævnte  

 erklæring faderskabssag, og ender denne sag med, at den registrerede  

 mand ikke er far til barnet, bortfalder den fælles  

 forældremyndighed.
Det forhold, at der rejses faderskabssag,  

 indebærer derimod ikke i sig selv ændringer i faderskabs- eller  

 forældremyndighedsspørgsmålet.
 Afgives der ikke erklæring efter stk. 1, har  

 den ugifte mor som efter gældende ret forældremyndigheden alene,  

 medmindre forældrene aftaler fælles forældremyndighed efter  

 lovens § 6. Dette følger af stk. 2, der svarer til  

 den gældende lovs § 5.
 Der henvises i øvrigt til de almindelige  

 bemærkninger, pkt. 3.
Til nr. 3 Efter den gældende bestemmelse i lovens § 7,  

 stk. 1, skal der ved separation eller skilsmisse altid tages stilling  

 til spørgsmålet om forældremyndighed, medmindre der  

 tidligere er truffet afgørelse eller aftale herom.
Forældrene  

 kan dog efter § 7, stk. 2, aftale, at de fortsat skal have  

 fælles forældremyndighed.
 Det foreslås, at § 7 ophæves.
 Dette indebærer, at den fælles  

 forældremyndighed fortsætter efter en separation eller  

 skilsmisse, medmindre en af forældrene kræver den ophævet  

 efter § 8. Efter denne bestemmelse kan hver af forældrene  

 kræve den fælles forældremyndighed ophævet ved  

 samlivsophævelse.
Hvis den fælles forældremyndighed skal  

 ophøre, gælder § 9. Efter denne bestemmelse kan  

 forældrene med statsamtets godkendelse aftale, hvem af dem der skal  

 have forældremyndigheden alene.
Er forældrene uenige, eller  

 nægter statsamtet at godkende deres aftale, afgør retten, hvem  

 af forældrene der skal have forældremyndigheden alene.
 Der henvises i øvrigt til de almindelige  

 bemærkninger, pkt. 5.
Til nr. 4 Det foreslås udtrykkeligt fastsat, at der i sager om  

 forældremyndighed og samvær også skal afholdes samtale med  

 børn under 12 år, hvis barnets modenhed og sagens  

 omstændigheder tilsiger det.
Samtale vil - ligesom det gælder for  

 børn over 12 år - kunne undlades, hvis det må antages at  

 være til skade for barnet eller uden nogen betydning for sagen.
 Bestemmelsen gælder både for statsamterne og  

 domstolene.
Om der skal finde samtale sted, må som efter  

 gældende praksis i bl.a. statsamterne afhænge af en konkret  

 vurdering i hver enkelt sag.
Der må således anlægges en  

 vurdering af det pågældende barns modenhed og af, om sagens  

 omstændigheder i øvrigt tilsiger, at der holdes samtale med  

 barnet, jf. herved bl.a.
Skarrildhus-beretningen 1998, side 81 ff.
I forbindelse med vurderingen af barnets modenhed må  

 det bl.a. tillægges betydning, hvad den pågældende sag  

 drejer sig om.
Et barn vil således som udgangspunkt i en yngre alder  

 kunne udtale sig om helt konkrete spørgsmål af mindre  

 indgribende betydning (som f.eks. tidspunktet for afhentning m.v. i  

 forbindelse med samvær), mens barnet normalt skal være  

 ældre for at kunne udtale sig om spørgsmål af mere  

 vidtrækkende karakter (som f.eks. ophævelse af samvær eller  

 hvem af forældrene der skal have forældremyndigheden).
 Der henvises i øvrigt til de almindelige  

 bemærkninger, pkt. 6.
Til § 3 Ægteskabsloven Til nr. 1 Efter ægteskabslovens § 10 kan statsamtet  

 meddele tilladelse til indgåelse af ægteskab, uden at der er sket  

 skifte af fællesboet fra et tidligere ægteskab.
 Det foreslås, at denne kompetence overføres  

 til kommunerne, således at den myndighed, der skal prøve om  

 ægteskabsbetingelserne er opfyldt, også kan meddele fritagelse  

 for skifte.
 Der henvises i øvrigt til de almindelige  

 bemærkninger, pkt. 7.
Til nr. 2 Det foreslås, at kommunernes afgørelser om  

 skiftefritagelse, jf. nr. 1 ovenfor, kan påklages til  

 Justitsministeriet (Civilretsdirektoratet).
 Der henvises til de almindelige bemærkninger, pkt.  

 7.
Til nr. 3 Efter ægteskabslovens § 42 er det en betingelse  

 for, at statsamtet kan meddele separation eller skilsmisse ved bevilling, at  

 parterne er enige om vilkårene for separationen eller skilsmissen,  

 herunder om forældremyndigheden over fælles børn, jf.  

 ægteskabslovens § 46.
 Efter den foreslåede ophævelse af § 7 i  

 lov om forældremyndighed og samvær er det ikke længere  

 nødvendigt at tage stilling til spørgsmålet om  

 forældremyndighed ved separation eller skilsmisse, medmindre en af  

 forældrene kræver, at den fælles forældremyndighed  

 ophører.
Som en konsekvens heraf foreslås det, at det ikke  

 længere skal være et vilkår for, at statsamtet kan meddele  

 separation eller skilsmisse ved bevilling, at der er enighed om  

 forældremyndigheden.
Det indebærer, at separation eller  

 skilsmisse ved bevilling vil kunne meddeles også i de tilfælde,  

 hvor forældrene er uenige om, hvem der skal have  

 forældremyndigheden, og hvor spørgsmålet derfor skal  

 afgøres af retten.
 Der henvises i øvrigt til de almindelige  

 bemærkninger, pkt. 5.
Til § 4 Straffeloven Det foreslås, at straffelovens §§ 214 og 255  

 ophæves.
Der henvises til de almindelige bemærkninger, pkt.  

 4.
Til § 5 Adoptionsloven Ved forslaget til børnelov - der bl.a. bygger  

 på et princip om ligestilling mellem gifte og ugifte samlevende  

 forældre og deres børn - foreslås betegnelserne  

 ægtebørn og børn uden for ægteskab afskaffet.
 Som følge heraf foreslås det, at ordet  

 »ægtebarn« i adoptionslovens § 16, stk. 1, 1. pkt.,  

 ændres til »barn«.
Til § 6-8 Erstatningsansvarsloven, lov om aktiv socialpolitik og lov  

 om børnetilskud og forskudsvis udbetaling af børnebidrag Der er tale om konsekvensændringer i de nævnte  

 love som følge af, at titlen på den gældende  

 børnelov i forslaget til ny børnelov foreslås  

 ændret til »Lov om børns forsørgelse«.
Til § 9 Der er tale om en konsekvensændring som følge  

 af, at lov om børnetilskud og andre familieydelser er ophævet.  

 Reglerne om inddrivelse af børnebidrag, der er udbetalt forskudsvis af  

 det offentlige, hvortil der henvises, findes nu i § 18 i lov om  

 børnetilskud og forskudsvis udbetaling af børnebidrag.
Til § 10 Det foreslås, at den del af loven, der har  

 umiddelbar sammenhæng med børneloven, træder i kraft  

 samtidig med børneloven, dvs. den 1. juli 2001. Det drejer sig om  

 revisionen af retsplejelovens kapitel 42 a, ændringen af § 5 i lov  

 om forældremyndighed og samvær, ophævelsen af straffelovens  

 §§ 214 og 255 og konsekvensændringerne i anden lovgivning.
De nye regler i retsplejeloven skal have virkning for  

 faderskabssager, der behandles efter de nye regler i børneloven, dvs.  

 for børn, der fødes den 1. juli 2001 eller senere.
Det  

 gælder dog ikke for sager om genoptagelse efter  

 børnelovsforslagets § 22. Der henvises nærmere til  

 § 36 i forslaget til børnelov.
 Faderskabssager, herunder genoptagelsessager,  

 vedrørende børn født før lovens  

 ikrafttræden skal behandles efter de hidtil gældende regler i  

 retsplejelovens kapitel 42 a.
 Den foreslåede ikrafttrædelse af  

 retsplejelovsændringen er i overensstemmelse med det  

 anførte.
 Det foreslås, at reglerne om fælles  

 forældremyndighed efter separation eller skilsmisse (§ 2, nr. 3,  

 og § 3, nr. 3), om inddragelse af børn under 12 år i sager  

 om forældremyndighed og samvær (§ 2, nr. 4), om  

 overførelse til kommunerne af kompetencen til at meddele  

 skiftefritagelse (§ 3, nr. 1 og 2) og konsekvensændringen i lov om  

 inddrivelse af underholdsbidrag (§ 9) træder i kraft den 1. marts  

 2000.
Til § 11 Bestemmelsen regulerer de foreslåede  

 ændringers gyldighed for Færøerne og Grønland.
Bilag Lovforslaget sammenholdt med gældende  

 formulering Gældende formulering Lovforslaget § 1 I lov om rettens pleje, jf. lovbekendtgørelse nr.  

 713 af 13. september 1999, som ændret senest ved lov nr. 441 af 31. maj  

 2000, foretages følgende ændring:
Kapitel 42 a »Kapitel 42 a Faderskabssager Faderskabssager § 456 a.
Reglerne i dette kapitel finder anvendelse på  

 sager om faderskab til børn, jf. dog stk. 2.
§ 456 a.
Reglerne i dette kapitel anvendes på sager om  

 faderskab til børn, herunder spørgsmål om genoptagelse af  

 sådanne sager.
Stk. 2. Sager om faderskab til de i § 2, stk. 1, i  

 lov om børns retsstilling omhandlede børn behandles efter  

 lovens almindelige regler, såfremt sagen anlægges af  

 ægtemanden, dog at bestemmelserne i §§ 456 f, 456 g, 2. pkt., 456  

 h, stk. 4, 456 m, 1. pkt., 456 o, 456 p, 456 q, stk. 1 og 2, og 456  

 r finder anvendelse.
Er påstanden om, at ægtemanden ikke er  

 barnets far, væsentligt bestyrket, finder tillige reglerne i § 456  

 k, jf. § 456 l, anvendelse.
§ 456 b.
Sag kan anlægges her i landet, hvis 1)	moderen eller barnet har bopæl her, 2)	en mand, der er part i sagen, har bopæl eller ophold her,  

 eller hans dødsbo behandles eller har været behandlet her,  

 eller 3)	faderskabet her i landet er registreret efter børnelovens §§  

 1-3, anerkendt efter børnelovens §§ 14 eller 19 eller fastslået  

 ved dom.
§ 456 b.
Sagen kan anlægges her i riget:
 1)	Såfremt sagsøgte har bopæl eller ophold her,  

 eller hans dødsbo behandles eller har været behandlet her.
 Stk. 2. Sag efter anmodning fra en mand, der efter  

 børnelovens § 6 har ret til at få prøvet, om han er  

 barnets far, kan dog kun anlægges her i landet, hvis moderen eller  

 barnet har bopæl her.
 2)	Såfremt moderen eller barnet har bopæl her.
 Stk. 3. Reglerne i stk. 1 og 2 kan fraviges ved  

 overenskomst med fremmed stat.
 Stk. 2. Reglerne i stk. 1 kan fraviges ved overenskomst  

 med fremmed stat.
§ 456 c.
Sagen indbringes for den byret, hvor moderen har  

 hjemting.
§ 456 c.
Sagen anlægges ved moderens hjemting.
 Stk. 2. Har moderen ikke hjemting her i riget, anlægges  

 sagen ved sagsøgtes hjemting.
Stk. 2. Har moderen ikke hjemting her i landet, indbringes  

 sagen for byretten, hvor den mand, der er part i sagen, har hjemting.
Er  

 flere mænd ved sagens indbringelse for retten parter i sagen, bestemmer  

 justitsministeren, hvilken af de kompetente byretter sagen skal indbringes  

 for.
 Stk. 3. Kan intet andet værneting påvises,  

 anlægges sagen ved barnets hjemting eller efter justitsministerens  

 bestemmelse ved en anden ret.
 Stk. 3. Kan der ikke påvises et værneting efter  

 stk. 1 og 2, bestemmer justitsministeren, hvilken byret sagen skal  

 indbringes for.
 Stk. 4. Såfremt en af parterne forlader retskredsen,  

 før nogen af parterne har afgivet forklaring, kan sagen henvises til  

 videre behandling ved den ret, der da ville være rette værneting.  

 I øvrigt kan retten med samtykke af præsidenten for vedkommende  

 landsret henvise sagen til behandling ved en anden ret, såfremt dette  

 kan antages at ville forenkle eller fremskynde sagens behandling.
Stk. 4. Forlader en af parterne retskredsen, før nogen  

 af sagens parter har afgivet forklaring, kan sagen henvises til videre  

 behandling ved den byret, der nu er rette værneting.
Retten kan i  

 øvrigt med samtykke fra præsidenten for vedkommende landsret  

 henvise sagen til behandling ved en anden byret, hvis dette kan antages at  

 forenkle eller fremskynde sagens behandling.
§ 456 d.
Sagen anses for anlagt, når retten har modtaget  

 henvendelse om retslig behandling.
§ 456 d.
En sag anses for indbragt for retten, når  

 retten har modtaget anmodning om det fra statsamtet.
§ 456 e.
Retten affatter stævning i sagen og drager  

 omsorg for stævningens forkyndelse.
Såfremt der under sagens gang  

 træffes bestemmelse om inddragelse af nye personer som sagsøgte,  

 foretager retten ligeledes det i så henseende fornødne.  

 Stævning kan undlades, når den pågældende  

 møder for retten efter tilsigelse fra denne.
 Stk. 2. Politiet er på begæring pligtigt at yde  

 retten bistand til sagens oplysning, herunder til fornøden  

 eftersøgning af den opgivne fader.
§ 456 e.
Sagens parter er 1)	barnet 2)	moderen og 3)	den eller de mænd eller dødsboer, som retten efter  

 børnelovens § 17 er forpligtet til at inddrage.
Stk. 2. Er en part umyndig, optræder værgen  

 på partens vegne i sagen.
Parterne kan i øvrigt optræde  

 på egen hånd uden hensyn til værgemål.
Finder retten  

 det påkrævet, at der for en part beskikkes en særlig  

 værge, jf. værgemålslovens §§ 47- 49, kan denne  

 beskikkes af retten.
§ 456 f.
Både moderen og barnet er at betragte som  

 parter i sagen.
Stk. 2. Er en part umyndig som følge af  

 mindreårighed, optræder værgen på partens vegne i  

 sagen.
I øvrigt kan parterne optræde på egen hånd  

 uden hensyn til umyndighed.
Finder retten det påkrævet, at der  

 for en part beskikkes en særlig værge, jf. reglerne i  

 værgemålslovens §§ 47-49, kan beskikkelsen foretages af  

 retten.
Stk. 3. Er den, der opgives som fader, død, rettes  

 sagen mod den afdøde.
Retten skal så vidt muligt underrette  

 skifteretten samt afdødes eventuelle enke og arvinger om  

 søgsmålet.
§ 456 f.
Meddelelse om sagens indbringelse for retten gives  

 ved rettens foranstaltning til parterne.
Inddrages en mand under sagen som  

 part, gives meddelelse ligeledes til ham.
 Stk. 2. Er en part død, gives  

 meddelelsen til dødsboet.
§ 456 g.
Retten kan beskikke en advokat for en part, hvis den  

 pågældende har behov for det.
Beskikkelse skal ske for en  

 inddraget mand, når der ef ter indkaldelse ved bekendtgørelse i  

 Statstidende eller i tilfælde, hvor den opgivne far er død, ikke  

 gives møde af manden eller dødsboet.
 Stk. 4. Statsamtet kan indtræde i sagen som part til  

 varetagelse af det offentliges interesse.
§ 456 g.
Retten kan, når dertil findes særlig  

 anledning, beskikke en advokat for en part.
Er der under sagen  

 spørgsmål om, hvorvidt et barn er ægtebarn, skal der altid  

 beskikkes advokat for barnet.
Endvidere skal beskikkelse for sagsøgte  

 altid ske, når der efter offentlig indstævning eller i  

 tilfælde, hvor den opgivne fader er død, ikke gives møde  

 af sagsøgte eller dødsboet.
§ 456 h.
Retten drager omsorg for sagens oplysning.
Stk. 2. Retten træffer selv bestemmelse om  

 afhøring af parter og vidner og om tilvejebringelse af udtalelser fra  

 sagkyndige og andre bevismidler.
Retten indkalder selv parter og vidner.
 Stk. 3. Politiet yder retten bistand til sagens oplysning,  

 herunder ved eftersøgning af opgivne fadermuligheder.
 Stk. 4. Bestemmelserne i denne lov om virkningerne af en parts  

 udeblivelse eller møde uden at rejse indsigelse gælder ikke i  

 sager efter dette kapitel.
§ 456 h.
Retten drager på embeds vegne omsorg for sagens  

 oplysning.
Enhver, der efter de i sagen fremkomne oplysninger kan have  

 besvangret moderen, skal af retten inddrages under sagen som  

 sagsøgt.
Stk. 2. Retten træffer selv bestemmelse om  

 afhøring af parter og vidner, om tilvejebringelse af udtalelser fra  

 sagkyndige og af andre bevismidler i sagen.
Retten indkalder selv parter og  

 vidner.
Afhøring af parter og vidner sker ved dommeren, medmindre  

 denne bestemmer andet.
 Stk. 3. I alle tilfælde, hvor ifølge denne lov  

 begæring fra en part er fornøden for foretagelse af et  

 retsskridt, kan dette i sager, der behandles efter reglerne i dette kapitel,  

 iværksættes af retten uden begæring.
Stk. 5. Indkaldelse af parterne til at overvære  

 afhøring af vidner eller andre parter kan undlades, når retten  

 finder parternes møde uden betydning for sagen.
Der skal dog altid  

 gives parterne meddelelse om tid og sted for det retsmøde, i hvilket  

 en sådan afhøring skal foregå, jf. dog stk. 6. I  

 meddelelsen angives, at vedkommende part ikke behøver at give  

 møde, medmindre parten selv ønsker det.
 Stk. 6. Retten kan undlade at indkalde en part, eller  

 bestemme, at parten skal være udelukket fra at overvære et  

 retsmøde helt eller delvist, såfremt hensynet til en part eller  

 til sagens oplysning undtagelsesvist gør det påkrævet.  

 Inden sagen afgøres, skal den pågældende gøres  

 bekendt med de fremkomne oplysninger.
 Stk. 4. Bestemmelserne i denne lov om virkningerne af en parts  

 udeblivelse eller møde uden at rejse indsigelse gælder ikke i  

 sager efter dette kapitel.
 Stk. 7. Retten træffer bestemmelse om  

 gennemførelse af retsgenetiske undersøgelser, jf.  

 børnelovens § 18. Bestemmelserne i § 178 finder tilsvarende  

 anvendelse.
Stk. 5. Indkaldelse af parterne til at overvære  

 afhøring af vidner eller andre parter kan undlades, når retten  

 finder parternes møde uden betydning for sagen.
Der skal dog altid  

 gives parterne meddelelse om tid og sted for det retsmøde, i hvilket  

 en sådan afhøring skal foregå.
I meddelelsen angives, at  

 vedkommende part ikke behøver at give møde, medmindre han selv  

 ønsker det.
§ 456 i.
Moderen har pligt til at møde i retten og  

 afgive forklaring om, hvem der er eller kan være barnets far, jf.  

 børnelovens § 16. Reglerne i §§ 171, stk. 2, nr. 1, og  

 177- 180 finder tilsvarende anvendelse.
§ 456 i.
Den, der afhøres som sagsøgt eller som  

 vidne i en faderskabssag, er pligtig at afgive forklaring om, hvorvidt han  

 har haft samleje med moderen inden for avlingstiden.
 Stk. 2. Moderen er forpligtet til at afgive forklaring om, hvem  

 der har haft samleje med hende inden for avlingstiden.
 Stk. 2. Den eller de mænd, der er parter i sagen, har  

 pligt til at møde i retten og der afgive forklaring om, hvorvidt de  

 har haft seksuelt forhold til moderen i den periode, hvor hun blev gravid.  

 Reglerne i §§ 171, stk. 2, nr. 1 og 177-180 finder tilsvarende  

 anvendelse.
 Stk. 3. Der kan tillægges en part  

 rejsegodtgørelse efter reglerne i § 188.
 Stk. 3. Der kan tillægges en part  

 rejsegodtgørelse efter reglerne i § 188.
§ 456 j.
Anerkendelser for retten fremlægges til  

 retsbogen.
§ 456 k.
Finder retten det fornødent, at der til sagens  

 oplysning søges fremskaffet blodtypebestemmelser eller foretages andre  

 legemlige undersøgelser af parterne, drager den omsorg for, at dette  

 sker.
De pågældende er forpligtet til at fremstille sig til  

 undersøgelse, afgive blodprøver m.v.
§ 456 k.
Retten træffer afgørelse uden hensyn til  

 parternes påstande og anbringender.
 Stk. 2. Kun retten kan træffe bestemmelse om, at en mand  

 ikke længere skal være inddraget som part i sagen.
Stk. 3. Sagen hæves, når § 456 l.
Bestemmelserne i § 178 finder anvendelse med  

 hensyn til parternes pligter efter nærværende kapitel.
1)	faderskabet er anerkendt, jf. børnelovens § 19, 2)	ingen af de mænd, der er parter i sagen, bliver dømt  

 som far, § 456 m.
Retten træffer afgørelse i sagen uden  

 hensyn til, hvilke påstande der fra parternes side er nedlagt i sagen.  

 Når sagen er anlagt, kan den alene hæves med rettens  

 samtykke.
3)	barnet er afgået ved døden, jf. dog børnelovens  

 § 7, stk. 2, eller 4)	ingen fadermuligheder er oplyst eller kan identificeres eller  

 findes.
§ 456 n.
For udgifter foranlediget ved de bestemmelser, retten  

 tager med hensyn til beskikkelse af advokat og med hensyn til sagens  

 oplysning, såsom betaling til parter, vidner og sagkyndige,  

 blodtypeundersøgelser m.v., gælder samme regler som for  

 sagsøgerens udgifter i tilfælde, hvor der er meddelt denne fri  

 proces, jf. kap. 31.
 Stk. 2. Retten bør kun, når der er særlig  

 anledning dertil, pålægge en part at betale sagsomkostninger.
§ 456 o.
I faderskabssager foregår retsmøderne  

 for lukkede døre.
En medarbejder fra kommunen eller amtskommunen kan  

 dog møde i retten med moderen, hvis denne ønsker det.
§ 456 l.
For udgifter som følge af rettens beslutninger  

 om beskikkelse af advokat og om sagens oplysning, gælder samme regler  

 som for udgifter i tilfælde, hvor der er meddelt fri proces, jf.  

 kapitel 31.
 Stk. 2. Retten kan i særlige tilfælde  

 pålægge en part at betale udgifter, som partens forhold har givet  

 anledning til.
§ 456 m.
Retsmøderne foregår for lukkede  

 døre.
Efter moderens ønske kan en medarbejder fra kommunen  

 eller amtskommunen give møde med hende.
 Stk. 2. Ved offentlig gengivelse af domme må der ikke  

 ske offentliggørelse af navn, stilling eller bopæl for nogen af  

 de i dommen nævnte personer eller på anden måde  

 offentliggørelse af de pågældendes identitet.  

 Overtrædelse af forbudet straffes med bøde eller under  

 skærpede omstændigheder med hæfte eller fængsel i  

 indtil 6 måneder.
Stk. 2. Ved offentlig gengivelse af domme i faderskabssager  

 må der ikke ske offentliggørelse af navn, stilling eller  

 bopæl for nogen af de i dommen nævnte personer eller på  

 anden måde offentliggørelse af de pågældendes  

 identitet.
Overtrædelse straffes med bøde eller under  

 skærpende omstændigheder med hæfte eller med fængsel  

 indtil 6 måneder.
 Stk. 3. Ved forkyndelse af stævninger og domme i  

 faderskabssager i henhold til § 159 optages moderens og barnets navn kun  

 i bekendtgørelsen i Statstidende, såfremt retten i særlige  

 tilfælde træffer bestemmelse herom.
 Stk. 3. Ved forkyndelse af meddelelse om sagens anlæg og  

 tilsigelser i henhold til § 159 samt af domme optages moderens og  

 barnets navn kun i bekendtgørelsen i Statstidende, såfremt  

 retten i særlige tilfælde træffer bestemmelse herom.
 Stk. 4. Er barnet bortadopteret, og kender forældrene  

 ikke den, der har adopteret barnet, må adoptanternes, parternes og  

 vidners navne ikke optages i udskrifter af retsbogen eller rettens  

 afgørelser.
§ 456 p.
Når sagen er sluttet, sender retten snarest  

 muligt meddelelse herom til statsamtet ledsaget af en udskrift af dommen  

 eller indgået forlig og det retsbogen tilførte samt sagens  

 dokumenter.
Det påhviler retten at drage omsorg for dommens  

 forkyndelse.
§ 456 n.
Når faderskabet er fastslået eller sagen  

 hævet, sender retten snarest muligt meddelelse om det til statsamtet.  

 Meddelelsen skal være ledsaget af kopi af den til retsbogen fremlagte  

 anerkendelse eller en udskrift af dommen, en udskrift af retsbogen og kopi af  

 de i sagen fremlagte personlige attester.
§ 456 q.
Reglerne i nærværende kapitel finder med  

 de fornødne lempelser anvendelse under anke.
 Stk. 2. Statsamtet kan uden at være  

 indtrådt i sagen i 1. instans på det offentliges vegne  

 påanke dommen såvel som indtræde i sagen for den  

 overordnede ret.
Stk. 3. Under anken kan retten uanset ankefristerne inddrage  

 enhver, der for byretten har været part i sagen.
Opstår der  

 spørgsmål om inddragelse af andre personer, jf. § 456 h,  

 stk. 1, kan sagen hjemvises til fornyet behandling ved byretten.
§ 456 r.
En sag, der er afsluttet ved  

 anerkendelse for statsamtet, forlig i retten eller upåankelig dom, kan  

 på begæring af en af parterne genoptages, når andrageren  

 godtgør senere at være kommet til kundskab om  

 omstændigheder, der kan antages at ville give sagen et andet udfald,  

 eller der i øvrigt foreligger særlig anledning til at antage, at  

 sagen efter en genoptagelse vil få et andet udfald.
 Stk. 2. Retten sørger for dommens forkyndelse.
§ 456 o.
Anke sker ved meddelelse til byretten.
Meddelelse kan  

 ske mundtligt til retsbogen.
Retten sender meddelelsen eller i de i 2. pkt.  

 nævnte tilfælde en udskrift af retsbogen og sagens akter til  

 landsretten.
 Stk. 2. Reglerne i dette kapitel finder med de fornødne  

 lempelser anvendelse under anke.
Stk. 3. Uanset ankefrister kan landsretten under anke inddrage  

 enhver, der for byretten har været inddraget som part.
Opstår der  

 spørgsmål om inddragelse af andre mænd, kan sagen  

 hjemvises til fornyet behandling ved byretten.
 Stk. 2. En sag, hvori forkyndelse af stævning er sket  

 ved indrykkelse i Statstidende, kan af sagsøgte, der ikke har givet  

 møde, kræves genoptaget.
Stk. 3. Begæring om genoptagelse må  

 fremsættes for retten senest 3 år efter barnets fødsel.  

 Det gælder dog ikke en begæring, som fremsættes af barnet,  

 efter at det er fyldt 18 år.
Begæringen rettes til den ret, der  

 senest har behandlet sagen, eller, hvis sagen ikke tidligere har været  

 behandlet af retten, til den ret, der er nævnt i § 456 c.
Stk. 4. Genoptagelse efter udløbet af den i stk. 3  

 nævnte frist kan tillades af landsretten, når der anføres  

 ganske særlige grunde for, at kravet om ny prøvelse ikke er  

 rejst tidligere, og omstændighederne i øvrigt i høj grad  

 taler for genoptagelse, og det endvidere må antages, at fornyet  

 behandling af sagen ikke vil medføre væsentlige ulemper for  

 barnet.
Er sagen senest behandlet ved Højesteret, meddeles tilladelse  

 til genoptagelse af denne ret.
Under de i 1. pkt. angivne betingelser kan  

 landsretten endvidere tillade anke af en ellers upåankelig byretsdom.  

 Landsrettens afgørelse i henhold til foranstående bestemmelser  

 kan påkæres til Højesteret i overensstemmelse med reglerne  

 i kap. 37. Ved afgørelse af kæremålet kan  

 Højesteret i stedet for genoptagelse tillade anke af en eller  

 upåankelig dom.
 Stk. 5. Den ret, over for hvilken der fremsættes  

 begæring om genoptagelse eller anketilladelse, træffer  

 bestemmelse om, hvorvidt de angivne oplysningers rigtighed skal søges  

 fastslået ved afhøring i et retsmøde eller ved politiets  

 bistand.
 Stk. 6. Hvis sagen senest er behandlet ved landsret eller  

 Højesteret, kan det ved genoptagelsen bestemmes, at sagens fortsatte  

 behandling og nye afgørelse finder sted ved byret.
Stk. 7. Ved genoptagelse og tilladelse til anke efter  

 nærværende paragraf finder bestemmelserne i § 399,  

 stk. 4, tilsvarende anvendelse.
Ved sagens afgørelse kan der  

 træffes bestemmelse om tilbagebetaling af bidrag, som er erlagt eller  

 inddrevet i henhold til den tidligere afgørelse.
§ 2 I lov nr. 387 af 14. juni 1995 om forældremyndighed og samvær,  

 som ændret ved lov nr. 416 af 10. juni 1997, foretages følgende  

 ændringer:
§ 4. Er forældrene gift med hinanden ved barnets  

 fødsel, eller indgår de senere ægteskab, har de  

 fælles forældremyndighed.
Er forældrene separeret ved  

 barnets fødsel, har moderen dog forældremyndigheden alene,  

 medmindre samlivet mellem forældrene genoptages eller forældrene  

 har indgået aftale om fælles forældremyndighed efter  

 § 6.
 1. I § 4 indsættes efter »samlivet mellem  

 ægtefællerne genoptages eller forældrene har«: »afgivet  

 erklæring som nævnt i § 5, stk. 1, eller«.
 2. § 5 affattes således:
 § 5. Er forældrene ikke gift med hinanden, har moderen  

 forældremyndigheden alene, medmindre forældrene har indgået  

 aftale om fælles forældremyndighed efter § 6.
 »§ 5. Forældre, der ikke er gift med hinanden, har  

 fælles forældremyndighed, hvis de efter børnelovens  

 § 2, stk. 1, § 14, stk. 1 eller 3, eller § 19, jf.  

 § 14, stk. 1 eller 3, har afgivet erklæring om, at de sammen  

 vil varetage omsorgen og ansvaret for barnet.
 Stk. 2. Afgives der ikke erklæring som nævnt i  

 stk. 1, har moderen forældremyndigheden alene, medmindre  

 forældrene har indgået aftale om fælles  

 forældremyndighed efter § 6.«.
 § 7. Ved separation eller skilsmisse skal der tages stilling  

 til forældremyndigheden, medmindre der tidligere er truffet aftale  

 eller afgørelse herom.
 3. § 7 ophæves.
Stk. 2. Forældrene kan aftale, at de fortsat skal have  

 fælles forældremyndighed.
Aftalen er kun gyldig, når den er  

 anmeldt til statsamtet.
Er separations- eller skilsmissesagen indbragt for  

 retten, kan anmeldelse ske hertil.
 Stk. 3. Skal den fælles forældremyndighed  

 ophøre, gælder § 9.
§ 29. Er et barn fyldt 12 år, skal der, før der  

 træffes afgørelse i en sag om forældremyndighed eller  

 samvær, finde en samtale sted med barnet herom.
Samtalen kan dog  

 undlades, hvis det må antages at være til skade for barnet eller  

 uden nogen betydning for sagen.
 4. I § 29 indsættes som stk. 2:
»Stk. 2. Er barnet under 12 år, skal der finde en  

 samtale sted som nævnt i stk. 1, hvis barnets modenhed og sagens  

 omstændigheder tilsiger det.« § 3 I lov om ægteskabs indgåelse og opløsning, jf.  

 lovbekendtgørelse nr. 147 af 9. marts 1999, foretages følgende  

 ændringer:
§ 10. Den, som har været gift eller har været part  

 i et registreret partnerskab, må ikke indgå nyt ægteskab,  

 før offentligt skifte eller dødsbobehandling ved bobestyrer er  

 påbegyndt, eller privat skifte er afsluttet.
Dette gælder dog  

 ikke, hvis der ikke var noget formuefællesskab mellem  

 ægtefællerne eller fritagelse for skifte særligt er  

 hjemlet.
Endvidere kan Justitsministeren tillade, at bestemmelsen i 1. pkt.  

 fraviges, såfremt særlige grunde taler derfor.
 1. § 10, 3. pkt., affattes således:
 »Endvidere kan den myndighed, som efter § 13 skal prøve  

 ægteskabsbetingelserne, tillade, at 1. pkt. fraviges.«.
 2. I § 10 indsættes som stk. 2:
»Stk. 2. Afgørelser efter stk. 1, 3. pkt., kan  

 påklages til justitsministeren.« § 42. Separation og skilsmisse gives ved dom eller  

 bevilling.
 Stk. 2. Bevilling kan kun meddeles, såfremt  

 ægtefællerne er enige om at ønske separation eller  

 skilsmisse ved bevilling og enige om de i §§ 46, 49 og 54-56  

 nævnte vilkår, jf. dog § 45. Spørgsmål om  

 størrelsen af underholdsbidrag kan ægtefællerne henskyde  

 til statsamtets afgørelse.
 3. I § 42, stk. 2, 1. pkt., udgår:  

 »46,«.
 Stk. 3. Findes det betænkeligt at meddele bevilling,  

 skal bevilling nægtes.
§ 4 I straffeloven, jf. lovbekendtgørelse nr. 849 af 6. september 2000,  

 foretages følgende ændring:
 § 214. Den, som ved urigtig eller ufuldstændig  

 anmeldelse til den myndighed, der modtager fødselsanmeldelser,  

 forvansker beviset for en persons familiestilling, straffes med hæfte  

 eller under formildende omstændigheder med bøde.
 1. § 214 og § 255 ophæves.
 Stk. 2. Straffen kan bortfalde, når et af en gift kvinde  

 udenfor ægteskab født barn med ægtefællens samtykke  

 opgives som ægtebarn.
 § 255. Med bøde, hæfte eller med fængsel  

 indtil 1 år straffes den mand, som modvillig unddrager sig fra at yde  

 en af ham uden for ægteskab besvangret kvinde den til hendes nedkomst  

 fornødne hjælp, hvis hun derved kommer i nød.
 Stk. 2. Undlader nogen, der er vidende om, at en til hans  

 husstand hørende kvindes nedkomst er nær forestående, at  

 yde hende den i denne anledning fornødne bistand, straffes han med  

 bøde eller hæfte indtil 3 måneder.
§ 5 I adoptionsloven, jf. lovbekendtgørelse nr. 1040 af 16. december  

 1999, foretages følgende ændring:
§ 16. Ved adoption indtræder samme retsforhold mellem  

 adoptant og adoptivbarn som mellem forældre og deres ægtebarn, og  

 barnet og dets livsarvinger arver og arves af adoptanten og dennes  

 slægt, som om adoptivbarnet var adoptantens eget barn.
Samtidig  

 bortfalder retsforholdet mellem adoptivbarnet og dets virkelige  

 slægt.
 1. I § 16, stk. 1, 1. pkt., ændres  

 »ægtebarn, og barnet« til: »barn, og adoptivbarnet«.
 Stk. 2-3. ...
§ 6 I erstatningsansvarsloven, jf. lovbekendtgørelse nr. 599 af 8.  

 september 1986, som ændret senest ved § 3 i lov nr. 349 af 23. maj  

 1997, foretages følgende ændring:
§ 14. Erstatning for tab af forsørger til efterlevende  

 børn fastsættes til et beløb, der svarer til summen af de  

 bidrag til barnets underhold, som afdøde på skadestidspunktet  

 kunne være pålagt efter lov om børns retsstilling, hvis  

 afdøde havde været bidragspligtig.
Var afdøde  

 eneforsørger, forhøjes erstatningen med 100 %.
 1. I § 14, 1. pkt., ændres »lov om børns  

 retsstilling« til: »lov om børns forsørgelse«.
§ 7 I lov om aktiv socialpolitik, jf. lovbekendtgørelse nr. 266 af 12.  

 april 2000, foretages følgende ændring:
 § 97. Er der efter lovgivningen om retsforholdet mellem  

 ægtefæller eller om børns retsstilling pålagt en  

 person at betale underholdsbidrag m.v. til en anden person, der modtager  

 hjælp til forsørgelse, indtræder det offentlige for det  

 beløb, der svarer til hjælpen, i kravet mod den bidragsskyldige,  

 uanset om forsørgelsesansvaret efter reglerne i § 2 er  

 ophørt.
 1. I § 97, stk. 1, ændres »lov om  

 børns retsstilling« til: »lov om børns  

 forsørgelse«.
 Stk. 2. ...
§ 8 I lov om børnetilskud og forskudsvis udbetaling af  

 børnebidrag, jf. lovbekendtgørelse nr. 707 af 25. august 1995,  

 som ændret senest ved § 1 i lov nr. 966 af 20. december 1999,  

 foretages følgende ændring:
 § 5. ...
 Stk. 2. Retten til at modtage særligt  

 børnetilskud for pensionister er betinget af, at der ikke efter lov om  

 børns retsstilling er fastsat eller kan fastsættes bidrag.  

 ....
 1. I § 5, stk. 2, 1. pkt., § 10, 2. pkt.,  

 § 11, stk. 1, § 14, § 15, stk. 1 og 2, og  

§ 19, 1. pkt., ændres »lov om børns retsstilling«  

 til: »lov om børns forsørgelse«.
 § 10. ... Særligt børnetilskud, der skal ydes et  

 barn efter en bidragspligtigs død, udbetales dog først fra  

 udløbet af den periode, for hvilken der senest er udbetalt bidrag  

 efter lov om børns retsstilling.
 § 11. Et bidrag til et barns underhold, der er fastsat efter  

 lov om børns retsstilling, kan, når det ikke betales på  

 forfaldsdagen, udbetales af det offentlige til den person, der er berettiget  

 til at kræve bidraget fastsat efter § 18, stk. 2, i lov om  

 børns retsstilling.
 Stk. 2-3. ...
 § 14. Bidrag kan kræves udbetalt forskudsvis med det  

 beløb, der er fastsat efter lov om børns retsstilling, dog  

 højst med normalbidraget. ...
 § 15. Særlige bidrag, som efter lov om børns  

 retsstilling er pålagt til udgifterne ved fødslen og moderens  

 underhold før og efter fødslen, kan, når betingelserne i  

 § 12 er opfyldt, udbetales forskudsvis af det offentlige med indtil 483  

 kr. ved fødslen og 841 kr. pr. måned til moderens underhold  

 før og efter fødslen.
 Stk. 2. Særlige bidrag, som efter lov om børns  

 retsstilling er pålagt i anledning af et barns dåb, konfirmation,  

 sygdom eller begravelse eller i anden særlig anledning, kan, når  

 betingelserne i § 12 er opfyldt, udbetales forskudsvis af det offentlige  

 inden for den grænse, som statsamtet fastsætter.
 § 19. Det offentlige skal søge hele det beløb,  

 der ved resolutionen efter lov om børns retsstilling skal betales,  

 inddrevet hos den bidragsskyldige. ...
§ 9 I lov om inddrivelse af underholdsbidrag, jf. lovbekendtgørelse nr.  

 631 af 15. september 1986, som ændret senest ved § 15 i lov nr. 433 af  

 31. maj 2000, foretages følgende ændring:
§ 23. - - - Stk. 2. - - - Stk. 3. Ved inddrivelse af børnebidrag, der er  

 udbetalt forskudsvis af det offentlige, gælder § 28 i lov om  

 børnetilskud og andre familieydelser.
 1. I § 23, stk. 3, ændres »§ 28 i lov om  

 børnetilskud og andre familieydelser« til: »§ 18 i lov om  

 børnetilskud og forskudsvis udbetaling af børnebidrag«.
