Fremsat den 13. oktober 1999 af by- og boligministeren  

 (Jytte Andersen) Forslag til Lov om leje af erhvervslokaler m.v.  

 (Erhvervslejelov) Kapitel 1 Lovens anvendelsesområde § 1. Loven gælder for leje, herunder fremleje, af  

 lokaler, der udelukkende er udlejet til andet end beboelse.
 Stk. 2. Omfatter en lejeaftale såvel lokaler, der er  

 udlejet til beboelse, som lokaler, der udelukkende er udlejet til andet end  

 beboelse, og er lokalerne beliggende i hver sin fysiske enhed, gælder  

 §§ 9-13, 31 og 32 for de lokaler, der udelukkende er  

 udlejet til andet end beboelse.
 Stk. 3. Loven gælder, selv om lejen skal betales med  

 andet end penge, herunder med arbejde.
 § 2. Loven gælder ikke i det omfang, lejeforholdet er  

 omfattet af særlige regler i anden lovgivning.
§ 3. Ved én ejendom forstås i denne lov 1)	ét matrikelnummer, 2)	flere matrikelnumre, der ifølge notering i matriklen skal  

 holdes forenet, 3)	bygning på lejet grund, som har eget ejendomsblad i tingbogen,  

 eller 4) én ejerlejlighed.
 § 4. Lovens fravigelige bestemmelser finder anvendelse,  

 medmindre andet er aftalt mellem lejer og udlejer eller må anses for  

 indeholdt i aftalen.
Kapitel 2 Lejeaftalen § 5. En lejeaftale og andre aftaler om det lejede skal  

 udfærdiges skriftligt, når en af parterne kræver det.
Stk. 2. Det skal specificeret fremgå af lejeaftalen,  

 hvilke udgiftsarter lejeren ud over lejen skal betale til udlejeren  

 vedrørende det lejede.
Dette gælder dog ikke for udgiftsarter,  

 der ikke er kendte ved lejeaftalens indgåelse.
Den anslåede  

 størrelse af den enkelte udgift skal være angivet.
Indeholder  

 lejeaftalen ikke en eller flere af disse oplysninger, kan udlejeren  

 ikke opkræve den eller de pågældende udgifter,  

 medmindre udlejeren kan godtgøre, at manglerne ikke har bevirket en  

 forringelse af lejerens retsstilling.
 Stk. 3. Det skal endvidere specificeret fremgå af  

 lejeaftalen, hvilke udgifter der ud over brændsel indgår i  

 forbrugsregnskabet, jf. § 45, stk. 2. Stk. 2, 2.-4. pkt.,  

 finder tilsvarende anvendelse.
 Stk. 4. I lejeaftalen skal det oplyses, hvilken dato der tages  

 udgangspunkt i ved regulering for fremtidige skatte- og  

 afgiftsændringer efter §§ 10-12. Har udlejeren undladt at give  

 disse oplysninger, lægges ved regulering af lejen, jf. §§ 10-12,  

 den størrelse af skatter og afgifter til grund, som påhviler  

 ejendommen ved lejeforholdets begyndelse, og som er meddelt udlejeren ved  

 lejeaftalens indgåelse.
§ 6. Lejerens rettigheder efter reglerne i denne lov er  

 gyldige mod enhver uden tinglysning.
Det samme gælder aftaler om  

 forudbetaling af leje, indskud, depositum eller lignende, når disse  

 beløb tilsammen ikke overstiger et halvt års leje.
Stk. 2. Ved lejeforholdets ophør skal lejerens krav  

 efter stk. 1 dog være gjort gældende ved sagsanlæg  

 inden 1 år fra ophørstidspunktet, såfremt det skal kunne  

 gøres gældende mod en anden ejer end den, som ejede ejendommen,  

 da kravet forfaldt.
Endvidere skal bekræftet genpart af  

 stævningen tinglyses uden ugrundet ophold, jf. tinglysningslovens  

 § 12, stk. 4.
 § 7. En lejeaftale kan ændres eller  

 tilsidesættes helt eller delvis, hvis det vil være urimeligt  

 eller i strid med redelig handlemåde at gøre den gældende,  

 jf. aftalelovens § 36.
 § 8. Reglerne i §§ 5 og 6 kan ikke ved aftale fraviges  

 til skade for lejeren. § 7 kan ikke fraviges ved aftale.
Kapitel 3 Lejefastsættelse, lejeregulering og ændring  

 af lejevilkår § 9. Fastsættelse af lejens størrelse ved  

 lejeaftalens indgåelse og lejens regulering i lejeperioden sker efter  

 parternes aftale.
 Stk. 2. Er lejens størrelse ikke aftalt, anses den for  

 at udgøre det beløb, der svarer til markedslejen for det  

 pågældende lejeforhold, jf. § 13, stk. 1, 2. og 3.  

 pkt.
 § 10. Forøges de ejendomsskatter, der påhviler  

 ejendommen, kan udlejeren forlange udgiften udlignet gennem en  

 lejeforhøjelse for de lokaler, som skatten vedrører.  

 Lejeforhøjelse kan kræves uanset aftalt uopsigelighed.
 Stk. 2. I fredede ejendomme, hvorpå der er tinglyst en  

 særlig bevaringsdeklaration i henhold til lovgivningen om  

 bygningsfredning, kan udlejeren, uanset om ejendommene er fritaget for  

 ejendomsbeskatning, kræve lejeforhøjelse efter stk. 1,  

 såfremt der sker forhøjelse af den ejendomsskat, der kunne have  

 været opkrævet, hvis ejendommen ikke var fredet.
 Stk. 3. Lejeforhøjelsen fordeles i forhold til den  

 gældende leje på varslingstidspunktet eller, hvor der ikke er  

 fastsat nogen leje, den leje, der svarer til markedslejen for det  

 pågældende lejeforhold, jf. § 13, stk. 1.
Stk. 4. Lejeforhøjelsen kan gennemføres med 3  

 måneders varsel.
Lejeforhøjelsen kan dog kræves med  

 virkning fra det tidspunkt, udgiften er pålagt ejendommen, hvis kravet  

 om lejeforhøjelse fremsættes senest 5 måneder efter dette  

 tidspunkt.
 Stk. 5. Kravet om lejeforhøjelse skal fremsættes  

 skriftligt og indeholde en beregning af, hvorledes ændringen af lejen  

 fremkommer, samt oplysning om lejerens adgang til at gøre indsigelse,  

 jf. stk. 6. Indeholder kravet ikke disse oplysninger, er det ugyldigt,  

 medmindre udlejeren kan godtgøre, at manglerne ikke har bevirket en  

 forringelse af lejerens retsstilling.
Stk. 6. Vil lejeren ikke godkende kravet om  

 lejeforhøjelse, skal lejeren senest 6 uger efter, at kravet er kommet  

 frem, fremsætte skriftlig indsigelse, der angiver, på hvilke  

 punkter kravet ikke kan godkendes.
Udlejeren skal da anlægge sag ved  

 boligretten senest 6 uger efter lejerfristens udløb, hvis udlejeren  

 ønsker at fastholde kravet om lejeforhøjelse.
 § 11. Reglerne i § 10 gælder også, hvis der  

 pålægges ejendommen nye eller forøgede afgifter til vand,  

 el, renovation, kloak, skorstensfejning og kontrolmåling, justering og  

 rensning af fyringsanlæg, energimærkning og udarbejdelse af  

 energiplan m.v. i medfør af lov om fremme af energi- og  

 vandbesparelser i bygninger efter takster, der er fastsat eller godkendt af  

 det offentlige.
Stk. 2. Reglerne i § 10 gælder også, hvis der  

 pålægges ejendommen nye vej-, kloak- eller lignende bidrag til  

 det offentlige.
Er bidrag pålagt ejendommen som en engangsydelse, kan  

 udlejeren, når den er betalt, udligne bidraget på lejerne gennem  

 en lejeforhøjelse, der i løbet af 10 år har dækket  

 udlejerens udlæg med tillæg af sædvanlige  

 finansieringsudgifter.
Lejeforhøjelsen bortfalder ved periodens  

 udløb.
Lejerne kan dog kræve at betale beløbet  

 kontant.
§ 12. Bortfalder eller nedsættes de i §§ 10 og 11  

 nævnte skatter, afgifter eller bidrag, skal udlejeren med virkning fra  

 nedsættelsestidspunktet foretage en tilsvarende lejenedsættelse  

 for de lokaler, i hvis leje udgiften har været indregnet.
I ejendomme  

 som nævnt i § 10, stk. 2, kan et beløb svarende til  

 den ejendomsskat, der til enhver tid kunne have været opkrævet,  

 dog opkræves som en del af lejen, uanset om en ejendom er fritaget for  

 ejendomsbeskatning.
 Stk. 2. Udlejeren skal give lejeren skriftlig meddelelse om  

 nedsættelsen af lejen senest 6 uger efter, at meddelelsen om  

 nedsættelsen af udgiften efter stk. 1 er kommet frem til  

 udlejeren.
§ 13. Hver part i lejeforholdet kan i lejeperioden forlange  

 lejen reguleret til markedslejen, hvis den gældende leje er  

 væsentligt lavere eller væsentligt højere end  

 markedslejen.
Ved markedslejen forstås den leje, som en kyndig lejer og  

 en kyndig udlejer på varslingstidspunktet ville aftale for det  

 pågældende lejeforhold, blandt andet under hensyntagen til  

 vilkår, lokalernes beliggenhed, anvendelse, størrelse, kvalitet,  

 udstyr og vedligeholdelsestilstand.
Ved tvister om størrelsen  

 af den fremtidige leje finder reglen i retsplejelovens § 344 om rettens  

 fri bevisbedømmelse anvendelse.
Stk. 2. Kravet om regulering af lejen kan dog tidligst  

 få virkning 4 år efter lejeperiodens begyndelse og tidligst 4  

 år efter ikrafttræden af en vilkårsændring i  

 medfør af § 14. Krav om lejeforhøjelse kan tidligst  

 få virkning 4 år efter det tidspunkt, hvor en  

 lejeforhøjelse efter stk. 1 sidst er trådt i kraft.
Krav om  

 lejenedsættelse kan tidligst få virkning 4 år efter det  

 tidspunkt, hvor en lejenedsættelse efter stk. 1 sidst er  

 trådt i kraft.
 Stk. 3. Ved aftalte væsentlige ændringer af  

 vilkårene for lejeforholdet, herunder lejens størrelse, kan krav  

 om regulering af lejen tidligst få virkning 4 år efter det  

 tidspunkt, hvor vilkårene for lejeforholdet ændres, hvis parterne  

 har aftalt dette i forbindelse med indgåelse af aftalen om  

 vilkårsændringer.
 Stk. 4. Reguleringen fordeles over 4 år, således  

 at reguleringen pr. år udgør ¼ af den samlede regulering.
 Stk. 5. Regulering til markedsleje kan ske uanset aftalt  

 uopsigelighed.
 Stk. 6. Ved vurderingen af lejen i forhold til markedslejen  

 ses der bort fra:
 1)	Forbedringer, som lejeren har udført for egen regning med  

 udlejerens tilladelse.
 2)	Lejeforhøjelser og forbedringer efter § 53 i lov om  

 sanering og efter § 60 i lov om byfornyelse og boligforbedring,  

 jf. lovbekendtgørelse nr. 658 af 11. august 1993. Dette gælder  

 dog ikke ved den første lejefastsættelse for forbedringer,  

 hvortil der er ydet støtte efter de nævnte love.
 3)	Lejeforhøjelse og forbedringer efter § 60, stk. 5,  

 i lov om byfornyelse og boligforbedring.
 4)	Lejeforhøjelse og forbedringer efter lov om byfornyelse.
 5)	Den del af lejen, som vedrører særlig indretning,  

 ombygning eller forbedring af det lejede, som udlejeren har ladet  

 udføre efter aftale med lejeren.
Stk. 7. Ved vurderingen af lejen i forhold til markedslejen  

 tages der hensyn til vederlag, som lejeren ved lejeaftalens indgåelse  

 har betalt til udlejeren for at overtage lejemålet.
Har lejeren  

 tidligere været ejer og bruger af lejemålet, og er lejeaftalen  

 indgået som en del af aftalen om dennes salg af ejendommen,  

 således at der er sammenhæng mellem salgsprisen og lejens  

 størrelse, tages der tillige hensyn hertil.
Stk. 8. Lejereguleringen kan gennemføres med 3  

 måneders varsel.
Kravet om regulering af lejen skal være  

 skriftligt og skal indeholde en angivelse af lejereguleringens  

 størrelse.
Kravet skal tillige indeholde oplysning om adgangen til at  

 gøre indsigelse, jf. stk. 9. Indeholder kravet ikke disse  

 oplysninger, er det ugyldigt, medmindre den, der har fremsat kravet, kan  

 godtgøre, at mangelen ikke har bevirket en forringelse af den anden  

 parts retsstilling.
 Stk. 9. Den part, som har modtaget kravet om regulering af  

 lejens størrelse, skal skriftligt fremsætte indsigelse over for  

 den anden part senest 6 uger efter, at kravet om lejeregulering er kommet  

 frem, hvis kravet ikke kan godkendes.
 Stk.10. Den part, som rettidigt har modtaget indsigelse efter  

 stk. 9, skal senest 6 uger fra udløbet af fristen i stk. 9  

 anlægge sag ved boligretten, hvis kravet om lejeregulering
ønskes fastholdt.
§ 14. I lejeforhold, der ikke er omfattet af § 62, kan  

 parterne aftale, at udlejeren kan stille krav om ændring af  

 lejevilkårene med den virkning, at udlejeren kan opsige lejeren, hvis  

 parterne ikke efter en forhandling, jf. stk. 5-7, er nået til  

 enighed om de fremtidige lejevilkår.
En ændring af  

 lejevilkårene og opsigelse efter stk. 8 kan dog tidligst  

 få virkning 8 år efter lejeperiodens begyndelse og tidligst 8  

 år efter det tidspunkt, hvor en ændring af lejevilkårene  

 efter denne bestemmelse sidst er trådt i kraft.
En ændring  

 af lejevilkårene og opsigelse kan endvidere tidligst få virkning  

 4 år efter det tidspunkt, hvor en lejeforhøjelse efter reglerne  

 om regulering af lejen til markedslejen i henhold til § 13 sidst er  

 trådt i kraft.
 Stk. 2. Ved aftalte væsentlige ændringer af  

 vilkårene for lejeforholdet, herunder lejens størrelse, kan krav  

 om ændring af lejevilkårene og opsigelse tidligst få  

 virkning 8 år efter det tidspunkt, hvor vilkårene for  

 lejeforholdet ændres, hvis parterne har aftalt dette i forbindelse med  

 indgåelse af aftalen om vilkårsændringer.
 Stk. 3. En aftale i henhold til stk. 1 skal for at  

 være gyldig udfærdiges skriftligt og indeholde oplysning om, at  

 udlejeren har ret til at opsige lejeforholdet i medfør af stk. 8, og  

 om lejeren har krav på erstatning for en eventuel opsigelse efter stk.  

 4. Sag om aftalens ugyldighed skal være anlagt af lejeren senest 1  

 år efter aftalens indgåelse.
 Stk. 4. Lejeren har, medmindre parterne har aftalt andet, ret  

 til erstatning i henhold til § 66, for det tab, som lejeren lider, som  

 følge af en opsigelse efter stk. 8.
Stk. 5. Hvis der er indgået aftale efter stk. 1,  

 kan udlejeren fremsætte krav om ændring af lejevilkårene  

 med 3 måneders varsel.
Kravet skal være skriftligt og indeholde  

 en angivelse af, hvori ændringen af lejevilkårene består.  

 Kravet skal desuden indeholde oplysning om lejerens adgang til at kræve  

 erstatning, jf. stk. 4. Kravet skal endvidere indeholde oplysning om  

 lejerens adgang til at gøre indsigelse og om lejerens pligt til i  

 indsigelsen at angive modforslag samt størrelsen og  

 sammensætningen af et erstatningskrav, jf. stk. 6.  

 Endvidere angives den i stk. 6 nævnte retsvirkning af, at lejeren  

 undlader dette, og den i stk. 7 nævnte retsvirkning af, at lejeren  

 udebliver fra den deri nævnte forhandling med udlejeren.
Endelig skal  

 kravet indeholde oplysning om, at udlejeren kan opsige lejeforholdet, hvis  

 parterne efter en forhandling ikke kan nå til enighed om de fremtidige  

 lejevilkår.
Indeholder kravet ikke disse oplysninger, er det ugyldigt,  

 medmindre udlejeren kan godtgøre, at manglerne ikke har bevirket en  

 forringelse af lejerens retsstilling.
Stk. 6. Vil lejeren ikke fortsætte lejemålet  

 på de vilkår, udlejeren har forlangt, skal lejeren skriftligt  

 fremsætte indsigelse, der skal være kommet frem til udlejer  

 senest 3 måneder efter, at udlejerens krav er kommet frem med angivelse  

 af lejerens modforslag, herunder på hvilke punkter udlejerens krav ikke  

 kan godkendes.
Hvis lejeren vil kræve erstatning i forbindelse med en  

 opsigelse, skal størrelsen og sammensætningen af det maksimale  

 erstatningskrav fremgå af indsigelsen.
Indeholder indsigelsen ikke  

 disse oplysninger, anses den for ikke at være rettidigt fremsat,  

 medmindre lejeren kan godtgøre, at manglerne ikke har bevirket en  

 forringelse af udlejerens retsstilling.
Stk. 7. Hvis lejeren rettidigt har gjort indsigelse mod det  

 fremsatte krav som nævnt i stk. 6, skal udlejeren, medmindre  

 lejeren har givet meddelelse efter stk. 8, senest 6 uger efter  

 lejerfristens udløb skriftligt indkalde lejeren til forhandling, hvis  

 udlejeren vil fastholde kravet om vilkårsændringer.
Indkaldelsen  

 skal ske med et passende varsel til et passende sted.
Udebliver  

 lejeren fra denne forhandling, anses indsigelsen for at være trukket  

 tilbage, medmindre lejeren har meldt forfald eller angiver en rimelig  

 grund til udeblivelsen.
Stk. 8. Kan parterne ikke nå til enighed om de  

 fremtidige lejevilkår, kan hver af disse skriftligt meddele den anden  

 part, at forhandlingsmulighederne anses for udtømt.
Udlejeren kan  

 senest 6 uger efter det tidspunkt, hvor meddelelsen er kommet frem til  

 modtageren skriftligt opsige lejeaftalen med mindst 6 måneders  

 varsel.
Opsiges lejeaftalen ikke rettidigt, fortsætter den på de  

 hidtil gældende vilkår.
§ 15. § 14, stk. 1-3, og stk. 5-7, kan ikke  

 fraviges ved aftale til skade for lejeren.
Stk. 8 kan ikke fraviges ved  

 aftale til skade for lejeren, sålænge udlejeren ikke har opsagt  

 lejeren.
Kapitel 4 Vedligeholdelse, forsinkelse og lejerens  

 mangelsbeføjelser § 16. Udlejeren skal holde ejendommen og det lejede  

 forsvarligt vedlige.
Alle indretninger i ejendommen, herunder til  

 afløb og til forsyning med elektricitet, gas, vand og varme skal  

 holdes i god og brugbar stand.
 Stk. 2. Udlejeren skal sørge for renholdelse og  

 sædvanlig belysning af ejendommen og adgangsvejene til det lejede.  

 Udlejeren skal tillige renholde fortov, gård, fælles  

 opholdsarealer og andre fælles indretninger.
 Stk. 3. Fornyelse af hvidtning, maling, tapetsering og  

 lakering af gulve som følge af forringelse ved slid og ælde
skal foretages så ofte, det er sædvanemæssigt  

 påkrævet under hensyn til ejendommens og det lejedes  

 karakter.
 § 17. Såfremt der foreligger hindring for overtagelse af  

 de lejede lokaler til den aftalte tid, uden at dette skyldes lejerens  

 forhold, kan lejeren kræve et forholdsmæssigt afslag i lejen.
Stk. 2. Lejeren kan hæve lejeaftalen ved væsentlig  

 forsinkelse, medmindre forsinkelsen af udlejeren måtte  

 forudsættes at være af uvæsentlig betydning for lejeren.  

 Retten til at hæve er betinget af, at lejeren, efter at forsinkelsen er  

 indtrådt, har fremsat påkrav over for udlejeren, og lejerens  

 overtagelse ikke kan ske inden rimelig tid derefter.
Lejeaftalen kan dog  

 altid hæves ved enhver forsinkelse, såfremt lejeren har betinget  

 sig overtagelse af lokalerne til bestemt tid.
 Stk. 3. Uanset om lejeren hæver lejeaftalen, kan lejeren  

 kræve erstatning, medmindre udlejeren godtgør, at forsinkelsen  

 ikke skyldes noget forhold, for hvilket udlejeren er ansvarlig.
§ 18. Er det lejede ikke ved overtagelsen og under  

 lejeforholdets beståen i den stand, som lejeren efter retsforholdet  

 mellem lejeren og udlejeren kan kræve, og afhjælper udlejeren  

 ikke straks mangelen efter påkrav herom, kan lejeren lade mangelen  

 afhjælpe for udlejerens regning.
Vedrører mangelen det lejedes  

 forsyning med lys, gas, varme eller lignende, kan lejeren ved fogedens  

 bistand skaffe sig adgang til ejendommens installationer for at  

 afhjælpe mangelen.
 Stk. 2. Lejeren kan kræve et forholdsmæssigt  

 afslag i lejen, så længe en mangel forringer brugsværdien  

 af det lejede for lejeren.
 § 19. Er det lejede mangelfuldt som nævnt i § 18,  

 og afhjælper udlejeren ikke straks mangelen efter påkrav herom,  

 eller kan den ikke afhjælpes inden for rimelig tid, kan lejeren  

 hæve lejeaftalen, hvis mangelen må anses for væsentlig,  

 eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som  

 grund for ophævelse.
§ 20. Lejeren kan kræve erstatning, hvis det lejede ved  

 aftalens indgåelse savnede egenskaber, som må anses for  

 tilsikrede, eller udlejeren har handlet svigagtigt.
Det samme gælder,  

 hvis det lejede senere lider skade som følge af udlejerens  

 forsømmelse, eller der i øvrigt opstår hindringer eller  

 ulemper for lejerens brugsret som følge af forhold, som udlejeren er  

 ansvarlig for.
§ 21. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig  

 mangelen senest 2 uger efter lejeforholdets begyndelse meddele udlejeren, at  

 lejeren vil gøre den gældende.
Dette gælder dog ikke, hvis  

 mangelen ikke kan erkendes ved anvendelse af sædvanlig  

 agtpågivenhed, eller udlejeren har handlet svigagtigt.
I de i 2. pkt.  

 nævnte tilfælde skal lejeren gøre kravet gældende  

 uden ugrundet ophold efter, at mangelen er eller burde være  

 opdaget.
§ 22. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens  

 indgåelse, kan lejeren kræve et forholdsmæssigt afslag i  

 lejen og erstatning.
Lejeren kan endvidere hæve lejeaftalen,  

 såfremt brugen indskrænkes væsentligt, eller udlejeren har  

 handlet svigagtigt.
Stk. 2. Stk. 1 gælder ikke, hvis lejeren vidste, at  

 brugen var retsstridig, eller hvis lejerens ukendskab skyldes grov  

 uagtsomhed.
Endvidere finder stk. 1 ikke anvendelse, hvis det  

 retsstridige forhold ikke har medført nogen indskrænkninger i  

 lejerens brugsret, og udlejeren efter opfordring straks bringer forholdet i  

 orden.
 Stk. 3. § 21 finder anvendelse på de i stk. 1  

 nævnte mangler.
 § 23. Bringes et lejeforhold, bortset fra de i § 22  

 nævnte tilfælde, til ophør i utide på grund af andre  

 rettigheder over ejendommen, kan lejeren kræve erstatning af  

 udlejeren.
Stk. 2. Bringes lejeforholdet til ophør i utide, fordi  

 det offentlige af sundhedsmæssige eller andre grunde nedlægger  

 forbud mod lejerens brug, er lejeren kun pligtig at betale leje til den dag,  

 forbudet træder i kraft.
Hvis forbudet kun begrænser brugen  

 på mindre væsentlig måde, kan lejeren dog kun kræve  

 et forholdsmæssigt afslag i lejen.
 § 24. Bliver det lejede ødelagt ved brand eller anden  

 ulykke, bortfalder aftalen.
 Stk. 2. Bortfalder en lejeaftale i henhold til stk. 1,  

 skal udlejeren uden unødigt ophold tilbyde lejeren at leje andre  

 lokaler i ejendommen, hvis der bliver andre lokaler ledige til overtagelse  

 senest 3 måneder efter det tidspunkt, hvor det lejede blev  

 ødelagt.
 Stk. 3. Ved bortfald af en lejeaftale efter stk. 1, skal  

 udlejeren tilbyde lejeren at leje lokaler af samme art som de lokaler, der  

 blev ødelagt, hvis der ved genopførelse eller ombygning  

 tilvejebringes sådanne lokaler.
Kapitel 5 Udlejerens adgang til det lejede og udlejerens ret til  

 at foretage ændringer i det lejede m.v.
 § 25. Udlejeren eller dennes stedfortræder har ret til  

 at få eller skaffe sig adgang til det lejede, når forholdene  

 kræver det.
 § 26. Udlejeren har, uanset en eventuelt aftalt uopsigelighed,  

 ret til at foretage ændringer i det lejede og ændringer af  

 ejendommen, selv om dette berører lejerens brugsret, såfremt  

 ændringerne ikke væsentligt og varigt ændrer det lejedes  

 identitet, jf. dog stk. 2.
 Stk. 2. Lejeren kan, når udlejeren foretager  

 ændringer efter stk. 1, stille krav om, at lejen skal  

 nedsættes, hvis ændringen medfører en væsentlig  

 forringelse af brugsværdien af det lejede for lejeren.
 § 27. Udlejeren kan iværksætte arbejder i det  

 lejede med det varsel, der er angivet i stk. 2. Udlejeren kan dog altid  

 uden varsel foretage uopsættelige reparationer i det lejede.
Stk. 2. Varsling om iværksættelse af arbejder i  

 det lejede skal være skriftlig, og varslet er 8 uger.
Ved beregningen  

 af fristen ses der bort fra juli måned.
 Stk. 3. Stk. 1 og 2 finder tillige anvendelse på  

 arbejder uden for det lejede, hvis arbejderne indebærer hindringer  

 eller væsentlig ulempe for lejerens adgang til eller brug af det lejede  

 under eller efter arbejdernes gennemførelse.
§ 28. Ethvert arbejde, der iværksættes af  

 udlejeren, skal udføres uden afbrydelse og med den størst  

 mulige hensyntagen til lejeren.
Udlejeren skal straks foretage  

 efterreparationer.
§ 29. Ved installation af varmeanlæg i ejendommen har  

 udlejeren ret til med 6 ugers varsel at råde over de kælder- og  

 loftsrum, der er nødvendige til anlæggets drift, når der  

 anvises lejeren andre rum, der er anvendelige til den aftalte brug.
Lejeren  

 kan dog ikke kræve anvist andet rum, hvis den forudsatte anvendelse af  

 rummet må anses for overflødiggjort af installationen.
 § 30. § 27, stk. 2 og 3, og § 28 kan ikke ved  

 aftale fraviges til skade for lejeren.
Kapitel 6 Forbedringer § 31. Har udlejeren forbedret det lejede, kan udlejeren  

 forlange lejen forhøjet med et beløb, der modsvarer  

 forøgelsen af det lejedes brugsværdi.
Ved vurdering af den  

 forøgede brugsværdi ses der bort fra forbedringer, der er  

 gennemført efter § 46 a, stk. 3, i lov om leje.
 Stk. 2. Lejeforhøjelsen skal som udgangspunkt kunne  

 give en passende forrentning af den udgift, der med rimelighed er afholdt til  

 forbedringen, samt dække afskrivning og sædvanlige udgifter til  

 vedligeholdelse, administration, forsikring og lignende.
 Stk. 3. Har en udlejer gennemført arbejder efter  

 § 46 a, stk. 3, i lov om leje, kan udlejeren forlange en  

 lejeforhøjelse, der giver en passende forrentning af den udgift, der  

 med rimelighed er afholdt, samt dækker afskrivning og sædvanlige  

 udgifter til vedligeholdelse, administration, forsikring og lignende.
Stk. 4. Har udlejeren opsat eller forbedret eget  

 fællesantenneanlæg til radio- og fjernsynsmodtagelse i  

 ejendommen, eller har udlejeren etableret eller forbedret tilslutning til  

 programforsyning udefra, kan udlejeren forlange, at lejeren over 10 år  

 godtgør udlejeren de etablerings- og forbedringsudgifter, der med  

 rimelighed er afholdt.
Udlejeren kan forlange en passende forrentning og  

 sædvanlige udgifter til vedligeholdelse, administration, forsikring og  

 lignende.
Lejeren kan dog kræve at betale beløbet kontant.
 Stk. 5. Har en ejendom centralvarme eller  

 varmtvandsinstallation, og tilslutter udlejeren denne til et kollektivt  

 varmeforsyningsanlæg, kan udlejeren forlange, at lejeren over 10  

 år godtgør udlejeren ejendommens udgifter ved omlægningen  

 med fradrag af besparelsen.
 Stk. 6. Foranstaltninger, der øger kapaciteten af  

 ejendommens forsynings- eller afløbsledninger af hensyn til lejernes  

 brug, anses for forbedringer.
§ 32. Lejeforhøjelse efter § 31 kan  

 gennemføres med 3 måneders varsel.
Lejeforhøjelsen kan  

 dog tidligst få virkning fra det tidspunkt, hvor forbedringen er  

 fuldført.
Lejeforhøjelse kan ske uanset aftalt  

 uopsigelighed.
 Stk. 2. Kravet om lejeforhøjelse skal fremsættes  

 skriftligt og indeholde oplysning om grunden til lejeforhøjelsen, en  

 beregning af lejeforhøjelsen med oplysning om de afholdte udgifter  

 samt oplysning om lejerens adgang til at gøre indsigelse, jf.  

 stk. 5. Indeholder kravet ikke disse oplysninger, er det ugyldigt,  

 medmindre udlejeren kan godtgøre, at manglerne ikke har bevirket en  

 forringelse af lejerens retsstilling.
Stk. 3. Udlejeren kan kræve en foreløbig  

 lejeforhøjelse på grundlag af et overslag over udgifterne og  

 forbeholde sig at fremsætte nyt krav, når byggeregnskabet er  

 afsluttet.
Lejen skal reguleres efter byggeregnskabet, når det  

 foreligger.
Stk. 4. Boligretten kan på begæring af en lejer  

 fastsætte en frist, inden for hvilken byggeregnskab skal  

 aflægges.
Er byggeregnskab ikke aflagt inden fristens udløb,  

 bortfalder den foreløbige lejeforhøjelse, medmindre  

 overskridelsen af fristen beror på forhold, som udlejeren ikke er  

 ansvarlig for.
Stk. 5. Vil lejeren ikke godkende kravet om  

 lejeforhøjelse, skal lejeren fremsætte skriftlig indsigelse  

 senest 6 uger efter, at kravet er kommet frem til lejeren.
Udlejeren skal da  

 anlægge sag ved boligretten senest 6 uger efter lejerfristens  

 udløb, hvis udlejeren ønsker at fastholde kravet om  

 lejeforhøjelse.
Kapitel 7 Lejerens brug af det lejede § 33. Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som  

 forvoldes ved uforsvarlig adfærd af lejeren selv, lejerens personale  

 eller andre, som lejeren har givet adgang til det lejede, herunder ved  

 fremleje.
Stk. 3. Skader, hvis udbedring er uopsættelig, skal  

 lejeren straks anmelde til udlejeren.
Andre skader skal lejeren anmelde uden  

 ugrundet ophold.
 § 34. Lejeren må ikke uden udlejerens samtykke bruge det  

 lejede til andet formål end aftalt.
 Stk. 2. Lejeren må ikke uden udlejerens samtykke  

 overlade brugen af det lejede eller nogen del heraf til andre.
§ 35. Udlejeren skal sørge for, at der hersker god  

 orden i ejendommen.
Bestemmelserne i §§ 18, stk. 2, 19 og 20 finder  

 tilsvarende anvendelse på udlejerens overtrædelse af denne  

 pligt.
 Stk. 2. Lejeren skal overholde de almindelige ordensregler,  

 der gælder for ejendommen, og skal efterkomme andre rimelige  

 påbud, der skal sikre god husorden og forsvarlig brug af det  

 lejede.
 Stk. 3. Lejeren skal sørge for, at de pligter, der  

 påhviler lejeren efter stk. 2, også iagttages af de  

 personer, for hvis handlinger lejeren er ansvarlig efter § 33.
 § 36. Lejeren må ikke uden udlejerens samtykke foretage  

 ændringer af det lejede eller anbringe andre indretninger eller  

 genstande end de i §§ 37-39 nævnte.
§ 37. Lejeren har ret til at foretage sædvanlige  

 installationer i det lejede, medmindre udlejeren kan godtgøre, at  

 ejendommens el- og afløbskapacitet ikke er tilstrækkelig til  

 installationen.
Lejeren skal med rimeligt varsel give meddelelse til  

 udlejeren, inden lejeren foretager installationen.
§ 38. Lejeren har ret til at foretage ombygninger i det  

 lejede, der er sædvanlige for den type virksomhed, der efter aftalen  

 drives i det lejede.
Lejeren skal give udlejeren 8 ugers varsel, inden  

 lejeren foretager ombygningen.
Udlejeren kan modsætte sig ombygningen,  

 hvis udlejeren godtgør, at ombygningen vil være til ulempe for  

 ejendommen eller dens lejere.
 Stk. 2. Lejeren har endvidere efter udlejerens rimeligt  

 begrundede anvisninger ret til at foretage installationer og ombygninger,  

 når ændringerne sker for at opfylde krav fra en offentlig  

 myndighed vedrørende kontraktmæssig anvendelse af det  

 lejede.
 Stk. 3. Udlejeren kan forlange, at lejeren, inden ombygning og  

 installationer foretages efter stk. 1 og 2, indbetaler et rimeligt  

 depositum til sikkerhed for udlejerens krav mod lejeren efter  

 stk. 4.
 Stk. 4. Har lejeren foretaget ændringer som nævnt  

 i stk. 1 og 2, er lejeren ved lejeforholdets ophør
forpligtet til at retablere det lejede.
§ 39. Lejeren har ret til at foretage skiltning på mure,  

 døre og vinduer, der hører til det lejede, i det omfang det er  

 sædvanligt efter lejerens forretnings og ejendommens art.
Lejeren har  

 endvidere ret til at anbringe markiser, udhængsskabe, automater, varer  

 og lignende i sædvanligt omfang.
Stk. 2. Lejeren af en butik, et hotel, en restauration og  

 lignende skal holde forretningen åben og i forsvarlig drift i  

 sædvanligt omfang.
Det kan ikke pålægges lejere af  

 forretninger i butikscentre eller lignende butiksfællesskaber at holde  

 åbent efter kl. 20.00.
§ 40. Lejeren er erstatningsansvarlig for skade, der er  

 forårsaget af de installationer, ombygninger og ændringer,  

 lejeren har foretaget.
Udlejeren kan kræve, at lejeren ved forsikring  

 eller på anden måde stiller fornøden sikkerhed for  

 opfyldelsen af erstatningsansvaret.
 § 41. Reglerne i §§ 37, 38, stk. 2, og § 39,  

 stk. 2, 2. pkt., kan ikke ved aftale fraviges til skade for lejeren.
Kapitel 8 Betaling af leje § 42. Udlejeren skal anvise et betalingssted her i landet.
Er  

 der ikke anvist et betalingssted, skal lejen betales på udlejerens  

 bopæl eller forretningssted her i landet.
Indbetaling til et  

 pengeinstitut her i landet anses for betaling på det anviste  

 betalingssted.
 § 43. Lejen kan kræves betalt månedsvis forud.
Stk. 2. Forfalder lejen til betaling på en helligdag, en  

 lørdag eller grundlovsdag, udskydes forfaldsdagen til den  

 efterfølgende hverdag.
Betaling anses for rettidig, når den sker  

 senest den 3. hverdag efter forfaldsdagen.
Er denne hverdag en lørdag  

 eller grundlovsdag, er betaling den følgende hverdag rettidig.
 § 44. Reglerne i §§ 42 og 43, stk. 2, kan ikke ved  

 aftale fraviges til skade for lejeren.
Kapitel 9 Betaling for varme og vand m.v.
§ 45. Leverer udlejeren varme og varmt vand samt andre ydelser  

 som nævnt i stk. 2, kan denne kræve sine udgifter til  

 lejerens forbrug samt andel i andre udgifter refunderet.
Udlejeren kan  

 ligeledes kræve sine udgifter til lejerens forbrug af vand refunderet  

 efter reglerne i dette kapitel, når forbruget fordeles på  

 grundlag af fordelingsmålere.
Udgifterne hertil kan ikke indeholdes i  

 lejen, medmindre parterne har aftalt dette.
Stk. 2. Udgifterne opgøres i et forbrugsregnskab for  

 ejendommen.
For så vidt angår varme og varmt vand, kan udlejeren  

 i regnskabet kun medtage udgiften til brændselsforbruget, herunder el  

 og gas til opvarmning, i regnskabsperioden.
Sker leverancen fra et kollektivt  

 varmeforsyningsanlæg, skal udlejeren dog medtage den samlede udgift.  

 Endvidere skal udgifter til energimærkning og udarbejdelse af  

 energiplan m.v. samt udgifter til kontrolmåling, justering og rensning  

 af oliefyringsanlæg, jf. lov om fremme af energi- og vandbesparelser i  

 bygninger, dog ligeledes medtages i regnskabet.
Ligeledes kan samtlige  

 udgifter vedrørende forsyning med vand, herunder vand- og  

 afledningsafgift, medtages.
Rabatydelser og lignende skal godskrives  

 regnskabet.
 Stk. 3. Indeholder forbrugsregnskabet både udgifter til  

 kollektiv varmeforsyning og til vand, og er det ikke muligt at  

 fastsætte sammenfaldende regnskabsår eller afregningsperiode for  

 de to ydelser, jf. § 46, stk. 4, kan udlejeren vælge at  

 udarbejde et separat regnskab for vandudgifter efter reglerne i dette  

 kapitel.
Stk. 4. Leverer udlejeren hverken varme eller varmt  

 vand, og afregnes lejerens forbrug af vand ikke på grundlag af  

 fordelingsmålere, kan udlejeren undlade at udarbejde  

 forbrugsregnskab.
Udgifter, som følger af lov om fremme af energi- og  

 vandbesparelser i bygninger, kan i så fald opkræves efter  

 reglerne i § 11.
§ 46. Forbrugsregnskabet skal udformes således, at det  

 fremgår, hvor stor en del af den enkelte lejers samlede udgift, der  

 vedrører varme og varmt vand, herunder udgifter, som følger af  

 lov om fremme af energi- og vandbesparelser i bygninger, og hvor stor en del,  

 der vedrører vand.
For hver af de to udgiftstyper skal det ligeledes  

 fremgå, hvorledes lejerens andel af de samlede udgifter er beregnet.  

 Regnskabet skal endvidere indeholde oplysning om tidspunktet for udlejerens  

 modtagelse af endelig afregning, jf. § 49, stk.1, samt om lejernes  

 adgang til at gøre indsigelse, jf. § 49, stk. 3. Indeholder  

 regnskabet ikke disse oplysninger, er det ugyldigt, medmindre udlejeren kan  

 godtgøre, at manglerne ikke har bevirket en forringelse af lejerens  

 retsstilling.
 Stk. 2. Regnskabsperioden er fra 1. juni til 31. maj, jf. dog  

 stk. 3 og 4.
Stk. 3. Udlejeren kan med 6 ugers varsel bestemme, at  

 regnskabet fremover skal afsluttes på en anden dato.
Regnskabsperioden  

 ved overgang til et nyt regnskabsår må højst være 18  

 måneder.
 Stk. 4. For ejendomme, hvor leverancen af varme sker fra et  

 kollektivt varmeforsyningsanlæg, skal regnskabsåret følge  

 varmeforsyningsanlæggets regnskabsår eller  

 aflæsningsperiode.
 § 47. Fordelingen af udgifterne til varme og varmt vand samt  

 udgifter, som følger af lov om fremme af energi- og vandbesparelser i  

 bygninger, mellem lejerne sker efter udlejerens bestemmelse på grundlag  

 af sædvanlige beregningsregler, enten efter egnede  

 varmefordelingsmålere eller efter bruttoetageareal eller rumfang og,  

 for så vidt angår levering af varmt vand, efter antallet og arten  

 af varmtvandshaner samt antallet af værelser.
 Stk. 2. Udlejeren kan forlange, at den hidtidige fordeling af  

 vand- og varmeudgiften ændres, således at fordelingen fremover  

 skal ske på grundlag af fordelingsmålere.
 Stk. 3. Udgifter som følge af ændret fordeling  

 efter stk. 2 betragtes som forbedring.
Stk. 4. Beslutninger efter stk. 2 kan gennemføres  

 med 6 ugers varsel til en forbrugsregnskabsperiodes begyndelse.
Ved overgang  

 til afregning for vand efter fordelingsmålere skal lejen samtidig  

 nedsættes med et beløb, der svarer til den del af vandudgiften,  

 som hidtil har været indeholdt i lejen.
§ 48. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens  

 andel i ejendommens forbrugsudgifter, jf. § 45, stk. 2, når  

 udgifterne hertil ikke er indeholdt i lejen.
Udlejeren kan med samme varsel  

 forlange forhøjelse af løbende acontobidrag.
 Stk. 2. Bidragene betales med lige store beløb i  

 forbindelse med de almindelige lejebetalinger.
 Stk. 3. De samlede bidrag for et år må  

 højst opkræves med den udgift, som forventes at blive  

 pålignet for regnskabsperioden.
§ 49. Forbrugsregnskabet skal være kommet frem til  

 lejerne senest 4 måneder efter regnskabsårets udløb.  

 Indeholder regnskabet udgifter vedrørende varme, som leveres fra et  

 kollektivt varmeforsyningsanlæg, skal regnskabet være kommet frem  

 til lejerne senest 3 måneder efter, at udlejeren har modtaget endelig  

 afregning vedrørende forbruget af varme og varmt vand fra  

 varmeforsyningsanlægget, såfremt dette tidspunkt er senere end  

 fristen efter 1. pkt.
Indeholder regnskabet alene udgifter vedrørende  

 forsyning med vand samt udgifter, som følger af lov om fremme af  

 energi- og vandbesparelser i bygninger, skal regnskabet være kommet  

 frem til lejerne senest 3 måneder efter, at udlejeren har modtaget  

 endelig afregning vedrørende forbruget af vand fra kommunen eller  

 vandværket, såfremt dette tidspunkt er senere end fristen efter  

 1. pkt.
 Stk. 2. Når forbrugsregnskabet er udsendt, skal  

 udlejeren på lejerens forlangende give lejeren eller lejerens  

 stedfortræder adgang til at gennemgå bilagene på ejendommen  

 eller andetsteds i vedkommende byområde.
Stk. 3. Lejeren kan skriftligt gøre indsigelse mod  

 forbrugsregnskabet senest 6 uger efter modtagelsen af regnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da indbringe sagen for boligretten senest 6 uger  

 efter lejerfristens udløb, hvis udlejeren ønsker at fastholde  

 sit krav i henhold til regnskabet.
§ 50. Har lejeren betalt for lidt i acontobidrag, kan  

 udlejeren kræve tillægsbetaling ved den første  

 lejebetaling, der skal finde sted, når der er forløbet 1  

 måned efter, at lejeren har modtaget regnskabet.
Overstiger  

 tillægsbetalingen 3 måneders leje, er lejeren dog berettiget til  

 at betale i 3 lige store månedlige rater, således at  

 første rate forfalder til det fastsatte tidspunkt for  

 tillægsbetalingen.
Fraflytter lejeren, skal tillægsbetalingen  

 senest betales på fraflytningsdagen.
 Stk. 2. Har lejeren betalt for meget i acontobidrag, skal det  

 for meget betalte tilbagebetales kontant til lejeren eller fradrages i  

 første lejebetaling efter, at forbrugsregnskabet er udsendt.
 § 51. Er regnskabet ikke kommet frem til lejeren ved  

 udløbet af den i § 49, stk. 1, nævnte frist, mister  

 udlejeren sin ret til at kræve tillægsbetaling af lejeren.
 Stk. 2. Fremsendes regnskabet ikke inden 2 måneder efter  

 udløbet af den i § 49, stk. 1, nævnte frist, kan  

 lejeren undlade at indbetale acontobidrag, indtil lejeren har modtaget  

 regnskabet og har modtaget et eventuelt for meget betalt bidrag for den  

 afsluttede regnskabsperiode.
§ 52. Har udlejeren som følge af en undskyldelig fejl  

 glemt at medtage en udgiftspost på regnskabet, kan udlejeren til det  

 følgende forbrugsregnskab overføre den del af posten, som ikke  

 overstiger 10 pct. af de samlede udgifter i det først afsluttede  

 regnskab.
Udlejeren skal orientere lejerne om størrelsen af en  

 overført udgift.
Stk. 2. I tilfælde af fejlagtig udgiftsfordeling mellem  

 lejerne skal udlejeren snarest rette fejlen ved skriftlig meddelelse til de  

 berørte lejere.
Med hensyn til tillægsbetaling og  

 tilbagebetaling som følge af rettelsen finder bestemmelserne i  

 § 50 tilsvarende anvendelse.
§ 53. Uanset reglerne i dette kapitel kan udlejeren  

 forlange, at lejeren fremtidig betaler udgifter til forsyning med varme, vand  

 og elektricitet på grundlag af afregningsmålere direkte til  

 leverandøren. Ændringen kan gennemføres med 6 ugers  

 varsel.
Vedrører ændringen afregning for vand, som ikke afregnes  

 over forbrugsregnskabet, kan ændringen gennemføres med 6 ugers  

 varsel. Ændringer af betalingsbetingelserne for varme og vand  

 gælder uanset tidligere modstående aftale.
Kapitel 10 Brugsrettens overgang til andre § 54. En lejer, der i henhold til aftale med udlejer har ret  

 til at fremleje det lejede, må ikke uden ægtefællens  

 samtykke foretage fremleje, såfremt dette vil medføre, at det  

 lejede ikke længere kan tjene som grundlag for  

 ægtefællernes eller den anden ægtefælles virksomhed.  

 Er den anden ægtefælle umyndig, meddeler værgen samtykket.  

 Bestemmelserne i § 18, stk. 2, og § 20 i lov om  

 ægteskabets retsvirkninger finder tilsvarende anvendelse.
§ 55. Lejeren har ret til at lade en anden lejer inden for  

 samme branche fortsætte lejeforholdet på uændrede  

 lejevilkår (afståelsesret), medmindre udlejeren har vægtige  

 grunde, herunder den indtrædende lejers økonomi eller  

 branchekendskab, til at modsætte sig dette.
Tilkommer retten efter 1.  

 pkt. en fysisk eller en juridisk person, hvor hæftelsen ikke er  

 begrænset, har lejeren dog alene ret til at afstå til et aktie-  

 eller anpartsselskab, hvis lejeren har majoritet af stemmer i selskabet, og  

 kun, hvis lejeren ved selvskyldnerkaution eller på lignende måde  

 garanterer for ethvert krav ifølge kontrakten mod selskabet fra den  

 til enhver tid værende udlejers side.
Et selskab, der er indtrådt  

 i lejeforholdet efter 2. pkt., har på samme måde alene ret til at  

 afstå til et aktie- eller anpartsselskab, hvis en fysisk person eller  

 en anden juridisk person, hvor hæftelsen ikke er begrænset, har  

 majoritet af stemmer i selskabet og opfylder betingelserne i 1. pkt., og kun,  

 hvis denne stiller sikkerhed som nævnt i 2. pkt.
Ved senere  

 afståelse af lejemålet finder 3. pkt. tilsvarende anvendelse.
 Stk. 2. Tidligere lejere har ret til at genindtræde i  

 lejeforholdet, såfremt lejeaftalen med den lejer, der er afstået  

 til, er ophørt på grund af misligholdelse eller opsigelse fra  

 lejerens side.
Stk. 3. Genindtrædelsesretten er betinget af, at den  

 tidligere lejer har et tilgodehavende opstået i forbindelse med  

 handelen med den lejer, der er afstået til, og at udlejeren er  

 underrettet herom ved afståelsen.
Det er desuden en betingelse, at den  

 tidligere lejer har holdt udlejer underrettet om sin adresse.
Stk. 4. Udlejer skal underrette de lejere, der opfylder  

 betingelserne i stk. 3, om lejeforholdets ophør på grund af  

 misligholdelse eller opsigelse som nævnt i stk. 2 og give dem en  

 frist på mindst 2 og højst 4 uger til at erklære, om de  

 vil genindtræde i lejeforholdet.
Underretning af flere lejere skal ske  

 samtidigt.
Stk. 5. Ønsker flere lejere at genindtræde i  

 lejeforholdet, tilkommer genindtrædelsesretten den lejer, der senest  

 har afstået lejeforholdet.
Det er dog en betingelse, at den i  

 stk. 4 nævnte frist er overholdt og ved genindtrædelse efter  

 misligholdelse tillige en betingelse, at den tidligere lejer senest 2 uger  

 efter udlejerens påkrav godtgør udlejeren alle dokumenterede  

 omkostninger til dækning af lejerestancer, omkostninger ved  

 udsættelse og udlejers øvrige udgifter i forbindelse med  

 lejeforholdets ophør.
Overskrider en lejer disse frister, tilkommer  

 retten til at genindtræde den lejer, der herefter senest har  

 afstået lejeforholdet.
 Stk. 6. Lejeren må ikke uden sin ægtefælles  

 samtykke afstå lejemål om lokaler, hvortil  

 ægtefællernes eller den anden ægtefælles virksomhed  

 er knyttet. § 54, 2. og 3. pkt., finder tilsvarende anvendelse.
§ 56. Dør lejeren, har ægtefællen ret til  

 at fortsætte lejeforholdet.
Det samme gælder, hvis lejeren  

 modtager højeste eller mellemste førtidspension og ikke  

 ønsker at drive virksomheden videre.
Stk. 2. Modtager lejeren folkepension, og ønsker  

 lejeren ikke at drive virksomheden videre, har lejerens ægtefælle  

 ret til at overtage lejeforholdet, medmindre udlejeren har vægtige  

 grunde til at modsætte sig det.
Overtager ægtefællen  

 ikke lejeforholdet, kan udlejeren ikke udleje til anden side på  

 lempeligere vilkår, end udlejeren har foreslået  

 ægtefællen.
Stk. 3. I de i stk. 1 og 2 nævnte tilfælde  

 har enhver af lejerens livsarvinger eller svigerbørn ret til at  

 overtage lejeforholdet, medmindre udlejeren har vægtige grunde til at  

 modsætte sig det.
Det er dog en betingelse, at lejerens  

 ægtefælle ikke ønsker at fortsætte eller overtage  

 lejeforholdet, jf. stk. 1 og 2. Det er endvidere en betingelse,  

 at den pågældende har fornødent kendskab til den branche,  

 hvori forretningen hidtil har været drevet, og ønsker selv eller  

 sammen med sin ægtefælle at føre forretningen videre.  

 Overtager den pågældende ikke lejeforholdet, kan udlejeren ikke  

 udleje til anden side på lempeligere vilkår, end udlejeren har  

 foreslået den pågældende.
Stk. 4. I tilfælde af lejerens død kan  

 rettigheder efter stk. 1 eller 3 kun påberåbes, hvis  

 meddelelse om, at retten gøres gældende, er kommet frem til  

 udlejeren senest 6 uger efter, at dødsboets behandlingsmåde er  

 afgjort.
Får lejeren pension, kan rettigheder efter stk. 1-3  

 påberåbes ved, at lejeren giver udlejeren meddelelse om, at  

 retten gøres gældende, senest samtidig med meddelelse om, at  

 lejeren får pension og ikke ønsker at drive virksomheden  

 videre.
 Stk. 5. Har lejeren afståelsesret, skal dødsboet  

 senest 6 uger efter, at boets behandlingsmåde er afgjort, give  

 meddelelse til udlejeren om, at afståelsesretten ønskes  

 udnyttet.
 Stk. 6. Har udlejeren i tilfælde af lejerens død  

 ikke rettidigt modtaget meddelelse efter stk. 4 eller 5, kan udlejeren  

 opsige lejeaftalen med sædvanligt varsel.
 § 57. I tilfælde af lejerens separation eller skilsmisse  

 eller ved omstødelse af lejerens ægteskab afgøres det om  

 nødvendigt ved bevillingen eller dommen, hvilken af  

 ægtefællerne der har ret til at fortsætte lejeforholdet.  

 Den ægtefælle, hvis erhvervsvirksomhed er knyttet til  

 lejemålet, har fortrinsret til dette.
 § 58. Har lejeren forladt sin ægtefælle, har  

 ægtefællen ret til at fortsætte lejeforholdet efter reglen  

 i § 56, stk. 1.
 § 59. Lejeren kan ikke give afkald på de rettigheder,  

 der tilkommer lejeren eller andre efter §§ 54, 56, stk.1-3, 57 og  

 58.
Kapitel 11 Opsigelse § 60. Lejeren kan frit opsige lejeaftalen.
 Stk. 2. Lejeren må dog ikke uden sin  

 ægtefælles samtykke opsige lejeforhold om lokaler, hvortil  

 ægtefællernes eller den anden ægtefælles virksomhed  

 er knyttet. § 54, 2. og 3. pkt., finder tilsvarende anvendelse.
§ 61. Udlejeren kan opsige lejeforhold om 1)	lokaler til restauration, butik, kiosk eller tilsvarende brug  

 på banegårde, i teatre, foreningsbygninger,  

 forlystelsesanlæg, skove, parker og lignende, hvor forretningen  

 må antages hovedsagelig at blive søgt af det publikum, der  

 benytter de nævnte virksomheder, skove og parker, og hvor forretningen  

 står i direkte tilknytning til disse, og 2)	garager, stalde og lignende.
 Stk. 2. Andre lejeforhold kan udlejeren, bortset fra opsigelse  

 efter § 14, kun opsige i følgende tilfælde:
 1)	Når udlejeren ønsker selv at benytte det lejede, jf.  

 dog stk. 3 og § 62.
 2)	Når udlejeren dokumenterer, at nedrivning eller ombygning af  

 ejendommen medfører, at det lejede må fraflyttes, jf. dog §  

 62.
 3)	Når lejeren trods udlejerens påmindelse ikke har  

 iagttaget god skik og orden ved det lejedes benyttelse, eksempelvis når  

 lejeren ved støjende adfærd, psykisk eller fysisk vold eller  

 trusler herom eller på anden måde har været til ulempe for  

 ejendommen eller dem, der lovligt færdes i ejendommen, herunder  

 når lejerens adfærd medfører gener for de  

 pågældende personer som generel utryghed, forråelse af  

 ejendommens miljø eller sundhedsmæssig risiko, uden at forholdet  

 er af en sådan art, at udlejeren kan ophæve lejeforholdet uden  

 varsel.
 4)	Når vægtige grunde i øvrigt gør det  

 særligt magtpåliggende for udlejeren at blive løst fra  

 lejeforholdet, jf. dog § 62.
Stk. 3. En opsigelse efter stk. 2, nr. 1, skal være  

 rimelig ud fra en vurdering af begge parters forhold, idet der bl.a. skal  

 tages hensyn til, hvor længe udlejeren har ejet ejendommen.
Opsigelse  

 efter stk. 2, nr. 1, kan ikke ske i de i § 62 nævnte  

 lejeforhold med henblik på at drive erhverv i samme branche som  

 lejerens.
 Stk. 4. Opsiges en lejer efter stk. 2, nr. 2, skal  

 udlejeren samtidig med opsigelsen tilbyde lejeren at leje lokaler af samme  

 art som de opsagte, hvis der efter genopførelsen eller ombygningen  

 sker udleje af lokaler.
 Stk. 5. Lejeren kan opsiges, uanset om den i stk. 2, nr.  

 3, beskrevne adfærd udøves af lejeren selv, dennes personale  

 eller andre, som lejeren har givet adgang til det lejede, herunder ved  

 fremleje.
 Stk. 6. Er der aftalt uopsigelighed fra udlejerens side, kan  

 der i uopsigelighedsperioden ikke ske opsigelse efter stk. 2, nr.  

 1, 2 og 4.
 § 62. En lejer, der driver en erhvervsvirksomhed, hvis  

 stedlige forbliven i ejendommen er af væsentlig betydning og  

 værdi for virksomheden, kan kun opsiges efter § 61, stk. 2,  

 nr. 1, 2 og 4, hvis opsigelsen er rimelig ud fra en vurdering af begge  

 parters forhold.
 Stk. 2. Ved afgørelsen efter stk. 1 skal der bl.a.  

 tages hensyn til, hvor længe virksomheden har været drevet i de  

 lejede lokaler, lejerens forbedringer af disse og værdien af  

 kundekredsen.
§ 63. Det kan aftales, at en lejeaftale skal være  

 tidsbestemt, således at lejeforholdet ophører uden opsigelse ved  

 udløbet af den aftalte lejetid.
Den tidsbestemte lejeaftale kan ikke  

 ved opsigelse bringes til ophør i lejeperioden, medmindre dette er  

 aftalt, eller den anden part i lejeforholdet misligholder aftalen.
 Stk. 2. Benytter lejeren med udlejerens vidende det lejede i  

 mere end 3 måneder efter den aftalte lejetids udløb, uden at  

 udlejeren har opfordret lejeren til at flytte, fortsætter lejeforholdet  

 på de aftalte vilkår bortset fra vilkåret om  

 tidsbegrænsning.
Stk. 3. Tidsbegrænsningen kan tilsidesættes, hvis  

 den på tidspunktet for aftalens indgåelse ikke var  

 tilstrækkeligt begrundet i udlejerens forhold.
Sag herom skal  

 være anlagt senest 1 år efter lejeforholdets påbegyndelse,  

 dog senest 6 måneder før den aftalte lejetids udløb.
Er  

 den tidsbestemte lejeaftale indgået for et kortere tidsrum end 6  

 måneder, skal retssag være anlagt uden ugrundet ophold efter  

 lejeforholdets påbegyndelse.
 Stk. 4. Ved bortfald eller tilsidesættelse af  

 tidsbegrænsningen efter stk. 2 og 3, fortsætter  

 lejeforholdet, og § 14 finder anvendelse på lejeforhold, der ikke  

 er omfattet af § 62.
§ 64. Opsigelsesvarslet for lejer og udlejer er 3  

 måneder til den første i en måned.
Dog er  

 opsigelsesvarslet 1 måned for lejeforhold om garager, stalde og  

 lignende.
 Stk. 2. Ved opsigelse efter § 61, stk. 2, nr. 1, har  

 lejeren krav på et opsigelsesvarsel på 1 år til aftalt  

 flyttedag.
Stk. 3. Fraflytter lejeren inden opsigelsesvarslets  

 udløb, skal udlejeren bestræbe sig på at genudleje det  

 lejede.
Hvad udlejeren indvinder eller burde have indvundet ved genudlejning  

 efter fradrag af rimelige omkostninger, skal fragå i udlejers krav over  

 for lejeren.
 § 65. Udlejerens opsigelse efter § 61,
stk. 2, skal være skriftlig og indeholde oplysning om  

 opsigelsesgrunden samt lejerens adgang til at gøre indsigelse, jf.  

 stk. 2. Opsigelsen skal tillige indeholde oplysning om lejerens  

 rettigheder efter §§ 66-67. Indeholder opsigelsen ikke disse  

 oplysninger, er den ugyldig, medmindre udlejeren kan godtgøre, at  

 manglerne ikke har bevirket en forringelse af lejerens retsstilling.
Stk. 2. Vil lejeren ikke godkende opsigelsen, skal lejeren  

 senest 6 uger efter, at opsigelsen er kommet frem til lejeren,  

 fremsætte skriftlig indsigelse.
Udlejeren må da anlægge sag  

 ved boligretten senest 6 uger efter udløbet af den i 1. pkt.  

 nævnte frist, hvis udlejeren ønsker at opretholde  

 opsigelsen.
 § 66. Ved opsigelse af andre lejeforhold end de nævnte i  

 § 61, stk. 1, skal udlejeren bortset fra ved opsigelse som  

 følge af lejerens misligholdelse betale lejeren erstatning for  

 det tab, som denne lider som følge af opsigelsen, jf. stk. 2,  

 samt godtgørelse for tabt goodwill, jf. stk. 3.
Stk. 2. I erstatningen efter stk. 1 indgår blandt  

 andet 1)	lejerens flytteudgifter, 2)	værdiforringelse af lejerens inventar, installationer og  

 lignende som følge af flytningen, 3)	værdien efter driftsmæssige afskrivninger af de  

 installationer, forbedringer og andre indretninger, som lejeren med  

 udlejerens samtykke har udført i det lejede for egen regning, og som  

 lejeren ikke kan medtage uden væsentligt tab, medmindre lejeren har  

 forpligtet sig til at foretage retablering, 4)	driftstab i normal flytteperiode, 5)	lejerens rimelige udgifter til sagkyndig bistand, og 6)	andre udgifter, som med rimelighed kan henføres til  

 opsigelsen.
Stk. 3. Udlejeren skal udover de i stk. 2 nævnte  

 tabsposter betale lejeren i et lejeforhold, der er omfattet af § 62, en  

 godtgørelse for værdien af den del af lejerens  

 kundekreds, der mistes som følge af flytningen.
Godtgørelsen  

 beregnes med udgangspunkt i virksomhedens årlige nettooverskud,  

 medmindre dette på grund af særlige forhold vil være  

 urimeligt.
Stk. 4. Ved fastsættelse af erstatning efter stk. 1  

 skal der ses bort fra de ændringer, som lejeren har foretaget efter det  

 tidspunkt, hvor lejeforholdet er opsagt.
Lejeren har dog ret til erstatning  

 for ændringer, som lejeren har gennemført efter dette tidspunkt,  

 fordi de pågældende ændringer har været påbudt  

 af en offentlig myndighed eller fastsat ved lov.
 Stk. 5. Lejeren skal udfolde sædvanlige og rimelige  

 bestræbelser på at begrænse sit tab.
 Stk. 6. Lejeren skal ikke fraflytte, før lejeren har  

 modtaget den erstatning og godtgørelse, der er aftalt eller  

 tilkendt, eller udlejeren ved bankgaranti eller på anden  

 måde har stillet betryggende sikkerhed for beløbets  

 betaling.
 Stk. 7. Ved uenighed om erstatningens og godtgørelsens  

 størrelse kan boligretten tage stilling til størrelsen af den  

 sikkerhed, som udlejeren skal stille, jf. stk. 6.
 Stk. 8. Lejeren kan ikke kræve udbetaling på  

 grundlag af en stillet sikkerhed, før erstatningens og  

 godtgørelsens størrelse er endeligt fastsat, og  

 lejeren er fraflyttet lejemålet.
Stk. 9. En aftalt eller af boligretten fastsat sikkerhed skal  

 stilles senest 3 uger før, at lejeren skal fraflytte.
Lejeren kan dog  

 tidligst kræve sikkerheden stillet 3 uger efter, at dens  

 størrelse er endelig fastsat.
Stk. 10. Stiller udlejeren ikke den aftalte eller fastsatte  

 sikkerhed, bortfalder opsigelsen, og lejeforholdet fortsætter på  

 de hidtil gældende vilkår.
Opsigelsen bortfalder dog kun, hvis  

 sikkerheden ikke er stillet senest 1 uge efter, at skriftligt påkrav  

 herom er kommet frem til udlejeren.
Påkravet skal være afgivet  

 efter, at fristen i stk. 9 for stillelse af sikkerhed er udløbet,  

 og skal angive, at lejeren vil betragte opsigelsen som bortfaldet, hvis  

 sikkerheden ikke stilles inden fristens udløb.
§ 67. Vil lejeren godkende opsigelsen, men kræve  

 erstatning og godtgørelse efter § 66, skal lejeren meddele  

 udlejeren dette senest 6 uger efter, at opsigelsen er kommet frem til  

 lejeren.
Størrelsen og sammensætningen af lejerens krav skal  

 fremgå af meddelelsen.
 Stk. 2. Ved uenighed om erstatningen og godtgørelsen  

 efter § 66 skal lejeren anlægge sag ved boligretten senest 6 uger  

 efter udløbet af den i stk. 1 nævnte frist.
 Stk. 3. For de i § 62 nævnte lejeforhold kan  

 boligretten fastsætte, at hele erstatningen og godtgørelsen  

 eller en del heraf skal tilbagebetales til udlejeren, hvis lejeren på  

 ny åbner virksomhed i samme branche inden for en af retten fastsat  

 tidsfrist på højst 3 år og inden for en af retten fastsat  

 afstand fra det tidligere lokale.
 Stk. 4. Lejeren må ikke åbne virksomhed i samme  

 branche inden for den af retten fastsatte afstand i tid og sted, før  

 lejeren har tilbagebetalt erstatning og godtgørelse i overensstemmelse  

 med reglerne i stk. 3.
§ 68. Reglerne i § 61, stk. 2-6, § 63,  

 stk. 2 og 3, § 64 og § 65 kan, for så vidt angår  

 opsigelse fra udlejerens side, ikke ved aftale fraviges til skade for  

 lejeren, så længe udlejeren ikke har opsagt lejeren.
Det samme  

 gælder desuden reglerne i § 62, § 66 og § 67,  

 stk. 1 og 2, for de i § 62 nævnte lejeforhold.
 Stk. 2. Lejeren kan ikke give afkald på sin  

 ægtefælles ret efter § 60, stk. 2.
Kapitel 12 Ophævelse § 69. Udlejeren kan hæve lejeaftalen i følgende  

 tilfælde, jf. dog § 70:
 1)	Når leje eller anden pligtig pengeydelse ikke er betalt  

 rettidigt, jf. stk. 2 og 3.
 2)	Når det lejede benyttes til andet end aftalt, og lejeren ikke  

 trods udlejerens indsigelse er ophørt hermed.
 3)	Når lejeren modsætter sig, at udlejeren eller andre  

 får adgang til det lejede, hvor de har ret hertil, jf. §§ 25, 29  

 og 73.
 4)	Når lejeren fraflytter det lejede i utide uden aftale med  

 udlejeren.
 5)	Når lejeren vanrøgter det lejede og ikke uden ophold  

 efter udlejerens påkrav bringer det lejede i stand.
 6)	Når lejeren helt eller delvis overlader brugen af det lejede  

 til en anden i tilfælde, hvor lejeren ikke er berettiget hertil, og  

 trods udlejerens indsigelse ikke bringer forholdet til ophør.
 7)	Når lejeren trods udlejerens påmindelse  

 tilsidesætter sine pligter til at iagttage god skik og orden i  

 ejendommen, eksempelvis når lejeren ved stærkt støjende  

 adfærd, psykisk eller fysisk vold eller trusler herom eller på  

 anden måde er til ulempe for ejendommen eller dem, der lovligt  

 færdes i ejendommen, herunder når lejerens adfærd  

 medfører gener for de pågældende personer som generel  

 utryghed, forråelse af ejendommens miljø eller  

 sundhedsmæssig risiko. § 61, stk. 5, finder tilsvarende  

 anvendelse.
 8)	Når lejeren af en butik, et hotel, en restauration og lignende  

 trods udlejerens indsigelse ikke opfylder pligten til at holde forretningen  

 åben og i forsvarlig drift.
 9)	Når en lejer, der helt eller delvis skal betale lejen ved at  

 udføre arbejde, groft forsømmer sine pligter ved arbejdets  

 udførelse, og arbejdsforholdet som følge heraf bringes til  

 ophør.
 10)	Når lejeren i øvrigt misligholder sine forpligtelser  

 på en sådan måde, at lejerens fjernelse er  

 påkrævet.
 Stk. 2. Ved pligtig pengeydelse forstås forfaldne krav,  

 der udspringer af denne lov eller lejeaftalen.
Stk. 3. Udlejeren kan kun hæve lejeaftalen som  

 følge af for sen betaling, hvis lejeren ikke har berigtiget restancen  

 senest 3 dage efter, at skriftligt påkrav herom er kommet frem til  

 lejeren.
Udlejerens påkrav skal være afgivet efter sidste  

 rettidige betalingsdag og skal udtrykkeligt angive, at lejeforholdet kan  

 ophæves, hvis lejerestancen ikke betales inden fristens udløb.  

 § 43, stk. 2, finder tilsvarende anvendelse.
Som gebyr for  

 påkravet kan udlejeren kræve 108 kr. med tillæg af 2 pct.  

 af det skyldige beløb ud over 1.000 kr.
Det i 4. pkt. nævnte  

 beløb på 108 kr. er opgjort i 1999-niveau og reguleres én  

 gang årligt efter udviklingen i Danmarks Statistiks nettoprisindeks i  

 en 12-måneders periode sluttende i juni måned året  

 før det finansår, reguleringen vedrører.
Beløbet  

 afrundes til nærmeste hele kronebeløb.
Gebyret er pligtig  

 pengeydelse i lejeforholdet.
 § 70. Skønnes det forhold, der lægges lejeren til  

 last, at være af uvæsentlig betydning, kan udlejeren ikke  

 hæve lejeaftalen.
 Stk. 2. Udlejeren kan ikke påberåbe sig de i  

 § 69, stk. 1, nr. 1-6, nævnte forhold, hvis de er rettet,  

 inden udlejeren hæver lejeaftalen.
§ 71. Når udlejeren hæver lejeaftalen, skal  

 lejeren straks fraflytte.
Lejeren skal betale leje m.v. for tiden,  

 indtil lejeren kunne flytte med aftalt varsel.
Lejeren skal endvidere  

 erstatte udlejeren ethvert tab, herunder omkostningerne ved lejerens  

 udsættelse af det lejede.
Stk. 2. Udlejeren skal bestræbe sig på at  

 genudleje det lejede.
Hvad udlejeren indvinder eller burde have indvundet ved  

 genudlejning, skal fragå i udlejerens krav over for lejeren.
 § 72. Det kan ikke med retsvirkning aftales, at udlejeren skal  

 kunne hæve aftalen af andre grunde end de i § 69 nævnte,  

 eller at disse skal have videregående følger for lejeren end  

 fastsat i § 71. § 70 kan ikke ved aftale fraviges til skade for  

 lejeren.
Kapitel 13 Lejerens fraflytning § 73. Er der afgivet opsigelse, eller skal det lejede af anden  

 grund fraflyttes, skal lejeren give udlejeren adgang til at bese det  

 lejede.
Det samme gælder, hvis ejendommen eller det lejede  

 påtænkes solgt.
Lejeren fastsætter tiden herfor.
Den skal  

 være mindst 2 timer hver anden hverdag på et tidspunkt, der er  

 bekvemt for en besigtigelse.
Denne kan kun finde sted med deltagelse af  

 udlejeren eller dennes stedfortræder, når lejeren ikke er  

 repræsenteret.
 Stk. 2. Lejeren skal senest 8 dage før fraflytning  

 opgive den adresse, som meddelelser, herunder indsigelser efter § 74,  

 kan sendes til.
§ 74. Det lejede skal være fraflyttet senest kl. 12.00  

 på fraflytningsdagen.
Lejeren skal aflevere det lejede i samme stand  

 som ved overtagelsen med undtagelse af den forringelse, som skyldes slid og  

 ælde, og som ikke er omfattet af lejerens vedligeholdelsespligt, samt  

 mangler, som det påhviler udlejeren at udbedre.
Stk. 2. Udlejeren kan ikke gøre krav gældende  

 vedrørende lejemålets stand ved fraflytningen, når der er  

 forløbet mere end 4 uger fra fraflytningsdagen.
Dette gælder dog  

 ikke, hvis lejeren har handlet svigagtigt, eller hvis mangelen ikke kan  

 erkendes ved anvendelse af sædvanlig agtpågivenhed.
I de i 2.  

 pkt. nævnte tilfælde skal udlejeren gøre kravet  

 gældende uden ugrundet ophold efter, at mangelen er eller burde  

 være opdaget.
 § 75. Forbedringer, som lejeren har foretaget, må kun  

 fjernes, når lejeren bringer det lejede i den stand, hvori lejeren  

 overtog det.
 Stk. 2. Har lejeren med udlejerens samtykke foretaget  

 ændringer af det lejede, kan udlejeren kun kræve retablering,  

 når udlejeren har taget forbehold herom.
Kapitel 14 Tvistebehandling § 76. Tvister, som udspringer af denne lov eller lejeaftalen,  

 om lokaler, der er omfattet af denne lov, indbringes i 1. instans for  

 byretten.
Retten benævnes boligretten.
 Stk. 2. Om boligretten gælder reglerne i kapitel  

 XVIII i lov om leje.
 § 77. Parterne kan aftale, at tvister som nævnt i  

 § 76, stk. 1, helt eller delvis skal afgøres ved  

 voldgift.
 Stk. 2. Hvis parterne har aftalt voldgift, træder  

 voldgiftsretten i stedet for boligretten i de i §§ 6, stk. 2, 10,  

 stk. 6, 13, stk. 10, 32, stk. 4-5, 49, stk. 3, 63,  

 stk. 3, 65, stk. 2, 66, stk. 7, og 67, stk. 2,  

 nævnte tilfælde.
Kapitel 15 Opsigelse som følge af ekspropriation eller til  

 fyldestgørelse af et formål, til hvis gennemførelse der  

 kan foretages ekspropriation § 78. Opsiges en lejer efter § 61, stk. 2, nr. 2,  

 som følge af ekspropriation, har lejeren ret til godtgørelse.  

 Det samme gælder, hvis opsigelsen sker på grund af nedrivning  

 eller ombygning til fyldestgørelse af et formål, til hvis  

 gennemførelse der kan foretages ekspropriation.
Lejeren har dog kun  

 ret til godtgørelse, i det omfang virksomheden videreføres, og  

 det dokumenteres, at der er lidt et tab, der ikke med rimelighed kunne  

 være undgået.
Stk. 2. Godtgørelse efter stk. 1 ydes til  

 dækning af 1)	tab på inventar og installationer, 2)	driftstab i flytteperioden, 3)	flytteudgifter og 4)	rimelige udgifter til sagkyndig bistand.
 Stk. 3. Godtgørelse efter stk. 1 nedsættes i  

 det omfang, der ydes erstatning.
 Stk. 4. Såfremt en lejer som omtalt i stk. 1 selv  

 skaffer sig andre lokaler, der kan overtages inden udløbet af  

 opsigelsesfristen, kan kommunalbestyrelsen yde en rimelig godtgørelse,  

 der højst kan udgøre lejen for de hidtidige lejede lokaler for  

 perioden fra fraflytningen til udløbet af opsigelsesfristen.  

 Godtgørelsen kan tidligst ydes fra opsigelsen og kan udbetales,  

 når det er dokumenteret, at lejeren har skaffet sig andre lokaler.
Stk. 5. Kommunalbestyrelsens afgørelse efter  

 stk. 1-3 kan indbringes for de i lov om offentlige veje omhandlede  

 taksationsmyndigheder.
Klage til taksationsmyndighederne skal være  

 indgivet inden 4 uger efter, at klageren har fået meddelelse om  

 afgørelsen.
 § 79. Anlægsmyndigheden refunderer kommunalbestyrelsens  

 udgifter til godtgørelse efter § 78.
 Stk. 2. By- og boligministeren kan fastsætte  

 nærmere regler om fastsættelsen af godtgørelse efter  

 § 78 og om fastsættelsen af de administrative udgifter, som  

 følger af kommunalbestyrelsens pligt til at beregne og udbetale  

 godtgørelse efter § 78.
Kapitel 16 Lejeaftaler indgået inden den 1. januar 2000 § 80. For lejeaftaler, der er indgået inden den 1.  

 januar 2000, sker regulering af lejen til ikrafttræden inden udgangen  

 af 2002 efter reglerne i §§ 81-83, jf. dog stk. 2-4.
 Stk. 2. En aftale i henhold til de hidtil gældende  

 regler i § 9, stk. 2 eller 3, i lov om lejeregulering i erhvervslokaler m.v.,  

 jf. lovbekendtgørelse nr. 648 af 25. juli 1995, om fraskrivelse af  

 retten til at kræve lejen reguleret i en årrække ud over de  

 i den nævnte lovs §§ 3 og 5 nævnte 4 år skal  

 respekteres.
 Stk. 3. En aftale i henhold til tidligere lovgivning om  

 regulering af lejen i medfør af særlige reguleringsklausuler  

 på anden måde end efter det lejedes værdi skal respekteres.  

 Er aftalen indgået den 1. januar 1992 eller senere, gælder  

 betingelserne i de hidtil gældende regler i § 9, stk. 4, i lov om  

 lejeregulering i erhvervslokaler m.v., jf. lovbekendtgørelse nr. 648  

 af 25. juli 1995, for regulering af lejen efter særlige  

 reguleringsklausuler.
 Stk. 4. Reguleres lejen som nævnt i stk. 3, og er  

 aftalen indgået den 1. januar 1992 eller senere, kan udlejeren ikke  

 kræve lejen reguleret efter § 81, medmindre det udtrykkeligt  

 fremgår af aftalen, at lejen tillige skal kunne reguleres efter de  

 hidtil gældende regler i § 3 i lov om lejeregulering i erhvervslokaler  

 m.v., jf. lovbekendtgørelse nr. 648 af 25. juli 1995.
Stk. 5. For de i stk. 1 nævnte aftaler skal varsling af  

 lejeregulering til ikrafttræden den 1. januar 2003 eller senere ske  

 efter reglerne i § 13. Lejereguleringen kan dog tidligst få virkning 4  

 år efter lejeforholdets begyndelse eller efter det tidspunkt, hvor der  

 er trådt en lejeforhøjelse henholdsvis lejenedsættelse i  

 kraft i henhold til de hidtil gældende regler i §§ 3 eller 5 i lov om  

 lejeregulering i erhvervslokaler m.v., jf. lovbekendtgørelse nr. 648  

 af 25. juli 1995, eller i henhold til §§ 81 eller 83 i denne lov.
Endvidere  

 skal en aftale i henhold til de hidtil gældende regler i § 9, stk. 2  

 eller 3, i lov om lejeregulering i erhvervslokaler m.v., jf.  

 lovbekendtgørelse nr. 648 af 25. juli 1995, om fraskrivelse af retten  

 til at kræve lejen reguleret i en årrække ud over de i den  

 nævnte lovs §§ 3 og 5 nævnte 4 år respekteres.
Reguleres  

 lejen som nævnt i stk. 3, og er aftalen indgået den 1. januar  

 1992 eller senere, kan udlejeren ikke kræve lejen reguleret efter § 13,  

 medmindre det udtrykkeligt fremgår af aftalen, at lejen tillige skal  

 kunne reguleres efter de hidtil gældende regler i § 3 i lov om  

 lejeregulering i erhvervslokaler m.v., jf. lovbekendtgørelse nr. 648  

 af 25. juli 1995.
§ 81. Er lejen væsentligt lavere end det lejedes  

 værdi, kan udlejeren forlange lejen forhøjet til det  

 beløb, der er rimeligt under hensyn hertil.
Krav om  

 lejeforhøjelse kan dog tidligst få virkning 4 år efter  

 lejeforholdets begyndelse eller 4 år efter, at der sidst er trådt  

 en lejeforhøjelse i kraft som følge af, at lejen var  

 væsentligt lavere end det lejedes værdi.
 Stk. 2. Ved vurderingen af lejen og det lejedes værdi  

 ses der bort fra:
 1)	Forbedringer, som lejeren har udført for egen regning med  

 udlejerens tilladelse.
 2)	Lejeforhøjelser og forbedringer efter § 53 i lov om  

 sanering og efter § 60 i lov om byfornyelse og boligforbedring, jf.  

 lovbekendtgørelse nr. 658 af 11. august 1993. Dette gælder dog  

 ikke ved den første lejefastsættelse for forbedringer, hvortil  

 der er ydet støtte efter disse love.
 3)	Lejeforhøjelse og forbedringer efter § 60, stk. 5,  

 i lov om byfornyelse og boligforbedring.
 4)	Den del af lejen, som vedrører særlig indretning,  

 ombygning eller forbedring af det lejede, som udlejeren har ladet  

 udføre efter aftale med lejeren.
Stk. 3. Ved vurderingen af lejen og det lejedes værdi  

 tages der hensyn til vederlag, som lejeren ved lejeaftalens indgåelse  

 har betalt til udlejeren for at overtage lejemålet.
Har lejeren  

 tidligere været ejer og bruger af lejemålet, og er lejeaftalen  

 indgået med den nuværende ejer som en del af aftalen om dennes  

 køb af ejendommen, således at der er sammenhæng mellem  

 købsprisen og lejens størrelse, tages der tillige hensyn  

 hertil.
Stk. 4. Ved krav efter stk. 1, 1. pkt., skal udlejeren  

 godtgøre, at den leje, som forlanges, svarer til lejen for en  

 repræsentativ del af de lejemål i kvarteret eller området,  

 som er sammenlignelige f.eks. med hensyn til beliggenhed, art,  

 størrelse, kvalitet, udstyr og vedligeholdelsestilstand.  

 Lejemålene skal endvidere være sammenlignelige med hensyn til  

 vilkår, herunder om der er afståelses- og  

 genindtrædelsesret for lejer, og om der ved siden af lejen skal betales  

 andre udgifter vedrørende lejemålet, f.eks. driftsudgifter.
Ved  

 sammenligningen ses bort fra lejemål i ejendomme, der er omfattet af en  

 beslutning efter lov om byfornyelse og boligforbedring, hvortil der efter  

 samme lovs § 67, stk. 2, er meddelt bindende tilsagn efter udgangen  

 af 1994, medmindre lejemålet er beliggende i en ejendom, der er  

 omfattet af en beslutning, hvor boligministeren har tilladt, at  

 bestemmelserne om lejefastsættelse i kapitel VII i lov om byfornyelse  

 og boligforbedring, jf. lovbekendtgørelse nr. 658 af 11. august 1993,  

 fortsat finder anvendelse efter udgangen af 1994.
 Stk. 5. Ved retssager om det lejedes værdi finder reglen  

 i retsplejelovens § 344 om rettens fri bevisbedømmelse  

 anvendelse.
 Stk. 6. Forhøjelsen fordeles over 4 år,  

 således at forhøjelsen pr. år udgør ¼ af den  

 samlede lejeforhøjelse.
 Stk. 7. Lejeforhøjelse kan kræves uanset aftalt  

 uopsigelighed, når udlejeren har forbeholdt sig at kunne regulere  

 lejen.
 § 82. Lejeforhøjelse efter § 81 kan  

 gennemføres med 3 måneders varsel.
 Stk. 2. Kravet om lejeforhøjelse skal fremsættes  

 skriftligt og indeholde en angivelse af lejeforhøjelsens  

 størrelse og af fordelingen i henhold til § 81, stk. 6.  

 Kravet skal tillige indeholde oplysning om grunden til lejeforhøjelsen  

 samt om lejerens adgang til at gøre indsigelse, jf. stk. 3.  

 Indeholder kravet ikke disse oplysninger, er det ugyldigt.
 Stk. 3. Vil lejeren ikke godkende kravet om  

 lejeforhøjelse, skal lejeren skriftligt fremsætte indsigelse  

 senest 6 uger efter, at kravet om lejeforhøjelse er kommet frem.  

 Udlejeren skal da anlægge sag ved boligretten senest 6 uger efter  

 lejerfristens udløb, hvis udlejeren ønsker at fastholde kravet  

 om lejeforhøjelse.
Stk. 4. Indtil boligrettens afgørelse foreligger, kan  

 udlejeren oppebære den varslede lejeforhøjelse som en  

 foreløbig lejeforhøjelse.
Lejeforhøjelsen må dog  

 ikke overstige 25 kr. pr. m² bruttoetageareal.
Lejen skal reguleres i  

 overensstemmelse med rettens afgørelse.
Regulering af depositum kan  

 ikke forlanges, før kravet om lejeforhøjelse er afgjort af  

 retten.
Tilbagebetaling til lejerne af for meget betalt leje forrentes fra  

 betalingstidspunktet med en årlig rente, der svarer til den rente, der  

 er fastsat efter § 5, stk. 1 og 2, i lov om renter ved forsinket  

 betaling m.v.
 § 83. Er lejen væsentligt højere end det lejedes  

 værdi, kan lejeren forlange den fremtidige leje nedsat til et  

 beløb, der er rimeligt under hensyn hertil, jf. stk. 3.
Stk. 2. Krav om lejenedsættelse kan tidligst  

 fremsættes med virkning 4 år efter lejeforholdets begyndelse  

 eller 4 år efter, at der sidst er trådt en lejenedsættelse  

 i kraft som følge af, at lejen var væsentligt højere end  

 det lejedes værdi.
En lejenedsættelse vil tidligst få  

 virkning 3 måneder efter kravets fremsættelse.
Stk. 3. Ved vurderingen af lejen og det lejedes værdi  

 ses der bort fra de i § 81, stk. 2, nævnte  

 omstændigheder, medens der tages hensyn til de i § 81,  

 stk. 3, nævnte omstændigheder.
Endvidere finder  

 § 81, stk. 4 og 5, tilsvarende anvendelse, dog således  

 at dokumentationspligten påhviler lejeren.
 Stk. 4. Nedsættelsen fordeles over 4 år,  

 således at nedsættelsen pr. år udgør ¼ af den  

 samlede lejenedsættelse.
 § 84. Parterne i lejeforholdet kan aftale, at  

 spørgsmålet om regulering af lejen skal afgøres  

 ved voldgift.
 § 85. Reglerne i §§ 80-83 kan ikke ved aftale fraviges  

 til skade for lejeren.
Kapitel 17 Ikrafttrædelsesbestemmelser m.v.
 § 86. Loven træder i kraft den 1. januar 2000 og har  

 virkning for lejeaftaler, der indgås den 1. januar 2000 og senere.
 Stk. 2. Loven har desuden virkning for lejeaftaler, der er  

 indgået inden den 1. januar 2000, jf. dog § 89.
Stk. 3. Uanset §§ 85 og 89 kan lejeforholdets parter fra den  

 1. januar 2000 indgå aftale om, at reglerne i kapitel 1-15 finder  

 anvendelse på de i stk. 2 nævnte lejeaftaler. § 80, stk. 5, 2.-4.  

 pkt., finder tilsvarende anvendelse, når der er indgået aftale i  

 henhold til 1. pkt. om, at reglerne i § 13 i denne lov finder anvendelse.
Ved  

 ændringer i lejeaftaler som nævnt i 1. pkt. efter udgangen af  

 1999, herunder ved tillæg, kan det angives, om reglerne i kapitel 1-15  

 i denne lov finder anvendelse.
Har parterne ikke angivet noget, anses aftalen  

 for omfattet af stk. 2.
 § 87. Lov om lejeregulering i erhvervslokaler m.v., jf.  

 lovbekendtgørelse nr. 648 af 25. juli 1995, ophæves med udgangen  

 af 1999.
 Stk. 2. Der kan inden den 1. januar 2000 ske varsling efter  

 den i stk. 1 nævnte lov til ikrafttræden af det varslede  

 senest den 1. april 2000.
 § 88. I lov om leje, jf. lovbekendtgørelse nr. 165 af  

 10. marts 1998 som ændret ved § 1 i lov nr. 397 af 26. juni 1998,  

 foretages følgende ændring:
 1. I § 2 indsættes som stk. 4:
»Stk. 4. Loven gælder ikke for  

 lejeforhold, som er omfattet af lov om leje af erhvervslokaler m.v.« Stk. 2. Der kan inden den 1. januar 2000 ske varsling efter  

 lov om leje til ikrafttræden af det varslede senest den 1. april  

 2000.
 § 89. For de i § 86, stk. 2, nævnte aftaler finder de  

 regler om krav til fremhævelse i aftalen af bestemmelser, der  

 pålægger lejeren større forpligtelser eller giver lejeren  

 mindre rettigheder end angivet i loven, der var gældende som  

 gyldighedsbetingelser på tidspunktet for aftalens indgåelse,  

 anvendelse.
 Stk. 2. For de i § 86, stk. 2, nævnte aftaler finder de  

 regler, der var gældende for tidspunktet for aftalens indgåelse,  

 anvendelse på følgende forhold, medmindre andet er  

 aftalt:
1)	Lejerens ret til at lade en anden lejer inden for samme branche  

 fortsætte lejeforholdet på uændrede vilkår, 2)	Lejerens ret til at genindtræde i lejeforholdet, 3)	Lejerens vedligeholdelsespligt, og 4)	Beskyttelse mod konkurrerende virksomhed.
 Stk. 3. Bortfalder en lejeaftale som nævnt i § 86, stk.  

 2, som følge af, at det lejede er ødelagt ved brand eller anden  

 ulykke, finder § 24, stk. 2 og 3, ikke anvendelse.
 Stk. 4. En lejer i et lejeforhold som nævnt i § 86, stk.  

 2, har ikke ret til at foretage ombygninger og installationer efter reglerne  

 i § 38.
 Stk. 5. En lejer i et lejeforhold som nævnt i § 86, stk.  

 2, der vedrører en forretning i butikscentre eller lignende  

 butiksfællesskaber, er ikke omfattet af reglen i § 39, stk. 2, 2. pkt.,  

 om længste åbningstid, hvis lejeaftalen er indgået inden  

 den 1. juli 1995.
 Stk. 6. Opsiges en lejer i et lejeforhold som nævnt i §  

 86, stk. 2, der ikke er omfattet af § 62, har lejeren ikke krav på  

 erstatning efter lovens §§ 66 og 67 for opsigelsen.
 Stk. 7. Er en aftale som nævnt i § 86, stk. 2,  

 tidsbestemt, fortsætter lejeforholdet ved bortfald eller  

 tilsidesættelse af tidsbegrænsningen efter § 63, stk. 2 og 3. §  

 63, stk. 4, finder ikke anvendelse.
 § 90. By- og boligministeren fastsætter nærmere  

 regler om beregning af erhvervslokalers bruttoetageareal i henhold til denne  

 lov.
 § 91. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Lovforslagets baggrund I februar 1997 afgav Lejelovskommissionen betænkning  

 nr. 1331/1997, hvori et flertal af kommissionens medlemmer anbefalede et  

 forslag om en væsentlig liberalisering af de lejeretlige regler  

 gældende for erhvervslejemål.
På baggrund heraf fremsatte boligministeren den 10.  

 december 1997 forslag til lov om leje af erhvervslokaler m.v., L 129,  

 Folketingsåret 1997-98, FT., Tillæg A 2645, 2603, FF 2396.  

 Formålet med lovforslaget var at opnå større fleksibilitet  

 og mobilitet på erhvervslejemarkedet samt at gøre det mere  

 attraktivt for investorer at investere i erhvervsbygninger.
Det indgik derfor  

 i forslaget, at parterne fik en høj grad af aftalefrihed, og udlejeren  

 fik adgang til at genforhandle lejeaftalen og til at opsige lejeren mod  

 erstatning, hvis det ikke var muligt for parterne at nå frem til en  

 aftale.
Lovforslaget bortfaldt ved valg til Folketinget den 19. februar  

 1998.
Under Folketingets 1. behandling af L 129 blev der af  

 flere partier i Folketinget stillet forslag om at forbedre lejerens  

 retsstilling i forbindelse med en genforhandling af lejeaftalen samt at  

 forbedre mulighederne for et generationsskifte.
Herudover gav lovforslaget  

 fra erhvervslejernes organisationers side anledning til kritik, særligt  

 for så vidt angik udlejerens ret til at genforhandle og opsige  

 lejeaftalen.
Organisationerne fandt, at forslaget på dette punkt var  

 ubegrundet og kunne medføre, at lejeren, især af  

 butikslejemål, led et urimeligt tab samtidig med, at opsigelsesadgangen  

 ville medvirke til en udvikling i retning af at gøre det vanskeligere  

 for små butiksdrivende at drive forretning fra lejede lokaler til skade  

 for udviklingen af et positivt bymiljø.
En række lejerorganisationer rettede i oktober 1998  

 henvendelse til by- og boligministeren.
På denne baggrund opfordrede  

 ministeren disse organisationer til sammen med udlejerorganisationerne at  

 overveje en anden mulighed for en fleksibel regulering af lejen, som samtidig  

 indeholdt en højere grad af tryghed for lejeren.
 Herefter har Ejendomsforeningen Danmark, Jydske  

 Grundejerforeninger, Erhvervslejernes Landsorganisation, Dansk Handel &  

 Service, De Samvirkende Købmænd og Lejernes LO indgået en  

 aftale af 8. januar 1999 om forslag til ændringer til regeringens  

 forslag til ny erhvervslejelov. (Aftalen er optaget som bilag 1 til  

 lovforslaget).
Aftalens forslag er i hovedtræk, at udlejerens ret  

 til genforhandling af lejeaftalen erstattes af en mere fleksibel adgang for  

 parterne til at kræve lejen reguleret til markedslejen defineret som  

 den leje, som en kyndig lejer og en kyndig udlejer vil aftale for de  

 pågældende lokaler.
Udlejerens adgang til at opsige en lejeaftale  

 begrænses, når det gælder butikslejemål og andre  

 lejemål, hvor den stedlige forbliven i ejendommen er af væsentlig  

 betydning og værdi for virksomheden, til de i dag gældende  

 opsigelsesgrunde.
For andre lejemål er udgangspunktet også, at de  

 er beskyttet mod opsigelse som efter den gældende lovgivning, men der  

 etableres en hjemmel til, at parterne kan aftale en ret for udlejeren til at  

 genforhandle lejeaftalen og opsige lejeren.
Endelig indeholder  

 organisationernes aftale et forslag om, at en ny lejelov skal gælde for  

 såvel nye som eksisterende lejeaftaler.
 Regeringen har vurderet parternes aftale og fundet, at der  

 med parternes aftale er tilvejebragt et grundlag for en erhvervslejelov, som  

 på én gang er tidssvarende og samtidig indeholder tryghed for  

 lejeren.
 På denne baggrund har regeringen besluttet at  

 fremsætte et forslag til en erhvervslejelov, som på en  

 række punkter svarer til L 129, men som samtidig indeholder de forslag,  

 som er indeholdt i ovennævnte aftale.
Høring Forslaget har været udsendt til høring hos  

 Håndværksrådet, Boligselskabernes Landsforening,  

 Administratorforeningen, Erhvervsministeriet, Prof.
Halfdan Krag Jespersen,  

 Adv.
Niels Grubbe, Adv.
Preben Bang Henriksen, Ejendomsforeningen Danmark,  

 Jydske Grundejerforeninger, Lejernes Landsorganisation, Erhvervslejernes  

 Landsorganisation, Dansk Handel & Service, De Samvirkende  

 Købmænd, HK Handel, Danmarks Lejerforeninger,  

 Advokatrådet, Den Danske Dommerforening, Justitsministeriet,  

 Socialministeriet, Miljø- og Energiministeriet, Byggesocietetet,  

 Kommunernes Landsforening, Amtsrådsforeningen, Københavns  

 Kommune, Frederiksberg Kommune, Realkreditrådet og Dansk  

 Ejendomsmæglerforening.
Lovforslagets formål Formålet med dette lovforslag er at opnå et  

 mere smidigt og velfungerende erhvervslejemarked, som dels tilgodeser behovet  

 for individuelle aftaler mellem to kyndige parter tilpasset det enkelte  

 lejeforhold, dels tilgodeser behovet for, at lejevilkårene  

 løbende kan tilpasses udviklingen i markedslejeniveauet samtidig med,  

 at lejeren har tryghed med hensyn til den fremtidige ret til de lejede  

 lokaler.
Formålet med lovforslaget er endvidere at medvirke til at  

 lette generationsskiftet i de virksomheder, som drives fra lejede lokaler.  

 Samtidig skal forslaget sikre, at butikker og mindre virksomheder også  

 fremover har mulighed for at etablere sig og drive virksomhed i byerne til  

 gavn for et levende og varieret bymiljø. Endelig indebærer  

 forslaget en væsentlig forenkling af lejelovgivningen for  

 erhvervslejemål.
Lovforslagets systematik Nærværende lovforslag omfatter regler for  

 lejemål, der udelukkende er udlejet til andet end beboelse, dvs.  

 erhvervslejemål.
Som anbefalet af Lejelovskommissionen foreslås det,  

 at erhvervslejeloven skal regulere alle relevante elementer af lejeforholdet  

 mellem lejere og udlejere i erhvervslejeforhold.
Ingen af de i lov om leje  

 fastsatte regler skal derfor gælde for leje af  

 erhvervslejemål.
 Den nugældende lejelovgivning for  

 erhvervslejemål findes dels i lejeloven dels i  

 erhvervslejereguleringsloven.
Dette lovforslag indeholder i konsekvens af den  

 nævnte systematik en sammenskrivning af de regler fra den  

 nugældende lejelov og den nugældende erhvervslejereguleringslov,  

 der skal gælde for erhvervslejemål.
Hertil kommer en række  

 nye regler, som dels har sit udspring i Lejelovskommissionens forslag, dels  

 er en udmøntning af ovennævnte aftale indgået mellem  

 organisationerne, samt enkelte andre forslag som organisationerne i enighed  

 har anbefalet.
 Lovforslaget omfatter såvel fremtidige som allerede  

 eksisterende lejeaftaler.
Forslaget indebærer dermed, at alle  

 erhvervslejeaftaler vil være reguleret af en og samme lov, som kun  

 gælder for erhvervslejeforhold.
Det betyder, at det bliver  

 væsentligt nemmere for parterne at orientere sig i  

 lejelovgivningen.
 Som en konsekvens af den valgte systematik stilles der  

 forslag om, at lejeloven ændres, så den ikke længere  

 omfatter erhvervslejeaftaler.
Lovforslagets anvendelsesområde Det foreslås, at loven skal gælde for de samme  

 lejeforhold, som er omfattet af den gældende lov om lejeregulering i  

 erhvervslokaler m.v.
Dette indebærer, at loven skal gælde for  

 såvel leje som fremleje af lokaler, der udelukkende er udlejet til  

 andet end beboelse.
Det er i øvrigt hensigten, at der skal gælde  

 den samme afgrænsning for lovens anvendelsesområde, som i dag  

 gælder ifølge lejeloven med hensyn til lejebegrebet og begrebet  

 hus eller husrum.
 Det foreslås, at loven som hidtil i den  

 gældende erhvervslejereguleringslov skal omfatte såvel  

 erhvervslejemål beliggende i private udlejningsejendomme som  

 erhvervslejemål beliggende i ejendomme, der tilhører almene  

 boligorganisationer.
Efter den nugældende lejelovgivning betragtes de  

 såkaldt blandede lejemål, dvs. lejemål, som efter den samme  

 lejekontrakt er udlejet såvel til beboelse som til andet end beboelse,  

 som en helhed, hvor lejelovgivningens regler om beboelseslejemål finder  

 anvendelse.
Det ændres der ikke på med dette forslag.
 Er der tale om et blandet lejemål, hvor beboelses-  

 og erhvervsdelen er beliggende i hver sin fysiske enhed, gælder efter  

 den gældende lovgivning erhvervslejereguleringsloven, for så vidt  

 angår lejefastsættelse (dvs. lejens størrelse og  

 regulering) for erhvervsdelen.
Som en videreførelse heraf foreslås det, at  

 erhvervsdelen i et blandet lejemål, hvor beboelses- og erhvervsdelen er  

 beliggende i hver sin fysiske enhed, skal være omfattet af  

 lejefastsættelsesreglerne i denne lov.
I alle andre relationer vil et  

 sådant lejemål være omfattet af lejeloven.
Lovforslagets opbygning Forslaget indeholder generelt set en liberalisering af de  

 gældende regler for erhvervslejemål.
Hvor det nugældende  

 regelsæt er præget af mange lejerbeskyttelsesregler,  

 foreslås det, at der indføres en høj grad af aftalefrihed  

 for parterne i lejeforholdet, dels for at markere, at der er tale om en  

 aftale mellem to kyndige parter, dels for at tilvejebringe et smidigere  

 erhvervslejemarked.
Efter forslaget skal parterne derfor som overvejende  

 hovedregel frit kunne indgå aftaler om lejeforholdets enkelte  

 vilkår.
 På en række centrale områder i  

 lejeforholdet som lejens størrelse og regulering, mangler ved det  

 lejede, forbedringer, betaling for varme og vand og lejerens fraflytning  

 suppleres aftalefriheden af deklaratoriske regler, dvs. regler, der finder  

 anvendelse, medmindre parterne har aftalt andet.
 På enkelte områder er det fortsat  

 primært af hensyn til lejerens beskyttelse fundet nødvendigt at  

 fastsætte præceptive bestemmelser, dvs. bestemmelser, som ikke  

 kan fraviges ved aftale til skade for lejeren eller for enkelte bestemmelsers  

 vedkommende dennes ægtefælle, livsarvinger og svigerbørn.  

 Det drejer sig om følgende bestemmelser:
§§ 5-7 om lejeaftalen, § 14 om kravene til den aftale, som parterne kan indgå for  

 ikke-erhvervsbeskyttede lejeforhold (dvs. lejemål, hvis forbliven i det  

 lejede er af væsentlig betydning og værdi for virksomheden) om  

 ændring af lejevilkårene, § 27, stk. 2 og 3, om varsling af udlejerens  

 iværksættelse af arbejder i og uden for det lejede, § 28 om hensyntagen til lejeren ved udlejerens arbejder i det  

 lejede m.v., §§ 37 og 38, stk. 2, om lejerens ret til at foretage  

 ændringer m.v. i det lejede, § 39, stk. 2, 2. pkt., om åbningstider i butikscentre  

 og lignende butiksfællesskaber, §§ 42 og 43, stk. 2, om stedet og tidspunktet for lejens  

 betaling, § 54 om fremleje uden ægtefællesamtykke, § 56, stk. 1-3, om ægtefællens, livsarvingers  

 og svigerbørns ret til at fortsætte/overtage lejeforholdet i  

 tilfælde af lejerens død eller lejerens pensionering, § 57 om retten til at fortsætte lejeforholdet ved  

 separation, skilsmisse eller omstødelse af ægteskab, § 58 om ægtefællens ret til at fortsætte  

 lejeforholdet, når lejeren har forladt sin ægtefælle, § 60, stk. 2, om lejerens manglende adgang til at opsige et  

 lejemål, hvortil ægtefællernes eller den anden  

 ægtefælles virksomhed er knyttet, § 61, stk. 2-6, om lovens opsigelsesgrunde, § 62 om den særlige beskyttelse mod opsigelse, som  

 gælder for erhvervsbeskyttede lejeforhold, § 63, stk. 2 og 3, om fortsættelse af et  

 tidsbegrænset lejeforhold ved bortfald eller tilsidesættelse af  

 tidsbegrænsningen, § 64 om opsigelsesvarslets længde, § 65 om formkrav ved opsigelse og lejerens  

 indsigelsesadgang, § 66 om erstatning til de erhvervsbeskyttede lejeforhold ved  

 opsigelse, § 67, stk. 1 og 2, om frister i forbindelse med lejerens  

 krav om erstatning på grund af opsigelse, § 69 om lovens ophævelsesgrunde, § 70 om uvæsentlige forhold, § 71 om følgerne af, at udlejeren ophæver  

 lejeaftalen, §§ 80-83 om regulering af lejen til det lejedes værdi i  

 lejeforhold, som er indgået inden den 1. januar 2000.
Lovforslagets hovedindhold Lejens fastsættelse og regulering Som anført ovenfor kan parterne ved aftalens  

 indgåelse aftale den leje og de lejevilkår, som stemmer bedst med  

 lejeforholdet.
 Herudover indeholder forslaget regler om lejens  

 størrelse og regulering, som finder anvendelse, hvis parterne ikke har  

 aftalt andet.
 For det første anses lejens størrelse for at  

 udgøre et beløb, der svarer til markedslejen, hvis andet ikke  

 er aftalt.
For det andet indeholder forslaget adgang til for begge  

 parter at kræve lejen reguleret hvert 4. år til markedslejen.
Ved  

 markedslejen forstås den leje, som en kyndig lejer og en kyndig
udlejer på varslingstidspunktet ville aftale for det  

 pågældende lejeforhold.
Det eksisterende lejereguleringsbegreb  

 «det lejedes værdi« erstattes hermed af begrebet »markedsleje«.  

 Samtidig foreslås det ved en henvisning til retsplejelovens § 344  

 om fri bevisbedømmelse at fastslå, at bevisførelse i  

 sager om markedslejens størrelse i modsætning til, hvad der  

 efter retspraksis synes at gælde for det »lejedes værdi«,  

 også kan ske på anden måde end ved fremlæggelse af  

 sammenligningslejemål, f.eks. ved syn og skøn.
Hermed er det  

 hensigten at opnå, at markedslejen i højere grad vil afspejle  

 det aktuelle markedslejeniveau end lejefastsættelse efter det lejedes  

 værdi.
Det er ikke hensigten med det nye begreb at lægge op til  

 generelle forskydninger i lejeniveauet, og dermed ventes heller ikke  

 ændringer i den almindelige stigningstakst i erhvervslejeniveauet.  

 Derimod ventes muligheden for regulering af lejen til markedslejen hvert 4.  

 år at medføre en bedre og hurtigere tilpasning af lejen til den  

 aktuelle markedsleje end den tilpasning, der sker efter de gældende  

 regler.
 Endelig foreslås det at opretholde regler om skatte-  

 og afgiftsforhøjelser m.v. og om forbedringsforhøjelser.
Lejerens beskyttelse mod opsigelse. Ændring af  

 lejevilkår Efter den gældende lejelov er hovedprincippet  

 uopsigelighed fra udlejerens side.
Kun hvor der er tale om de såkaldte  

 etablissementslejemål og garager, stalde og lignende, eller der  

 foreligger en af lovens særlige opsigelsesgrunde, har udlejeren  

 mulighed for at opsige lejeren.
Disse regler foreslås videreført  

 i forslaget.
Samtidig videreføres princippet om, at lejeren har krav  

 på erstatning ved opsigelse.
Som noget nyt udvides retten til  

 erstatning fra kun at gælde erhvervsbeskyttede lejeforhold, dvs.  

 lejemål, hvis forbliven i det lejede er af væsentlig betydning og  

 værdi for virksomheden, til også at gælde for  

 ikke-erhvervsbeskyttede lejeforhold.
For de ikke-erhvervsbeskyttede  

 lejeforhold kan retten til erstatning dog fraviges ved aftale.
Som noget nyt foreslås indført en adgang til,  

 at parterne i ikke-erhvervsbeskyttede lejeforhold kan aftale en ret for  

 udlejeren til hvert 8. år at genforhandle lejeaftalen og til, hvis en  

 sådan genforhandling ikke fører til enighed om de fremtidige  

 vilkår, at opsige lejeren.
En ændring af lejeaftalen eller en  

 opsigelse kan endvidere tidligst få virkning 4 år efter, at lejen  

 er reguleret efter reglerne om markedsleje.
Ved opsigelse efter en  

 genforhandling af lejeaftalen har lejeren krav på erstatning, medmindre  

 parterne har aftalt andet.
Der stilles bestemte krav til indholdet af en aftale om  

 genforhandling for, at aftalen er gyldig.
Aftalen skal være skriftlig  

 og indeholde oplysning om, at udlejer har ret til at opsige lejeaftalen efter  

 genforhandling af lejevilkårene samt oplysning om, hvorvidt lejer har  

 krav på erstatning.
Hvis parterne ikke har aftalt andet, følger  

 det af loven, at lejeren har krav på erstatning som følge af  

 opsigelsen.
Erstatning Som nævnt ovenfor indføres der en adgang til  

 at kræve erstatning ved opsigelse gældende for alle typer af  

 lejeforhold.
For ikke-erhvervsbeskyttede lejere kan retten dog fraviges ved  

 aftale.
 I overensstemmelse med retspraksis sondres der mellem  

 erstatning for det tab, som lejeren konkret lider som følge af  

 opsigelsen, og godtgørelse for tabt goodwill.
 Det foreslås, at erstatningen blandt andet skal  

 dække lejerens flytteudgifter, værdiforringelse af lejerens  

 inventar m.v. som følge af flytningen, værdien af de  

 installationer, forbedringer og lignende, som lejeren ikke kan flytte,  

 driftstab i flytteperioden, lejerens udgifter til sagkyndig bistand og andre  

 udgifter, som kan henføres til opsigelsen.
 Ud over de nævnte tabsposter har lejeren efter  

 forslaget krav på en godtgørelse for værdien af den del af  

 lejerens kundekreds, der mistes som følge af flytningen.  

 Godtgørelsen for tabt goodwill foreslås beregnet med  

 udgangspunkt i virksomhedens årlige nettooverskud, medmindre der  

 foreligger særlige forhold, der vil gøre en sådan  

 beregningsmåde urimelig.
Særlig aftalebeskyttelse Da der med det foreliggende lovforslag ikke længere  

 i samme omfang som hidtil er regler til beskyttelse af lejeren, og fordi der  

 ved indgåelse af erhvervslejeaftaler vil kunne forekomme forskel i  

 styrkeforholdet mellem aftaleparterne, finder regeringen, at der er behov for  

 en bestemmelse i erhvervslejeloven, som sikrer den svage part mod urimelige  

 aftaler.
Det foreslås derfor, for at sikre den svage part i  

 lejeforholdet mod urimelige aftaler, at der indsættes en  

 generalklausul, der henviser til aftalelovens § 36, som giver mulighed  

 for at tilsidesætte urimelige lejeaftaler og aftalevilkår, jf.  

 forslagets § 7 og bemærkningerne hertil.
Særligt for erhvervslejeforhold gælder, at det  

 ved afgørelsen af en eventuel tilsidesættelse af en lejeaftale  

 eller et aftalevilkår kan tillægges vægt, om en part har  

 været i besiddelse af den vejledning til brug for indgåelse af  

 erhvervslejeaftaler (checkliste), som By- og Boligministeriet vil udarbejde  

 vedrørende væsentlige aftalepunkter med henblik på at  

 styrke parternes forhandlinger af erhvervslejeaftaler.
Checklisten udarbejdes  

 efter ønske fra og høring af organisationerne bag  

 erhvervslejelovaftalen.
Afståelsesret Den gældende bestemmelse om, at lejeren - hvis ikke  

 andet er aftalt - har ret til at lade en anden lejer inden for samme branche  

 fortsætte lejeforholdet på uændrede vilkår (  

 afståelsesret ), medmindre udlejeren har vægtige grunde til at  

 modsætte sig dette, foreslås videreført.
Den  

 afståelsesret, der tilkommer en fysisk person, giver efter forslaget  

 ikke uden videre ret til at afstå lejemålet til et aktie- eller  

 anpartsselskab.
For ikke at hindre en lejer i at omdanne sig til et  

 sådant selskab foreslås det, at lejeren på bestemte  

 betingelser har ret til at afstå til et aktie- eller anpartsselskab,  

 hvis lejeren har majoritet af stemmer i selskabet.
Der henvises til  

 forslagets § 55, stk. 1, og bemærkningerne hertil.
Generationsskifte I tilfælde af lejerens død kan udlejeren ikke  

 opsige lejeaftalen, såfremt dødsboet giver udlejeren meddelelse  

 om, at en afståelsesret ønskes udnyttet.
Hermed er der mulighed  

 for, at såvel den lejer, der har afståelsesret, og som  

 ønsker at gå på pension, som et dødsbo kan overlade  

 lejeforholdet til f.eks. virksomhedens førstemand.
 Desuden videreføres efter forslaget bestemmelsen  

 om, at ægtefællen i tilfælde af lejerens død har ret  

 til at fortsætte lejeforholdet.
 Som noget nyt foreslås ægtefællens ret  

 til at fortsætte lejeforholdet udvidet til også at gælde de  

 situationer, hvor lejeren får højeste eller mellemste  

 førtidspension og ikke ønsker at drive virksomheden videre.
 I de tilfælde, hvor lejeren modtager folkepension og  

 ikke ønsker at drive virksomheden videre, får  

 ægtefællen efter forslaget som noget nyt ret til efter  

 forhandling af lejevilkårene at overtage lejeforholdet.
 Endelig indeholder forslaget, foruden en  

 videreførelse af bestemmelsen om livsarvingers og svigerbørns  

 ret til at overtage lejeforholdet i tilfælde af lejerens død,  

 nye bestemmelser om ret for disse nærtstående til at overtage  

 lejeforholdet i tilfælde af, at lejeren får højeste eller  

 mellemste førtidspension eller folkepension.
 Hermed er der tilvejebragt en lovgivningsmæssig  

 bedre mulighed for, at en virksomhed kan generationsskiftes, selv om lejeren  

 ikke har afståelsesret, idet lejerens nærtstående får  

 mulighed for at fortsætte eller overtage lejeforholdet, ikke bare  

 når lejeren dør, men også når lejeren får  

 pension.
Tvistebehandling Det følger af forslaget, at tvister om  

 erhvervslejeforhold fortsat skal indbringes for boligretten.
Som noget nyt  

 foreslås der indført en bestemmelse om, at parterne i stedet kan  

 aftale, at sådanne tvister afgøres ved voldgift.
Formålet  

 hermed er at give parterne mulighed for en hurtig afklaring af deres  

 retsstilling.
Parterne kan aftale voldgift, som nedsættes ad hoc, eller  

 en institutionaliseret voldgiftsret.
Organisationerne bag  

 erhvervslejelovaftalen har tilkendegivet, at man agter at indlede et  

 formaliseret samarbejde med Det Danske Voldgiftsinstitut.
Organisationerne bag erhvervslejelovaftalen har  

 henstillet, at der indføres adgang for lægdommere til at deltage  

 i ankeinstansen, således at princippet med to instanser bliver en  

 realitet også i de boligretssager, hvor der indgår et  

 skøn, f.eks. vedrørende lejens størrelse.
Forslaget har  

 været forelagt Justitsministeriet, som spørgsmålet  

 henhører under.
Justitsministeriet har udtalt, at  

 spørgsmålet om medvirken af sagkyndige i civile retssager for  

 tiden er genstand for principielle overvejelser i Retsplejerådet som  

 led i arbejdet med en generel reform af den civile retspleje.
På den  

 baggrund finder Justitsministeriet ikke, at der på nuværende  

 tidspunkt bør indsættes bestemmelser herom i  

 særlovgivningen.
Spørgsmålet afventer derfor  

 Retsplejerådets overvejelser.
Lovens ikrafttrædelse og virkning Det foreslås, at loven træder i kraft den 1.  

 januar 2000 og har virkning for lejeaftaler, som indgås efter lovens  

 ikrafttræden.
Med det formål at opnå, at alle  

 erhvervslejeaftaler er omfattet af den samme lejelov, foreslås det  

 endvidere, at loven også har virkning for allerede indgåede  

 lejeaftaler.
Dog kan parterne i sådanne aftaler først  

 kræve regulering af lejen efter de foreslåede bestemmelser om  

 markedsleje med virkning fra 1. januar 2003.
Forslaget indeholder derfor et særligt kapitel om  

 regulering af lejen i lejeaftaler indgået inden den 1. januar  

 2000. Efter disse regler kan parterne, indtil reglerne om markedsleje  

 får virkning for allerede indgåede aftaler, regulere lejen efter  

 det lejedes værdi.
Reglerne herom svarer til de regler, der findes i  

 erhvervslejereguleringsloven om regulering af lejen efter det lejedes  

 værdi.
For at få en smidigere tilpasning af lejen foreslås  

 det ved henvisning til retsplejelovens § 344 om fri  

 bevisbedømmelse som noget nyt præciseret, at  

 bevisførelsen også i sager om det lejedes værdi tillige  

 kan ske på anden måde end ved fremlæggelse af  

 sammenligningslejemål, f.eks. ved syn og skøn.
Parterne i  

 sådanne tvister vil desuden kunne aftale voldgift.
Som nævnt indebærer forslaget, at loven  

 får virkning for allerede indgåede aftaler.
Dette gælder  

 dog ikke i det omfang, overgangsreglerne fastsætter, at tidligere  

 gældende lovgivning finder anvendelse.
Dette gælder f.eks.  

 spørgsmålet om afståelsesret.
Endvidere bemærkes, at hvis et vilkår m.v. i  

 en lejeaftale i dag er ugyldigt som stridende mod en ufravigelig  

 lovbestemmelse, indebærer lovforslaget ikke, at det ugyldige  

 vilkår bliver gyldigt, selv om et sådant vilkår efter  

 lovforslaget nu ville kunne vedtages.
Forslaget indebærer alene, at et  

 vilkår af den nævnte karakter nu vil kunne aftales mellem  

 parterne.
 Den foreslåede overgangsordning indebærer, at  

 der for så vidt angår gældende aftaler ikke sker en  

 forringelse af væsentlig karakter for nogen af lejeforholdets parter.  

 Lovforslaget bygger således på den forudsætning, at der  

 ikke hjemles indgreb af ekspropriativ karakter i parternes retsstilling efter  

 gældende ret.
Økonomiske og administrative konsekvenser Lejelovskommissionen konkluderede i sin betænkning  

 fra februar 1997, at erhvervslejemarkedet er præget af en lejestruktur  

 uden betydelige lejespænd.
Endvidere vurderede kommissionen, at det  

 aktuelle lejeniveau på erhvervsområdet nogenlunde afspejler  

 markedslejen.
På denne baggrund vurderes forslaget om at  

 indføre en endnu friere adgang til for parterne at aftale lejens  

 størrelse og regulering ikke at få nogen væsentlig effekt  

 på lejeniveauet.
Det skønnes derfor ikke, at denne yderligere  

 aftalefrihed vil resultere i generelle forskydninger i anvendelsen af aftalte  

 reguleringsmekanismer, og dermed ventes heller ikke ændringer i den  

 almindelige stigningstakt i erhvervslejeniveauet.
 Derimod ventes muligheden for regulering af lejen til  

 markedsleje hvert 4. år at medføre en bedre og hurtigere  

 tilpasning af lejen til den aktuelle markedsleje end den tilpasning, der sker  

 efter de gældende regler.
 Ingen af forslagets øvrige elementer vurderes at  

 få generelle konsekvenser for lejeniveauet for  

 erhvervslejemål.
 Forslaget skønnes derfor ikke generelt at  

 medføre væsentlige ændringer i den økonomiske  

 balance mellem udlejer og lejer.
 Forslaget forventes ikke at få administrative  

 konsekvenser for borgerne.
 Endelig skønnes forslaget ikke at have  

 økonomiske eller administrative konsekvenser for det offentlige.
Erhvervsøkonomiske konsekvenser Ophævelsen af bestemmelserne vedrørende det  

 lejedes værdi og indførelsen af begrebet markedsleje og  

 herunder, at lejeren kan fraskrive sig muligheden for at kræve lejen  

 reguleret til markedsleje, vil fjerne et væsentligt risikoelement, der  

 kan have skabt en vis usikkerhed for potentielle investorer og dermed have  

 medvirket til at dæmpe også internationale investeringer i  

 erhvervsudlejningsejendomme i Danmark.
Det ventes derfor, at forslagets  

 elimination af dette usikkerhedsmoment vil øge interessen for at  

 investere i erhvervsejendomsmarkedet i Danmark.
Alt andet lige må dette  

 forventes at medføre et øget udbud af erhvervslejemål og  

 dermed et generelt lavere lejeniveau.
Forslagets administrative konsekvenser for erhvervslivet  

 er blevet vurderet af to forskellige fokuspaneler, bestående af  

 henholdsvis erhvervsudlejere og erhvervslejere.
På baggrund af  

 undersøgelsen vurderes det, at lovforslaget som helhed kun vil  

 medføre små administrative konsekvenser for virksomhederne.
Miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten Lovforslaget indeholder ikke EU-retlige aspekter.
Samlet vurdering af  

 konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og   

 amtskommuner - - Administrative konsekvenser for stat, kommuner og  

 amtskommuner - - Økonomiske konsekvenser for erhvervslivet - - Administrative konsekvenser for erhvervslivet - Kun små administrative konsekvenser for  

 virksomhederne Miljømæssige konsekvenser - - Administrative konsekvenser for borgerne - - Forholdet til EU-retten - Bemærkninger til de enkelte  

 bestemmelser Til kapitel 1 Til § 1 Det foreslås i stk. 1, at loven skal gælde for  

 de samme lejeforhold, som er omfattet af den gældende lov om  

 lejeregulering i erhvervslokaler m.v., jf. denne lovs § 1,  

 stk. 1.
Dette indebærer, at loven skal gælde for  

 såvel leje som fremleje af lokaler, der udelukkende er udlejet til  

 andet end beboelse.
Det er i øvrigt hensigten, at der skal gælde  

 den samme afgrænsning for lovens anvendelsesområde, som i dag  

 gælder for lejelovens § 1 med hensyn til lejebegrebet og begrebet  

 hus eller husrum.
Det foreslås, at loven som udgangspunkt skal  

 indeholde al regulering af lejeforholdet mellem lejer og udlejer,  

 således at de omfattede lejeforhold ikke samtidig skal være  

 reguleret af andre lejelove.
Lov om leje skal således ikke  

 længere gælde for de lejeforhold, der er omfattet af  

 nærværende forslag.
På de områder, hvor der skal  

 gælde ensartede regler for private boliger og erhvervslejemål, er  

 det hensigten, at disse regler skal indeholdes i begge love.
I de  

 tilfælde, hvor lejeloven regulerer forhold, der ikke er reguleret i  

 nærværende lovforslag, bliver lejeloven således ikke  

 »tilbagefaldslov«, således som det er tilfældet i dag, jf.  

 erhvervslejereguleringslovens § 2, stk. 2.
 Lovforslaget omfatter som hidtil i den gældende  

 erhvervslejereguleringslov såvel erhvervslejemål beliggende i  

 private udlejningsejendomme som erhvervslejemål beliggende i ejendomme,  

 der tilhører almene boligorganisationer.
I bestemmelsens stk. 1 præciseres det, at det er  

 afgørende for, om en lejeaftale er omfattet af lovens bestemmelser, om  

 lokalerne ifølge aftalen udelukkende er udlejet til andet end  

 beboelse.
Den faktiske anvendelse er således ikke afgørende for,  

 om loven finder anvendelse.
Bestemmelsen får dermed en udformning, der  

 svarer til den måde, hvorpå erhvervslejereguleringslovens  

 § 1, stk. 1, hidtil i praksis er blevet fortolket.
Der er  

 således ikke tale om en realitetsændring.
Efter den nugældende lejelovgivning betragtes de  

 såkaldte blandede lejemål som en helhed, hvor lejelovgivningens  

 regler om beboelseslejligheder finder anvendelse, jf. den nugældende  

 lejelovs § 3, 1. pkt.
Er der tale om et blandet lejemål, hvor  

 beboelses- og erhvervsdelen er beliggende i hver sin fysiske enhed,  

 gælder erhvervslejereguleringslovens regler - der alene indeholder  

 regler om lejefastsættelse - for erhvervsdelen, jf. den  

 nugældende lejelovs § 3, 2. pkt., og erhvervslejereguleringslovens  

 § 1, stk. 2.
Princippet om, at blandede lejemål betragtes som  

 boliger omfattet af den nugældende lejelov, videreføres.
Som  

 konsekvens heraf foreslås i stk. 2, at erhvervsdelen i et blandet  

 lejemål, hvor beboelses- og erhvervsdelen er beliggende i hver sin  

 fysiske enhed, skal være omfattet af lejefastsættelsesreglerne i  

 denne lov, det vil sige §§ 9, 10, 11, 12 og 13 i forslagets kapitel 3 om  

 lejefastsættelse, lejeregulering og ændring af lejevilkår.  

 I perioden 1. januar 2000 til 31. december 2002 gælder  

 lejefastsættelsesreglerne i kapitel 16 for erhvervsdelen.
Det foreslås desuden, at erhvervsdelen i et blandet  

 lejemål, hvor beboelses- og erhvervsdelen er beliggende i hver sin  

 fysiske enhed, skal være omfattet af forslagets §§ 31 og 32 om  

 forbedringsforhøjelser.
I alle andre relationer end  

 lejefastsættelse og forbedringsforhøjelser vil et blandet  

 lejemål, hvor erhvervsdelen er fysisk adskilt, være omfattet af  

 reglerne om beboelseslejemål i lov om leje eller lov om leje af almene  

 boliger.
Bestemmelsen i forslagets stk. 3, er identisk med de  

 gældende bestemmelser i erhvervslejereguleringslovens § 1,  

 stk. 3, og lejelovens § 1, stk. 2, hvorefter loven  

 gælder, selv om lejen skal betales med andet end penge, herunder ved  

 arbejde.
Bestemmelsen foreslås videreført uændret.
Til § 2 Bestemmelsen er identisk med § 2, stk. 1, i  

 erhvervslejereguleringsloven og § 2, stk. 1, i lejeloven.
Som  

 eksempler på lovgivning med særlige regler, der træder i  

 stedet for reglerne i nærværende forslag, kan nævnes lov om  

 Københavns Frihavn (lov nr. 141 af 31. marts 1960) og lov om  

 benzinforhandlerkontrakter (lov nr. 234 af 6. juni 1985, ændret ved lov  

 nr. 376 af 7. juni 1989).
Til § 3 Loven regulerer som udgangspunkt lejeforholdet mellem  

 udlejer og lejeren af lokaler.
I bestemte sammenhænge skal det konkrete lejeforhold  

 imidlertid vurderes i forhold til forholdene i ejendommen.
Det foreslås  

 derfor som noget nyt i forhold til den gældende lovgivning for  

 erhvervslejeforhold, at det defineres i loven, hvad begrebet »en ejendom«  

 omfatter i erhvervslejeloven.
Bestemmelsen indeholder derfor en definition af  

 en ejendom.
 Som eksempel på en situation, hvor der er behov for  

 at kunne definere en ejendom, kan nævnes det i forslagets § 45,  

 stk. 2, nævnte forbrugsregnskab for ejendommen.
Forslaget tager udgangspunkt i gældende retspraksis,  

 hvorefter det lejeretlige ejendomsbegreb svarer til det tingsretlige  

 ejendomsbegreb, således som det er fastlagt i udstykningslovens  

 § 2, ejerlejlighedslovens ejendomsbegreb, jf. ejerlejlighedslovens  

 § 4, stk. 1, og ejendomsbegrebet i tinglysningslovens § 19 om  

 bygninger på lejet grund med eget ejendomsblad i tingbogen.
Dette  

 ejendomsbegreb fremgår af den foreslåede § 3, nr. 1- 4.
Til § 4 Efter den gældende lejelovs § 4, stk. 2,  

 anses en lejeaftale for indgået på lovens vilkår i det  

 omfang, der ikke udtrykkeligt er fastsat andet i aftalen.
 Det har i praksis givet anledning til  

 fortolkningsproblemer, at der efter lejelovens § 4, stk. 2,  

 gælder en speciel regel om, at ændring af lejerens retsstilling  

 til skade for lejeren i forhold til retsstillingen efter loven skal  

 være udtrykkelig.
Det foreslås derfor, at kravet om, at aftalen  

 udtrykkeligt skal tage stilling til en fravigelse af lejelovgivningens  

 regler, ikke medtages.
Herefter vil det bero på en fortolkning af  

 aftalen efter aftalerettens almindelige regler, om der i et konkret  

 tilfælde er aftalt en fravigelse.
 Den foreslåede bestemmelse svarer til bl.a.  

 købelovens, forsikringsaftalelovens og kommissionslovens  

 bestemmelser.
Til kapitel 2 Til § 5 Bestemmelsen indeholder de ufravigelige krav som  

 ifølge lovforslaget stilles til lejeaftalen.
 Bestemmelsen i stk. 1 om skriftlighed, er identisk  

 med § 4, stk. 1, i den nugældende lejelov.
Forslagets stk. 2 svarer til lejelovens § 4,  

 stk. 4, hvorefter det skal udtrykkeligt specificeret fremgå af  

 lejeaftalen, hvilke udgifter lejeren ud over lejen skal betale  

 vedrørende det lejede, bortset fra, at ordet »udtrykkeligt« ikke er  

 medtaget, jf. bemærkningerne til forslagets § 4. Udgangspunktet er  

 fortsat, at virkningen af, at lejeaftalen ikke indeholder de krævede  

 oplysninger, er, at udlejeren ikke kan opkræve de  

 pågældende udgifter.
Det foreslås dog, at udlejeren skal  

 kunne opkræve de pågældende udgifter, hvis udlejeren kan  

 godtgøre, at de manglende oplysninger i lejeaftalen ikke har bevirket  

 en forringelse af lejerens retsstilling.
 Der henvises nærmere til bemærkningerne til  

 forslagets § 10.
 Forslagets stk. 3 vedrørende oplysning om  

 udgifter, der indgår i forbrugsregnskabet, svarer til lejelovens  

 § 4, stk. 5, bortset fra, at ordet »udtrykkeligt« ikke er medtaget,  

 jf. bemærkningerne ovenfor til forslagets § 4.
Det foreslås endvidere i stk. 4, som noget nyt,  

 at det i lejeaftalen skal oplyses, hvilket skatte- og afgiftsniveau der er  

 indregnet i lejen.
Dette indebærer, at udlejeren skal oplyse det  

 tidspunkt, de i lejen indregnede skatter og afgifter knytter sig til.
Er der  

 tale om flere datoer, skal alle datoer oplyses.
 Såfremt udlejeren undlader at give oplysninger om  

 niveauet i lejeaftalen, lægges det til grund, at der er indregnet de  

 skatter og afgifter på ejendommen, som påhviler ejendommen  

 på det tidspunkt, hvor lejeforholdet begynder, og som var kendt  

 på det tidspunkt, hvor lejeaftalen blev indgået, fordi udlejeren  

 har modtaget meddelelse herom.
 Den foreslåede bestemmelse stiller lejerne, som de  

 kunne påregne at være stillet, hvis lejen var fastsat på  

 grundlag af et aktuelt udgiftsniveau på tidspunktet for aftalens  

 indgåelse.
 I de tilfælde, hvor udlejeren ikke har oplyst i  

 aftalen, hvilken dato skatter og afgifter knytter sig til, vil bestemmelsen  

 være til hinder for, at en udlejer på et tidspunkt, hvor lejen i  

 ejendommens lejemål i en længere periode ikke har været  

 reguleret for stigninger i skatter og afgifter, kræver regulering af  

 lejen i forhold til et skatte- og afgiftsniveau, der er lavere end niveauet  

 ved lejeaftalens indgåelse.
Det bemærkes, at lovforslaget ikke indeholder en  

 bestemmelse som lejelovens § 5, stk. 1, om blanketter.
Det  

 bemærkes endvidere, at lovforslaget ikke indeholder en bestemmelse  

 svarende til den gældende erhvervslejereguleringslovs § 9. Der  

 henvises til bemærkningerne til forslagets § 9.
Til § 6 Det foreslåede stk. 1 svarer til den  

 gældende lejelovs § 7, stk. 1, hvorefter lejerens rettigheder  

 efter loven og aftaler om forudbetaling af leje, indskud, depositum eller  

 lignende, når beløbene tilsammen ikke overstiger et halvt  

 års leje, er beskyttet mod godtroende omsætningserhververe og  

 retsforfølgende kreditorer uden tinglysning.
 Derimod er aftalte rettigheder, som er videregående  

 end de i stk. 1 nævnte rettigheder, ikke beskyttet mod disse  

 erhververe og kreditorer uden tinglysning.
 Den gældende bestemmelse i lejelovens § 7,  

 stk. 1, 3. pkt., om, at lejerens krav ved lejeforholdets ophør  

 skal være gjort gældende ved sagsanlæg inden 1 år fra  

 ophørstidspunktet, har i praksis givet anledning til problemer for  

 panthavere og andre rettighedshavere over ejendommen, idet det har  

 været vanskeligt at skaffe sig overblik over, om der ville kunne  

 fremkomme sådanne lejerkrav mod ejendommens ejer.
 Det foreslås derfor i overensstemmelse med  

 Lejelovskommissionens forslag, at der i lovens stk. 2, 2. pkt., medtages  

 et forslag om, at i de tilfælde, hvor der af lejeren udtages  

 stævning i en sag om krav efter bestemmelsens stk. 1, skal  

 bekræftet genpart af stævningen tinglyses på ejendommen.  

 Denne pligt påhviler lejeren.
 Bestemmelsen tager ligesom den gældende § 7 i  

 lejeloven alene sigte på ejerskiftesituationer og andre tilfælde,  

 hvor ejerbeføjelser overgår til andre, f.eks. ved konkurs og  

 brugeligt pant.
Hvis tinglysningen ikke finder sted, risikerer lejeren at  

 miste muligheden for at gøre kravet gældende mod den nye ejer,  

 jf. tinglysningslovens § 1, hvorefter en ret over en fast ejendom skal  

 tinglyses for at få gyldighed mod aftaler om ejendommen og mod  

 retsforfølgning.
Tinglysningen sker i overensstemmelse med reglerne i  

 tinglysningslovens § 12, stk. 4. Dette indebærer, at der skal  

 træffes beslutning af retten om tinglysning af genparten af  

 stævningen, før tinglysning kan ske.
Efter praksis er det et  

 krav, at stævningen er forkyndt for sagsøgte, før  

 tinglysning kan ske.
Der vil derfor forløbe en periode, hvis  

 længde sagsøger ikke er herre over.
Det foreslås derfor,  

 at tinglysning skal ske uden ugrundet ophold, idet der således ikke  

 stilles krav om, at tinglysningen skal være sket inden for 1  

 års-fristen.
 Ved at indføre en bestemmelse om, at  

 stævningen skal tinglyses på ejendommen, vil fremtidige  

 erhververe og panthavere i et vist omfang få mulighed for at beskytte  

 deres interesser.
 Det er ikke i øvrigt ved de foreslåede  

 ændringer i stk. 2 tilsigtet at ændre den bestående  

 retstilstand på området.
Det foreslås, at bestemmelsen i lejelovens § 7,  

 stk. 2, 1. pkt., om, at en lejer, der ved aftale har erhvervet  

 videregående rettigheder, kan kræve aftalen tinglyst, ikke  

 medtages.
Det følger af tinglysningslovgivningen, at  

 videregående rettigheder skal tinglyses for at opnå beskyttelse  

 mod kreditorer og aftaleerhververe i god tro.
Det foreslås ikke at videreføre bestemmelsen  

 i lejelovens § 7, stk. 2, 2. pkt., om, at den tinglyste aftale om  

 videregående rettigheder skal respektere dels størst mulige  

 offentlige lån til enhver tid, dels andre pantehæftelser og  

 byrder, som var tinglyst på ejendommen ved aftalens anmeldelse til  

 tinglysning.
Den gældende bestemmelse kan fraviges ved aftale.
Ved at  

 udelade den tydeliggøres det, at prioritetsstillingen er et  

 aftalespørgsmål.
Uden særlig aftale opnås  

 prioritetsstilling i henhold til tinglysningslovgivningens regler.
Endelig foreslås det, at bestemmelsen i den  

 gældende lejelovs § 7, stk. 3, om lejerens ret til at lade  

 aftalen tinglyse, hvis ikke ejeren har gjort det senest 1 uge efter, at  

 lejeren har forlangt det, ikke medtages i den nye erhvervslejelov.
Ligeledes  

 foreslås den gældende § 7, stk. 4, om udlejerens ret  

 til at lade aftalen aflyse efter lejerens fraflytning, ikke medtaget.  

 Bestemmelserne anses for at være overflødige.
Tinglysning og  

 aflysning af sådanne aftaler vil herefter være omfattet af  

 almindelige tinglysningsretlige regler, hvorefter det er den, som har en  

 rettighed over en ejendom, der kan kræve rettigheden tinglyst eller  

 aflyst.
Til § 7 Som det fremgår af de almindelige  

 bemærkninger, foreslås det i nærværende lovforslag,  

 at der sker en liberalisering af lejelovgivningens gældende regler om  

 udlejning af erhvervslejemål.
Parterne i lejeforholdet skal herefter  

 som overvejende hovedregel frit kunne aftale de enkelte vilkår for  

 lejeforholdet.
Efter forslaget skal parterne f.eks. frit kunne indgå  

 aftale om lejens størrelse og lejens regulering, jf. forslagets § 9,  

 ligesom reglerne for en række andre lejevilkår skal kunne  

 fraviges ved aftale.
 I forslaget opretholdes dog for visse lejevilkår  

 fortsat ufravigelige (præceptive) lovbestemmelser, der finder  

 anvendelse, uanset hvad parterne måtte have aftalt, jf. de almindelige  

 bemærkninger til forslaget.
 Udover de præceptive bestemmelser er aftalefriheden  

 på en række områder foreslået suppleret af  

 deklaratoriske bestemmelser, dvs. bestemmelser, der finder anvendelse, med  

 mindre parterne har aftalt andet.
En model med øget aftalefrihed fordrer imidlertid,  

 at parterne i højere grad end tidligere tager stilling til  

 lejekontraktens enkelte vilkår ved aftalens indgåelse.
Ved  

 indgåelse af aftaler om udleje af erhvervslokaler vil der i nogle  

 situationer kunne forekomme forskel i styrkeforholdet mellem aftaleparterne,  

 og parterne vil, såfremt de ikke er lejeretskyndige, kunne have behov  

 for at søge sagkyndig bistand.
Det er særligt kendetegnende for  

 erhvervslejeaftaler, at aftaleforholdet kan løbe over en lang  

 årrække.
Parterne vil derfor være bundet af en aftale, som  

 kan være indgået for mange år siden, og hvor de forhold,  

 der forelå på aftaletidspunktet, kan have ændret sig  

 væsentligt med den konsekvens, at en aftale eller et vilkår heri  

 forekommer urimeligt.
På denne baggrund og da der med dette forslag ikke  

 længere i samme omfang som tidligere er regler til beskyttelse af  

 lejeren, vurderes det, at der er behov for på anden måde at  

 beskytte den svage part i lejeforholdet.
Dette behov forstærkes af, at  

 lovforslaget ikke indeholder en bestemmelse som den såkaldte  

 blanketbestemmelse i den gældende lejelovs § 5, stk. 1. Efter denne  

 bestemmelse skal ved anvendelse af blanketter de bestemmelser i lejeaftalen,  

 der pålægger lejeren større forpligtelser, eller giver  

 lejeren mindre rettigheder end angivet i loven, fremhæves for at  

 være gyldige.
Aftalelovens § 36 er en generalklausul, der giver mulighed  

 for tilsidesættelse af urimelige aftaler og aftalevilkår, men  

 bestemmelsen har i retspraksis ikke været anvendt i  

 erhvervslejeforhold.
Det har derfor været overvejet, om aftalelovens §  

 36 udgør et tilstrækkeligt værn mod urimelige aftaler og  

 aftalevilkår i erhvervslejeforhold.
Det vurderes, at der er behov for  

 at fremhæve, at der kan være grund til at anvende denne  

 generalklausul i erhvervslejeforhold ved at indsætte § 7 i  

 forslaget.
 Det foreslås derfor i bestemmelsen, at en lejeaftale  

 skal kunne ændres eller tilsidesættes helt eller delvist, hvis  

 det vil være urimeligt eller i strid med redelig handlemåde at  

 gøre den gældende, jf. aftalelovens § 36.
 Formålet med bestemmelsen er at fremhæve, at  

 aftalelovens § 36 finder anvendelse i erhvervslejeforhold for derved at  

 understrege, at parterne i et erhvervslejeforhold er beskyttet mod urimelige  

 aftaler og aftalevilkår.
 Ved afgørelse af om det vil være urimeligt  

 eller i strid med redelig handlemåde at gøre en aftale eller et  

 aftalevilkår gældende, skal der efter aftalelovens § 36 tages  

 hensyn til forholdene ved lejeaftalens indgåelse, lejeaftalens indhold  

 og senere indtrufne omstændigheder.
Bestemmelsen kan tænkes anvendt f.eks. i den  

 situation, hvor en væsentlig uligevægt i parternes  

 forhandlingsmæssige eller økonomiske styrke ved aftalens  

 indgåelse har bevirket en urimelig aftale.
En aftale kan f.eks.  

 være urimelig, hvis det er aftalt, at lejeren i forbindelse med  

 opsigelse efter 8 år, jf. forslagets § 14, ikke kan kræve  

 erstatning.
En sådan aftale kan ifølge loven indgås frit,  

 men vil konkret, f.eks. på grund af lejerens særlige ukyndighed,  

 kunne være urimelig.
 Ved vurderingen af parternes forhandlingsmæssige  

 styrke ved aftalens indgåelse vil der kunne tages hensyn til, om  

 parterne har været i besiddelse af behørig information om de med  

 aftalen forbundne konsekvenser, herunder om parterne har været  

 repræsenteret af advokat eller anden rådgiver.
 Et moment, der kan indgå i vurderingen af, om en  

 part er blevet behørigt informeret, kan også være, om den  

 svage part har været i besiddelse af den af By- og Boligministeriet  

 udarbejdede vejledning til brug for indgåelse af erhvervslejekontrakter  

 (checkliste).
 Bestemmelsen kan endvidere tænkes anvendt i  

 tilfælde, hvor der er tale om en langvarig lejekontrakt, hvor parterne  

 ved lejeaftalens indgåelse ikke har kunnet forudse en senere udvikling,  

 men hvor tiden efter en årrække må anses at være  

 løbet fra nogle af klausulerne i lejeaftalen.
Til § 8 Det foreslås, at reglerne i §§ 5 og 6 ikke ved  

 aftale skal kunne fraviges til skade for lejeren.
Den foreslåede  

 generalklausul i § 7 kan i sagens natur ikke fraviges ved aftale,  

 hvilket foreslås præciseret.
Til kapitel 3 Kapitlet indeholder for det første bestemmelser om  

 fastsættelse og regulering af lejens størrelse og for det andet  

 bestemmelser om ændring af lejevilkår i lejeforholdet.
 Da det gennemgående træk i kapitlet er  

 aftalefrihed, er der grundlæggende tale om deklaratoriske bestemmelser,  

 der altså kan fraviges ved parternes aftale.
 Kapitlet er opbygget således, at det indledningsvis  

 slås fast, at udgangspunktet for lejens størrelse i  

 lejeforholdet er parternes aftale.
Dernæst følger en række bestemmelser,  

 der beskriver, hvornår og hvordan udlejeren kan eller skal regulere  

 lejen.
Disse regler svarer i det væsentlige til de nugældende  

 regler vedrørende skatter, afgifter m.v.
 I § 13, der er ny, foreslås der herefter  

 indført en hjemmel til, at parterne gensidigt kan kræve lejen  

 reguleret, således at den kommer til at svare til markedslejen for  

 lejeforholdet.
Endelig indeholder § 14 en ny bestemmelse om  

 ændring af lejevilkår.
Denne bestemmelse giver udlejeren mulighed  

 for at kræve lejevilkårene i lejeforholdet ændret, hvis  

 parterne har aftalt, at udlejeren skal have en sådan mulighed.
Der  

 stilles i § 14 krav om, at der skal finde en forhandling sted mellem  

 udlejeren og lejeren om de fremtidige lejevilkår.
Hvis parterne ikke  

 kan blive enige, vil udlejeren kunne opsige lejeren til fraflytning med  

 udgangen af det 8. år.
 § 14 kan ikke aftales anvendt i de såkaldt  

 erhvervsbeskyttede lejeforhold, det vil sige i de tilfælde, hvor  

 lejeren driver en erhvervsvirksomhed, hvis forbliven i det lejede er af  

 væsentlig betydning og værdi for virksomheden.
Til § 9 Efter den nugældende erhvervslejereguleringslov er  

 udgangspunktet, at parterne ved lejeaftalens indgåelse frit kan aftale  

 lejens størrelse.
Aftales der en leje, der væsentligt overstiger  

 det lejedes værdi, kan lejeren herefter tidligst forlange lejen nedsat  

 til det lejedes værdi 4 år efter lejeforholdets begyndelse,  

 ligesom udlejeren tidligst 4 år efter lejeforholdets begyndelse kan  

 fremsætte krav om en lejeforhøjelse.
I lejeperioden kan hver af  

 parterne ligeledes kun hvert 4. år kræve lejen reguleret efter  

 det lejedes værdi.
Reglerne om regulering af lejen efter det lejedes  

 værdi kan ikke fraviges til skade for lejeren og kan kun fraviges i  

 lejeaftaler, indgået efter den 31. december 1991 i »skræddersyet  

 nybyggeri«, jf. erhvervslejereguleringslovens § 9, stk. 3.
Efter de gældende regler kan det aftales, at lejen  

 (evt. tillige) skal kunne reguleres i medfør af særlige  

 reguleringsklausuler.
Er det aftalt, at lejen skal reguleres efter  

 sådanne klausuler, stiller loven imidlertid særlige krav til  

 aftalens indhold med hensyn til regneeksempler m.v., jf.  

 erhvervslejereguleringslovens § 9, stk. 4.
 Det følger endvidere af den gældende  

 erhvervslejereguleringslovs § 9, stk. 2, at udlejer og lejer, hvis  

 der er tillagt lejeren afståelsesret og genindtrædelsesret af et  

 omfang mindst svarende til det fastsatte i § 74 a i den nugældende  

 lejelov, gensidigt kan fraskrive sig retten til at kræve lejen  

 reguleret under henvisning til det lejedes værdi i op til 8 år ud  

 over de i lovens §§ 3 og 5 nævnte 4 år.
Ovennævnte bestemmelser foreslås erstattet af  

 § 9 i nærværende forslag, hvorefter fastsættelsen af  

 lejens størrelse ved lejeaftalens indgåelse og lejens senere  

 regulering under lejemålets beståen overlades til parternes frie  

 aftale.
Med forslaget overlades det til parterne frit at aftale  

 begyndelseslejen, samt hvor ofte og hvordan lejen reguleres.
I stk. 2 foreslås, at lejen anses for at  

 udgøre det beløb, der svarer til markedslejen for det  

 pågældende lejeforhold, hvis lejens størrelse ikke er  

 aftalt.
Forslaget er en konsekvens af, at begrebet det lejedes værdi  

 ikke videreføres, men erstattes af begrebet markedsleje.
 Stk. 2 henviser til § 13, stk. 1, 2. og 3.  

 pkt., og dermed til den definition af begrebet markedsleje, som er angivet i  

 § 13, stk. 1. Varslingstidspunktet efter § 9, stk. 2, er  

 det tidspunkt, hvor den ene af parterne forlanger lejens størrelse  

 fastsat.
 Den foreslåede bestemmelse skal ses i  

 sammenhæng med forslaget om at opretholde et deklaratorisk  

 regelsæt omfattende forbedringsforhøjelser og skatte- og  

 afgiftsforhøjelser, jf. forslagets kapitel 6 og §§ 10-12.
Endelig skal forslaget ses i sammenhæng med, at der  

 i § 13 foreslås en adgang for begge parter i lejeforholdet til at  

 kunne kræve lejen reguleret, således at den svarer til  

 markedslejen, dvs. den leje som en kyndig lejer og en kyndig udlejer ville  

 aftale for det pågældende lejeforhold.
Bestemmelsen kan fraviges  

 ved parternes aftale.
Parterne kan både hver for sig og gensidigt give  

 afkald på regulering til markedslejen, og der stilles ikke  

 særlige krav til en aftale herom.
Til §§ 10-12 Forslaget er med få ændringer en  

 videreførelse af reglerne i erhvervslejereguleringslovens §§ 6-8  

 om varsling af lejeforhøjelse for skatter og afgifter.
 § 10, stk. 1, der svarer til den gældende § 6, stk.  

 1, i erhvervslejereguleringsloven om udlejerens adgang til at kræve  

 lejeforhøjelse ved stigning i de ejendomsskatter, der påhviler  

 ejendommen, foreslås videreført uændret.
 Stk. 2, der svarer til den gældende § 6, stk. 2, i  

 erhvervslejereguleringsloven om udlejerens adgang til at kræve  

 lejeforhøjelse efter stk. 1 i fredede ejendomme, uanset om ejendommen  

 er fritaget for ejendomsbeskatning, foreslås videreført  

 uændret.
 Efter den gældende bestemmelse i  

 erhvervslejereguleringslovens § 6, stk. 3, fordeles lejeforhøjelsen i  

 forhold til den gældende leje eller, hvor der ikke er fastsat nogen  

 leje, lejeværdi.
Det foreslås i § 10, stk. 3, at en skatte-  

 og afgiftsstigning skal fordeles i forhold til den leje, der faktisk betales  

 på varslingstidspunktet.
Lejeforhøjelser, der er varslet inden  

 varslingen af skatte- og afgiftsforhøjelsen, men som ikke er  

 trådt i kraft endnu, skal således ikke medtages ved  

 fastsættelsen af fordelingsgrundlaget.
Hvis der ikke er aftalt nogen  

 leje mellem parterne, fordeles lejeforhøjelsen i forhold til den leje,  

 der svarer til markedslejen for et lejeforhold af tilsvarende karakter.
 Stk. 4 om varsling af lejeforhøjelse, der svarer  

 til den gældende erhvervslejereguleringslovs § 6, stk. 4,  

 foreslås videreført uændret.
Det fremgår af den gældende bestemmelse i  

 erhvervslejereguleringslovens § 6, stk. 5, at kravet om  

 lejeforhøjelse skal fremsættes skriftligt og indeholde en  

 beregning af, hvorledes ændringen af lejen fremkommer, samt oplysning  

 om lejerens adgang til at gøre indsigelse.
Indeholder kravet ikke  

 disse oplysninger, er det ugyldigt.
 Det foreslås, at udgangspunktet fortsat skal  

 være ugyldighed, hvis disse krav ikke er opfyldt.
En ubetinget ugyldighedsvirkning af formelle mangler kan  

 føre til urimelige resultater for udlejeren, især i  

 tilfælde, hvor fejlen har været undskyldelig og ubetydelig, og  

 hvor den økonomiske virkning af ugyldighed er stor.
Heroverfor  

 står lejerens behov for, at udlejeren overholder de krav, der stilles  

 til en varsling.
 I de tilfælde, hvor en formel fejl ikke har bevirket  

 en forringelse af lejerens retsstilling, foreslås det derfor, at  

 manglen i det konkrete tilfælde ikke skal føre til  

 ugyldighed.
 Det foreslås i § 10, stk. 5, om formelle  

 mangler ved varslingen, at kravet om lejeforhøjelse bevarer sin  

 gyldighed, hvis udlejeren kan godtgøre, at manglerne ikke har bevirket  

 en forringelse af lejerens retsstilling.
 Stk. 6 om lejerens indsigelsesadgang foreslås  

 videreført uændret.
 § 11, stk. 1, er som udgangspunkt en  

 videreførelse af erhvervslejereguleringslovens § 7, stk. 1,  

 om udlejerens adgang til at kræve lejeforhøjelse, hvis der  

 pålægges ejendommen nye eller forøgede afgifter.  

 Bestemmelsen foreslås dog udformet, så udgifter i medfør  

 af lov om fremme af energi- og vandbesparelser i bygninger også bliver  

 omfattet af adgangen til at kræve lejeforhøjelse.
Efter den foreslåede bestemmelse i § 45,  

 stk. 4, skal der ikke aflægges et forbrugsregnskab, såfremt  

 udlejeren ikke leverer varme og varmt vand, og lejernes vandforbrug ikke  

 afregnes på grundlag af fordelingsmålere.
I sådanne  

 tilfælde kan udgifter til energimærkning og udarbejdelse af  

 energiplan m.v. samt udgifter til kontrolmåling, justering og rensning  

 af oliefyringsanlæg m.v., jf. lov om fremme af energi- og  

 vandbesparelser i bygninger, opkræves efter reglerne i § 11. De  

 nævnte udgifter kan ikke samtidig opkræves over  

 forbrugsregnskabet og som en afgift efter § 11, stk. 1.
 Stk. 2 svarer til erhvervslejereguleringslovens  

 § 7, stk. 2, og foreslås videreført uændret.
§ 12 om lejenedsættelse som følge af  

 bortfald eller nedsættelse af de i §§ 10 og 11 nævnte skatter,  

 afgifter eller bidrag, svarer til erhvervslejereguleringslovens § 8. Den  

 gældende bestemmelse i erhvervslejereguleringslovens § 8, stk. 1, 2.  

 pkt., vedrørende fredede ejendomme har dog givet anledning til nogen  

 usikkerhed i praksis.
Bestemmelsen foreslås derfor ændret  

 således, at der i fredede ejendomme efter § 10, stk. 2, som  

 en del af lejen kan opkræves et beløb svarende til den  

 ejendomsskat, der til enhver tid kunne have været opkrævet, hvis  

 ejendommen ikke var fredet.
Dette indebærer, at udlejeren skal  

 nedsætte lejen, såfremt der sker et fald i den ejendomsskat, som  

 ville kunne opkræves, hvis ejendommen ikke var fritaget.
Fredede ejendomme, hvorpå der er tinglyst en  

 særlig bevaringsdeklaration i henhold til lovgivningen om  

 bygningsfredning, er fritaget for ejendomsbeskatning efter reglerne i  

 §§ 7, stk. 1, litra d, og 23 A, stk. 3, i lov om beskatning  

 til kommunerne af faste ejendomme.
Dette indebærer, at sådanne  

 ejendomme er fritaget for kommunal grundskyld, amtskommunal grundskyld og  

 dækningsafgift til primærkommunerne.
 Stk. 2 svarer til den gældende  

 erhvervslejereguleringslovs § 8, stk. 2.
Til § 13 Som anført i bemærkningerne til § 9 kan  

 parterne ved lejeaftalens indgåelse frit aftale lejens  

 størrelse.
Parterne er dog beskyttet mod urimelige aftaler og  

 aftalevilkår af forslagets § 7.
Det foreslås i § 13, som er ny, at begge parter  

 i lejeforholdet, medmindre andet er aftalt, skal have en adgang til  

 løbende i lejeforholdet at kræve lejen justeret, således  

 at den svarer til markedslejen.
Udgangspunktet for bestemmelsen er, at  

 lejeaftalen er en aftale indgået mellem to kyndige parter, og at disse  

 parter bør have samme adgang til at forlange, at der betales en leje  

 for de lejede lokaler, som svarer til markedslejen.
 Som det fremgår af forslagets § 9 skal der  

 gælde aftalefrihed både med hensyn til fastsættelse af  

 lejens størrelse ved aftalens indgåelse og med hensyn til  

 regulering af lejen i lejeperioden.
§ 13 kan fraviges ved aftale, hvilket  

 indebærer, at parterne står frit med hensyn til at aftale en  

 regulering af lejen i lejeperioden.
Parterne kan eksempelvis både hver  

 for sig og gensidigt uden særlige krav til aftalen derom fraskrive sig  

 retten til at kræve lejen reguleret til markedslejen.
 Parterne kan kræve lejen reguleret efter § 13,  

 hvis den gældende leje i lejeforholdet er væsentligt lavere eller  

 højere end markedslejen.
Der har gennem retspraksis i tilknytning til begrebet det  

 lejedes værdi dannet sig en fortolkning af begrebet »væsentligt«  

 forstået som en forskel på plus eller minus 10-15 % i forhold til  

 niveauet for det lejedes værdi.
Det er hensigten at opretholde denne  

 fortolkning af væsentlighedsbegrebet i relation til regulering af lejen  

 til markedslejen.
Markedslejen defineres som den leje, som en kyndig lejer  

 og en kyndig udlejer på varslingstidspunktet ville aftale for det  

 pågældende lejeforhold.
Ved bedømmelsen skal der tages  

 hensyn til de vilkår, der er aftalt for lejeforholdet, samt lokalernes  

 beliggenhed, anvendelse, størrelse, kvalitet, udstyr og  

 vedligeholdelsestilstand.
Betegnelsen »kyndig« skal ses som udtryk for den leje, en  

 fornuftig lejer og en fornuftig udlejer med et vist kendskab til  

 markedsvilkårene vil aftale for det pågældende  

 lejemål.
Udgangspunktet er således, at parterne enten har en  

 viden om de markedsmæssige lejevilkår for den  

 pågældende type lejeforhold eller ved, hvordan man kan tilegne  

 sig denne viden.
De forhold, som indgår i bedømmelsen af markedslejen , dvs.  

 vilkår, beliggenhed, anvendelse, størrelse, kvalitet, udstyr og  

 vedligeholdelsestilstand, svarer i vidt omfang til de forhold, som  

 indgår i den gældende erhvervslejereguleringslov ved vurderingen  

 af det lejedes værdi.
Ved bedømmelsen af markedslejen skal der  

 dog ikke som efter erhvervslejereguleringsloven lægges vægt  

 på lejen for en  repræsentativ del af lejemålene i  

 kvarteret eller området.
I stk. 6 angives det, hvilke forhold der skal ses  

 bort fra ved vurderingen af markedsleje.
Disse forhold er de samme, som der  

 efter den gældende erhvervslejereguleringslov skal ses bort fra ved  

 vurderingen af det lejedes værdi.
 Bevistemaerne ved fastlæggelse af markedsleje er  

 således i vidt omfang de samme som ved fastlæggelse af det  

 lejedes værdi.
 Markedsleje adskiller sig imidlertid fra det lejedes  

 værdi ved at være et mere nutidigt begreb end det lejedes  

 værdi.
Det skyldes to forhold.
For det første  

 fastsættes markedslejen i forhold til udlejningsvilkårene  

 på varslingstidspunktet.
 For det andet gælder der ikke regler om  

 særlige bevismidler.
 Ved fastlæggelse af det lejedes værdi efter  

 erhvervslejereguleringsloven har der tilsyneladende udviklet sig en  

 retspraksis, hvorefter bevisførelse skal ske i form af konkrete  

 sammenligningslejemål.
 Ved fremlæggelse af konkrete  

 sammenligningslejemål sker der således en sammenligning med  

 allerede indgåede (»gamle«) aftaler, hvilket kan være med til at  

 fastholde lejeniveauet på et fortidigt niveau, specielt hvor det ikke  

 har været muligt at fremlægge en passende mængde af  

 repræsentative lejeaftaler, som er blevet indgået omkring  

 varslingstidspunktet eller er blevet reguleret i medfør af  

 erhvervslejereguleringslovens §§ 3 og 5.
For at præcisere at der ikke gælder et  

 sådant krav til bevisførelsen, indeholder stk. 1 en  

 henvisning til retsplejelovens § 344. Med denne henvisning er det  

 hensigten at fastslå, at bevisførelse også kan ske  

 på anden måde   og derfor ikke udelukkende ved fremlæggelse  

 af sammenligningslejemål   herunder ved syn og skøn,  

 vidneførelse m.v.
Det er herefter op til rettens frie  

 bedømmelse, om parterne har fremlagt tilstrækkeligt bevis.
 I det omfang der anvendes sammenligningslejemål som  

 bevis, vil man dermed ikke være afskåret fra at anvende aftaler  

 indgået efter den tidligere gældende lejelovgivning som  

 sammenligningsgrundlag.
Udgangspunktet er, at der som altovervejende hovedregel  

 allerede i dag betales markedsleje.
De foreslåede nye regler skal  

 imidlertid gøre det smidigere og dermed mere præcist at finde  

 frem til den korrekte leje svarende til markedslejen.
Det er ikke hensigten  

 med de nye regler at lægge op til generelle forskydninger i  

 lejeniveauet, bortset fra de tilfælde hvor de nuværende regler  

 har medført, at det ikke har været muligt at dokumentere et  

 markedslejeniveau gennem fremlæggelse af repræsentative  

 sammenligningslejemål.
Der tilsigtes således en hurtigere  

 tilpasning til markedslejen i det enkelte lejeforhold i forhold til det  

 lejedes værdi.
Med de anførte bevistemaer vil en lejer ikke kunne  

 påberåbe sig forhold som egen dårlig økonomi som  

 argument for at kræve lejen nedsat eller den omstændighed, at  

 udlejers økonomi tillader en lejenedsættelse.
Forhold som  

 dårlig økonomi i branchen skal heller ikke kunne  

 påberåbes, medmindre vedkommende branche som den eneste  

 efterspørger lokaler som de pågældende med deraf  

 følgende indvirkning på lejeniveauet.
Udlejeren skal på sin side ikke kunne  

 påberåbe sig forhold som, at egne økonomiske forhold  

 gør en lejeforhøjelse påkrævet, og at lejerens  

 økonomi giver plads til en lejeforhøjelse.
Forhold som generel  

 god økonomi i den pågældende lejers branche skal heller  

 ikke kunne påberåbes, medmindre den gode økonomi i lejers  

 branche påvirker lejeniveauet.
Som markedsleje er defineret, vil en part til  

 støtte for sit krav om regulering af lejen kunne påberåbe  

 sig en leje, som er begrundet i individuelle liebhaversynspunkter.
Det kan  

 f.eks. ske ved, at udlejeren henviser til et andet og sammenligneligt  

 lejemål, hvor en lejer er villig til at betale en særlig  

 høj leje for en bestemt beliggenhed, eller det kan ske ved, at  

 udlejeren henviser til et tilbud på de omstridte lokaler fra en lejer  

 af et nabolokale, som er villig til at betale en meget høj leje for  

 netop disse lokaler, fordi denne lejer derved vil kunne inddrage lokalerne i  

 sit lejemål og dermed kunne undgå at flytte.
 I sådanne situationer må lejeren af de  

 omstridte lokaler gennem bevisførelse søge at dokumentere, at  

 de af udlejeren påberåbte forhold er bestemt af særlige  

 liebhaversynspunkter, og at en kyndig lejer og udlejer ville aftale en anden  

 (og lavere) leje, hvis der ikke gjorde sig sådanne forhold  

 gældende.
Der kan også være tale om, at en udlejer eller  

 en lejer af et lejemål, der er meget specialiseret med hensyn til  

 indretning, installationer og udstyr, f.eks. til en bestemt produktion, og  

 hvor antallet af såvel udbydere som efterspørgere er  

 stærkt begrænset, ønsker at regulere lejen til  

 markedslejen.
I sådanne situationer kan det være vanskeligt at  

 føre bevis ved henvisning til andre lignende lejemål, og  

 parterne vil derfor være henvist til på anden måde gennem  

 bevisførelsen at dokumentere niveauet for markedslejen.
 Bevisbyrden påhviler den part, der kræver  

 lejen reguleret.
Det foreslås i stk. 2, at lejen ligesom efter  

 den nugældende erhvervslejereguleringslov kun skal kunne kræves  

 reguleret hvert 4. år, tidligst 4 år efter lejeperiodens  

 begyndelse.
Der skal således forløbe 4 år fra den seneste  

 lejeforhøjelse efter bestemmelsen, hvis lejen kræves  

 forhøjet, og 4 år fra den seneste lejenedsættelse i de  

 tilfælde, hvor lejen kræves nedsat.
Såfremt vilkårene  

 for lejeforholdet er ændret i medfør af § 14, skal der  

 endvidere forløbe 4 år efter, at vilkårsændringen er  

 trådt i kraft.
Det foreslås i stk. 3, at i de tilfælde,  

 hvor parterne aftaler ændringer af lejevilkårene, løber  

 der en ny 4-års periode, fra det tidspunkt, hvor vilkårene  

 ændres, hvis parterne aftaler dette.
Indgås der ikke aftale  

 herom, løber der ikke en ny 4-års periode.
 Stk. 4, hvorefter reguleringen fordeles over 4  

 år, svarer til den gældende erhvervslejereguleringslovs § 3,  

 stk. 5, og § 5, stk. 4, bortset fra, at udgangspunktet i  

 erhvervslejereguleringslovens § 9 er, at de nævnte bestemmelser ikke  

 kan fraviges ved aftale til skade for lejeren, medens forslagets § 13 som  

 nævnt er fravigelig i overensstemmelse med lovforslagets formål  

 om individuelt udformede lejeaftaler.
Ifølge den gældende  

 erhvervslejereguleringslovs § 3, stk. 6, kan lejeforhøjelse  

 kræves uanset aftalt uopsigelighed, når udlejeren har forbeholdt  

 sig at kunne regulere lejen.
Det foreslås i stk. 5, at regulering  

 af lejen til markedsleje i lejeforhold, hvor der er aftalt uopsigelighed, kan  

 ske uden, at parterne har forbeholdt sig at kunne regulere lejen.
 § 13 finder efter forslaget også anvendelse  

 på tidsbegrænsede lejeaftaler, således at der kan ske  

 regulering til markedsleje efter reglerne i § 13 i den aftalte  

 lejeperiode.
 Stk. 6 om forhold, der skal ses bort fra ved  

 vurderingen af lejen, svarer til erhvervslejereguleringslovens § 3,  

 stk. 2, bortset fra det ovenfor anførte om fravigelighed.
 Ifølge stk. 6, nr. 5, skal de arbejder, som en  

 udlejer har udført i det lejede efter aftale med lejer, og den del af  

 lejen, der vedrører disse foranstaltninger, holdes uden for  

 vurderingen af lejen i forhold til markedslejen.
 I nogle tilfælde aftales en leje, der er  

 højere end markedslejen, som kompensation for foranstaltninger, som  

 udlejer har finansieret efter ønske fra lejer, og som ikke har  

 forøget lejemålets generelle markedsværdi.
Baggrunden for bestemmelsen er, at det ikke er rimeligt,  

 at udlejer kan blive mødt med krav om lejenedsættelse, uden at  

 der tages hensyn til de udgifter til særindretninger, ombygning m.v.,  

 som lejers ønsker har påført udlejer.
Der kan være  

 tale om bekostelige foranstaltninger, hvorved der tages hensyn til lejers  

 helt specifikke behov, og som udlejer naturligvis skal være sikker  

 på at kunne få dækket gennem lejen, som jo aftales netop  

 på baggrund af eller under forudsætning af, at de  

 pågældende arbejder er udført.
Stk. 7 svarer som udgangspunkt til  

 erhvervslejereguleringslovens § 3, stk. 3. Der skal ved vurderingen  

 af lejen i forhold til markedslejen tages hensyn til vederlag, som lejeren  

 har betalt udlejeren for at overtage lejemålet.
Bestemmelsen  

 foreslås dog formuleret således, at hvis lejeren tidligere har  

 været ejer og bruger af lejemålet, og lejeaftalen er  

 indgået som en del af aftalen om dennes salg af ejendommen,  

 således at der er sammenhæng mellem salgsprisen og lejens  

 størrelse, tages der tillige hensyn hertil.
I stk. 8, der svarer til  

 erhvervslejereguleringslovens § 4, stk. 1 og 2, beskrives de  

 formelle krav, der skal være opfyldt for, at parterne kan kræve  

 lejen reguleret.
Lejereguleringen skal varsles med 3 måneders varsel.  

 Kravet om regulering af lejen skal være skriftligt og skal indeholde en  

 angivelse af lejereguleringens størrelse og oplysning om adgangen til  

 at gøre indsigelse.
Der er tale om gyldighedsbetingelser.
Der ses dog bort fra  

 manglen i de tilfælde, hvor en formel fejl ikke har bevirket en  

 forringelse af den anden parts retsstilling.
Der henvises nærmere til  

 det anførte i bemærkningerne til § 10.
 Der foreslås i stk. 9 en indsigelsesfrist  

 på 6 uger for den part, der ikke kan godkende kravet om regulering af  

 lejen.
 Den anden part, som har fremsat kravet om  

 lejereguleringen, skal herefter senest 6 uger fra udløbet af  

 indsigelsesfristen i stk. 9 anlægge sag ved boligretten, hvis  

 kravet ønskes fastholdt, jf. forslaget i stk. 10.
Den tilsvarende frist gælder, hvis parterne aftaler,  

 at tvisten i stedet skal løses ved voldgiftsbehandling.
Der henvises  

 til bemærkningerne til § 77 i kapitel 14.
 § 13 kan som nævnt fraviges ved aftale.  

 Parterne kan derfor både ved aftaleindgåelsen og i forbindelse  

 med regulering af lejen aftale andre frister i aftaleforholdet.
Til § 14 Bestemmelsen, der er ny, omhandler udlejerens mulighed for  

 at kræve vilkårene for lejeforholdet ændret og mulighed for  

 at opsige lejeren, hvis der ikke opnås enighed.
Det foreslås, at udlejeren kun skal kunne  

 kræve lejevilkårene ændret efter bestemmelsen, hvis  

 parterne har indgået en aftale om, at § 14 skal anvendes.
Aftalen  

 kan indgås ved lejeaftalens indgåelse eller senere.
 Bestemmelsen vil ikke kunne aftales anvendt i de  

 såkaldt erhvervsbeskyttede lejeforhold, det vil sige i de  

 tilfælde, hvor lejeren driver en erhvervsvirksomhed, hvis stedlige  

 forbliven i ejendommen er af væsentlig betydning og værdi for  

 virksomheden, jf. forslagets § 62.
 Ved bedømmelsen af om et lejeforhold er  

 erhvervsbeskyttet, er det forholdene på tidspunktet for indgåelse  

 af en aftale om at anvende § 14, der er afgørende.
Bestemmelsen vil kunne aftales anvendt på et  

 tidsbegrænset lejeforhold, således at der kan ske ændring  

 af lejevilkårene og opsigelse i den aftalte lejeperiode.
Om den  

 situation, hvor lejeforholdet fortsætter uden tidsbegrænsning,  

 fordi den er bortfaldet eller tilsidesat, henvises til forslagets § 63,  

 stk. 4, og bemærkningerne hertil.
 En lejeaftale med aftalt uopsigelighed fra udlejers side  

 udelukker ikke en aftale om at anvende § 14. Der kan således  

 forekomme tilfælde, hvor det beror på en fortolkning af aftalen,  

 om den aftalte uopsigelighed alene skal forstås som afskærelse af  

 muligheden for at opsige lejeren af en af lovens særlige  

 opsigelsesgrunde, eller om den aftalte uopsigelighed også  

 indbærer, at opsigelse efter § 14 ikke kan finde sted i  

 uopsigelighedsperioden, jf. bemærkningerne til forslagets  

 § 63.
 Det foreslås i stk. 1, at hvis der er  

 indgået aftale om anvendelsen af § 14, så får  

 udlejeren en ret til at stille krav om ændring af lejevilkårene.  

 Sådanne krav kan i princippet fremsættes når som helst i  

 lejeforholdet, men kravet kan først få virkning efter  

 udløbet af de frister, som fremgår af stk. 1 og 2. Udlejeren  

 skal efter fremsættelse af kravet indkalde lejeren til en forhandling  

 om vilkårsændringerne, hvis lejeren har gjort indsigelse, og kan  

 der ikke nås til enighed, giver bestemmelsen mulighed for, at udlejeren  

 kan opsige lejeren.
Der foreslås to frister i bestemmelsen.
For det  

 første indeholder § 14 en 8 års-frist, der både  

 finder anvendelse ved ændring af lejevilkår og i de  

 tilfælde, hvor parterne ikke kan blive enige, og udlejeren vil benytte  

 sig af sin adgang til at sige lejeren op som følge heraf.
En  

 ændring af lejevilkårene og opsigelsen kan tidligst få  

 virkning 8 år efter lejeperiodens begyndelse og tidligst 8 år  

 efter det tidspunkt, hvor en ændring af lejevilkårene efter denne  

 bestemmelse sidst er trådt i kraft.
 For det andet er det hensigten, at kravet om regulering og  

 opsigelsen først skal kunne få virkning 4 år efter, at der  

 er sket en lejeforhøjelse efter § 13.
Udlejeren kan vælge, om udlejeren vil kræve  

 lejen ændret efter § 13 eller efter § 14 (forudsat § 14  

 er aftalt), og ændringsproceduren efter henholdsvis § 13 og  

 § 14 kan iværksættes samtidig.
Hvis lejen derimod er  

 forhøjet til markedslejen efter § 13, skal der gå en  

 periode på 4 år, inden en ny lejeregulering eller andre  

 vilkårsændringer kan få virkning.
 Samspillet mellem de to frister indebærer, at hvis  

 udlejeren ønsker lejevilkårene ændret efter § 14 med  

 virkning fra det 8. år efter lejeforholdets begyndelse, og lejen er  

 forhøjet efter § 13 til markedslejen i det 6. år af  

 lejeforholdet, så kan ændringen af lejevilkårene tidligst  

 få virkning i det 10. år, fordi der skal være gået  

 mindst 4 år fra seneste lejeforhøjelse.
Det foreslås i stk. 2, at i de tilfælde,  

 hvor parterne aftaler ændringer af lejevilkårene, løber  

 der en ny 8-års periode fra det tidspunkt, hvor vilkårene  

 ændres, hvis parterne aftaler dette.
Indgås der ikke aftale  

 herom, løber der ikke en ny 8-års periode.
 Ifølge stk. 3 skal aftalen indeholde bestemte  

 oplysninger, for at udlejeren skal kunne kræve lejevilkårene  

 ændret efter § 14. Det er en gyldighedsbetingelse, at aftalen er  

 skriftlig, og at den indeholder oplysning om, at udlejer har ret til at  

 opsige lejeforholdet, hvis parterne ikke bliver enige om de fremtidige  

 lejevilkår.
 Endvidere skal aftalen indeholde oplysning om, hvorvidt  

 lejeren efter lejeforholdet har krav på erstatning for en eventuel  

 opsigelse.
 Vil lejeren anfægte, at der gyldigt er indgået  

 en aftale om anvendelse af § 14, skal en sag herom være anlagt af  

 lejeren senest 1 år efter, at parterne har indgået en aftale i  

 henhold til § 14.
 Det er fundet hensigtsmæssigt at søge tvister  

 om dette spørgsmål afklaret inden en rimelig frist af hensyn til  

 muligheden for at belyse forholdene på aftaletidspunktet.
Udgangspunktet i bestemmelsens stk. 4 er, at lejeren  

 har ret til erstatning for det tab, som lejeren lider som følge af  

 opsigelsen.
Hvis parterne ikke har aftalt andet, skal erstatningen omfatte de  

 poster, der er beskrevet i forslagets § 66, stk. 2.
Da bestemmelsen i stk. 4 imidlertid kan fraviges ved  

 parternes aftale, kan parterne i deres aftale fastlægge, hvilke  

 tabsposter erstatningen efter en opsigelse vil kunne omfatte.
Dette kan enten  

 ske ved henvisning til § 66 eller på anden måde.
Det vil  

 også være muligt at aftale, at lejeren skal have et på  

 forhånd fastsat erstatningsbeløb.
Endelig kan det aftales, at  

 lejeren ikke skal have erstatning.
 Når der på grundlag af denne aftale herefter  

 skal fremsættes krav om ændring af lejevilkårene,  

 indeholder stk. 5 en række formkrav, som udlejeren skal  

 overholde.
Kravet skal fremsættes med 3 måneders varsel.  

 Kravet skal også være skriftligt og indeholde en angivelse af,  

 hvori ændringen af lejevilkårene består.
Kravet skal  

 desuden indeholde oplysning om lejerens adgang til at kræve erstatning,  

 som det følger af loven eller parternes aftale.
Kravet skal endvidere  

 indeholde oplysning om lejerens adgang til at gøre indsigelse, og om  

 lejerens pligt til i indsigelsen at angive modforslag samt størrelsen  

 og sammensætningen af et erstatningskrav.
Endvidere skal udlejeren  

 angive retsvirkningen af, at lejeren undlader dette.
Det fremgår af  

 stk. 6, at retsvirkningen, hvis lejers indsigelse ikke indeholder de  

 krævede oplysninger, er, at indsigelsen anses for ikke at være  

 rettidigt fremsat, medmindre manglerne ikke har bevirket en forringelse af  

 udlejerens retsstilling.
Udlejeren skal herudover ved fremsættelse af sit  

 krav om ændring af lejevilkårene oplyse lejeren om, at  

 udeblivelse fra den forhandling om de fremtidige lejevilkår, som  

 udlejer indkalder til, medfører, som det er anført i  

 stk. 7, at indsigelsen anses for at være trukket tilbage.
Dette  

 gælder dog ikke, hvis lejeren har meldt forfald eller angiver en  

 rimelig grund til udeblivelsen.
Endelig skal udlejers krav indeholde oplysning om, at  

 udlejer kan opsige lejeforholdet, hvis partene efter en forhandling ikke kan  

 nå til enighed om de fremtidige lejevilkår.
Indeholder kravet  

 ikke disse oplysninger, er det ugyldigt, medmindre manglerne ikke har  

 bevirket en forringelse af lejerens retsstilling.
Lejeren må efter modtagelsen af udlejerens krav tage  

 stilling til, om lejeren vil acceptere de ændringer af  

 lejevilkårene, som udlejeren har stillet krav om.
Hvis kravet ikke kan  

 accepteres, skal lejeren i medfør af stk. 6 fremsætte  

 indsigelse inden for en frist på 3 måneder.
Det skal fremgå  

 af lejerens indsigelse, på hvilke punkter udlejerens krav ikke kan  

 godkendes.
Desuden skal lejeren fremkomme med sit forslag til fremtidige  

 lejevilkår, altså et udspil, der kan danne grundlag for parternes  

 forhandling.
Lejerens forslag kan gå ud på, at vilkårene  

 for lejeforholdet skal fortsætte uændret.
Lejeren skal herudover i indsigelsen gøre krav  

 på erstatning, idet det skal fremgå, hvor stort erstatningskravet  

 er, og hvilke tabsposter erstatningen skal dække.
Hvis lejeren ikke kan  

 foretage en endelig opgørelse af sit erstatningskrav på dette  

 tidspunkt, må lejeren angive det maksimale krav, således at  

 udspillet kan indgå i udlejerens overvejelser.
Maksimumsangivelsen er  

 bindende i forholdet mellem udlejer og lejer.
Konsekvensen af, at indsigelsen ikke indeholder disse  

 oplysninger, er, som ovenfor nævnt, at indsigelsen anses for ikke at  

 være rettidigt fremsat.
Dette indebærer, at lejeren anses for at  

 have accepteret udlejerens krav og dermed bliver bundet heraf.
Dette  

 gælder dog ikke, hvis manglerne ikke har bevirket en forringelse af  

 udlejerens retsstilling.
Det foreslås i stk. 7, at udlejeren herefter  

 har 6 uger efter udløbet af lejerens indsigelsesfrist til at indkalde  

 lejeren til en forhandling om ændring af lejevilkårene.
Det  

 foreslås, at indkaldelsen skal ske med et passende varsel.
Mødet  

 skal endvidere tilrettelægges således, at det kommer til at  

 foregå på et passende sted, enten på ejendommen eller inden  

 for en passende afstand.
Desuden skal mødet afholdes på et  

 passende tidspunkt under hensyn til lejerens forhold.
Retsvirkningen af, at lejeren udebliver fra denne  

 forhandling, er, at indsigelsen anses for at være trukket tilbage, og  

 lejeren bliver bundet af de vilkårsændringer, som udlejeren har  

 krævet.
Undtaget herfra er dog sådanne tilfælde, hvor  

 lejeren på forhånd melder afbud eller efterfølgende  

 angiver en rimelig grund til udeblivelsen.
Udgangspunktet er, at lejeren skal møde op, og  

 lejeren må derfor overveje at sende en anden person, der kan  

 repræsentere lejeren, hvis lejeren er forhindret.
Det er ikke meningen,  

 at lejeren skal kunne forhale forløbet ved at udeblive eller melde  

 afbud gang på gang.
På den anden side bør det være muligt  

 for lejeren at melde afbud i begrænset omgang i tilfælde af  

 sygdom eller pludselig opstået forhindring for at deltage i  

 mødet.
Udebliver lejeren fra mødet uden at melde forfald,  

 må der anlægges en rimelighedsbetragtning ved vurderingen af, om  

 lejerens indsigelse skal anses for at være trukket tilbage.
F.eks. ved  

 pludselig opstået sygdom, trafikale forhindringer eller kortere  

 forsinkelser forekommer det ikke rimeligt, hvis udeblivelsen skal have den  

 nævnte retsvirkning.
Undlader udlejeren at indkalde lejeren inden for fristen,  

 bortfalder udlejerens krav.
Udlejeren må i dette tilfælde varsle  

 på ny, hvis vilkårsændringerne ønskes  

 gennemført.
 Lejeren kan dog allerede i sin indsigelse meddele, at  

 lejeren ikke vil forhandle, jf. bestemmelsens stk. 8. I sådanne  

 tilfælde behøver udlejeren ikke indkalde lejeren til forhandling  

 for at opretholde sit krav om vilkårsændringer.
 Lejeren kan som nævnt, inden forhandlingen  

 påbegyndes, give meddelelse om, at forhandlingsmulighederne anses for  

 udtømt, mens udlejer først kan afgive en sådan  

 meddelelse, når den i stk. 7 anførte forhandling har fundet  

 sted.
 Der er ikke fastsat formelle krav til den anførte  

 forhandling mellem parterne, men det er en betingelse for, at udlejeren kan  

 fastholde kravet om vilkårsændringer, at der har fundet en  

 forhandling sted mellem parterne.
Det fremgår af stk. 8, at hvis parterne efter  

 at have forhandlet i kortere eller længere tid ikke kan blive enige,  

 har begge parter mulighed for at afbryde forhandlingerne ved at meddele den  

 anden part, at forhandlingsmulighederne anses for at være  

 udtømt.
Der er ikke fastsat nogen tidsfrist for, hvornår  

 forhandlingsforløbet skal være afsluttet.
Hvis lejeren allerede  

 i forbindelse med sin indsigelse har meddelt, at der ikke er mulighed for  

 forhandling om ændringer, det vil sige, at forhandlingsmulighederne er  

 udtømt, behøver udlejeren som nævnt ikke indkalde lejeren  

 til forhandlinger for at fastholde sit krav om  

 vilkårsændringer.
 Efter at forhandlingene er afbrudt, kan udlejeren senest 6  

 uger herefter opsige lejeaftalen med mindst 6 måneders varsel til  

 ophør tidligst ved udløbet af det 8. år, som det  

 fremgår af stk. 1. Opsigelsen kan endvidere tidligst få  

 virkning 4 år efter sidste lejeforhøjelse efter reglerne om  

 regulering af lejen til markedslejen.
 Opsiges lejeaftalen ikke af udlejer inden for denne frist,  

 fortsætter lejeforholdet på de hidtidige vilkår, og  

 udlejeren må varsle på ny, hvis vilkårsændringerne  

 ønskes gennemført.
Til § 15 Det foreslås, at § 14, stk. 1-3, og stk. 5-7  

 ikke skal kunne fraviges til skade for lejeren.
Stk. 4 om erstatning for  

 opsigelse skal derimod kunne fraviges ved aftale.
Endelig foreslås det, at stk. 8 ikke skal kunne  

 fraviges ved aftale til skade for lejeren, så længe udlejeren  

 ikke har opsagt lejeren.
Dette indebærer, at parterne kan aftale et  

 kortere opsigelsesvarsel i den situation, hvor forhandlingsmulighederne er  

 udtømt, og udlejeren har opsagt lejeren.
Til kapitel 4 Det foreslåede kapitel 4 svarer som udgangspunkt til  

 § 19 om vedligeholdelse i den gældende lejelov og til den  

 gældende lejelovs kapitel III om mangler ved det lejede.
 I kapitlet er udeladt en bestemmelse svarende til den  

 gældende lejelovs § 20, hvorefter lejeren i lejeperioden skal  

 foretage vedligeholdelse og fornøden fornyelse af låse og  

 nøgler.
 Det er oftest forekommende, at lejer og udlejer i en  

 lejeaftale om lokaler, der udelukkende anvendes til andet end beboelse,  

 træffer helt særlige aftaler om fordelingen af  

 vedligeholdelsesforpligtelsen, hvorfor en regel svarende til den  

 nugældende lejelovs § 20 er overflødig.
 Efter forslaget har udlejeren således - medmindre  

 andet er aftalt - vedligeholdelsespligten af ejendommen og det lejede i det  

 hele.
 Det foreslås, at den nugældende bestemmelse i  

 lejelovens § 9, stk. 1, om lejemålets stand ved  

 lejemålets begyndelse og i lejeperioden udelades i erhvervslejeloven,  

 idet bestemmelsen må anses for at være uden reel betydning, bl.a.  

 fordi den er deklaratorisk.
Til § 16 Efter lejelovens § 19, stk. 1, skal udlejeren holde  

 ejendommen og det lejede forsvarligt vedlige.
Alle indretninger til  

 afløb og til forsyning med lys, gas, vand, varme og kulde skal holdes  

 i god og brugbar stand.
 Det foreslåede § 16, stk. 1, er uændret i  

 forhold hertil, bortset fra at ordlyden i 2. pkt. er ændret, så  

 det præciseres, at udlejerens vedligeholdelsespligt omfatter alle  

 indretninger på ejendommen, som stilles til rådighed for lejeren.  

 Endvidere er indretninger til forsyning med kulde taget ud, fordi det  

 skønnes, at der ikke længere eksisterer sådanne  

 indretninger.
 Stk. 2 om udendørs arealer svarer bortset fra  

 mindre sproglige tilretninger til lejelovens § 19, stk. 3.
Det foreslåede stk. 3 om den indvendige  

 vedligeholdelse svarer til lejelovens § 19, stk. 2, bortset fra at det i  

 overensstemmelse med praksis er anført, at den indvendige  

 vedligeholdelse også omfatter lakering, og at det er anført, at  

 vedligeholdelse skal foretages så ofte, det er  

 »sædvanemæssigt« påkrævet under hensyn til  

 ejendommens og det lejedes karakter.
Der er ikke hermed tilsigtet nogen  

 realitetsændring.
Lejelovens § 20 indeholder en bestemmelse om lejerens  

 vedligeholdelsespligt.
Denne bestemmelse er ikke medtaget, og det er derfor  

 efter forslaget lovens udgangspunkt, at udlejeren har såvel den  

 udvendige som den indvendige vedligeholdelsespligt.
 Forslagets § 16 kan fraviges ved aftale, og parterne har  

 derfor mulighed for at aftale den fordeling af vedligeholdelsespligten, som  

 passer til det pågældende lejeforhold.
Til § 17 Lejelovens § 10 omhandler forsinkelse fra udlejerens side  

 i nogle særlige situationer. § 10, stk. 1, vedrører lejerens  

 beføjelser i den situation, hvor det lejede ikke er fuldført  

 ved lejeaftalens indgåelse, og hvor overtagelsestidspunktet ikke er  

 aftalt, og stk. 2 omhandler lejerens beføjelser, hvis den tidligere  

 lejer ikke er fraflyttet på overtagelsestidspunktet.
Med forslagets § 17 er det hensigten at udforme en  

 bestemmelse, som kan anvendes generelt i tilfælde af forsinkelse fra  

 udlejerens side.
Bestemmelsen er udformet efter dansk rets almindelige  

 principper gældende ved forsinkelse.
 I stk. 1 foreslås, at såfremt der  

 foreligger hindring for overtagelse af de lejede lokaler til den aftalte tid,  

 uden at dette skyldes lejerens forhold, kan lejeren kræve et  

 forholdsmæssigt afslag i lejen.
I stk. 2 foreslås, at lejeren kan hæve  

 aftalen, hvis der er tale om væsentlig forsinkelse, medmindre  

 forsinkelsen af udlejeren måtte forudsættes at være af  

 uvæsentlig betydning for lejeren.
Hæveretten er betinget af, at  

 lejeren har fremsat påkrav over for udlejeren og fortsat ikke kan  

 overtage de lejede lokaler i rimelig tid derefter.
I de tilfælde, hvor  

 lejeren har betinget sig at kunne overtage lokalerne til en bestemt tid, kan  

 lejeaftalen hæves ved enhver forsinkelse.
 I stk. 3 er beskrevet, at lejeren har ret til at  

 kræve erstatning, medmindre udlejeren godtgør, at forsinkelsen  

 ikke skyldes noget forhold, for hvilket udlejeren er ansvarlig.
Til § 18 Bestemmelsen svarer til den gældende lejelovs  

 § 11.
Til § 19 Det foreslås, at det af bestemmelsen, der i  

 øvrigt svarer til den gældende lejelovs § 12,  

 fremgår, at lejerens ret til at hæve lejeaftalen er betinget af,  

 at lejeren har givet udlejeren et påkrav om at afhjælpe  

 mangelen.
Til §§ 20-24 Bestemmelserne svarer i hovedtræk til den  

 gældende lejelovs §§ 13-17 om lejerens  

 misligholdelsesbeføjelser.
Bestemmelserne foreslås med de  

 nedenfor nævnte ændringer videreført.
 Det bemærkes, at §§ 13-17 i den gældende  

 lejelov ikke kan fraviges til skade for lejeren, medens forslagets §§ 20-24  

 er fravigelige, jf. nedenfor.
 § 20 om lejerens adgang til at kræve erstatning  

 er identisk med den gældende lejelovs § 13.
 § 21, der svarer til den gældende lejelovs §  

 14, vedrører lejerens 2 ugers frist til at påberåbe sig  

 mangler ved det lejede over for udlejeren.
I bestemmelsen foreslås som sidste pkt., at i de  

 tilfælde, hvor udlejeren har handlet svigagtigt, eller mangelen ikke  

 har kunnet erkendes ved anvendelse af sædvanlig agtpågivenhed,  

 skal lejeren gøre kravet gældende uden ugrundet ophold efter, at  

 mangelen er eller burde være opdaget.
Forslaget svarer til praksis i  

 forbindelse med reklamation over mangler.
§ 22 vedrører lejerens  

 misligholdelsesbeføjelser i det tilfælde, hvor brugen af det  

 lejede er i strid med lovgivning, offentlige forskrifter, servitutter o.lign.  

 Bestemmelsen er identisk med den gældende lejelovs § 15 bortset fra, at  

 »og heller ikke, hvis hans ukendskab« foreslås ændret til »eller,  

 hvis lejerens ukendskab«.
Der er tale om en sproglig ændring.
Bestemmelsen i § 23, stk. 1, vedrørende  

 tilfælde, hvor et lejeforhold bringes til ophør i utide på  

 grund af andre rettigheder over ejendommen, er identisk med den  

 gældende lejelovs § 16, stk. 1. § 23, stk. 2, der er identisk  

 med § 16, stk. 2, i den gældende lejelov, vedrører den  

 situation, hvor det skyldes udlejers forhold, eller forhold, som udlejeren  

 bærer risikoen for, at det offentlige af sundhedsmæssige eller  

 andre grunde nedlægger forbud mod lejerens brug.
Bringes lejeforholdet  

 til ophør i utide i denne situation, skal lejeren kun betale leje til  

 den dag, hvor forbudet træder i kraft.
 § 24, stk. 1, der er identisk med den gældende  

 lejelovs § 17, hvorefter aftalen bortfalder, hvis det lejede bliver  

 ødelagt ved brand eller anden ulykke, foreslås videreført  

 uændret.
I § 24, stk. 2 og 3, foreslås to nye  

 bestemmelser, der tilsigter at øge lejerens beskyttelse i de  

 tilfælde, hvor det lejede bliver ødelagt ved brand eller anden  

 ulykke.
I stk. 2 foreslås, at hvis en lejeaftale bortfalder i  

 henhold til stk. 1, skal udlejeren uden unødigt ophold tilbyde  

 lejeren at leje andre lokaler i ejendommen, hvis der bliver andre lokaler  

 ledige til overtagelse senest 3 måneder efter det tidspunkt, hvor det  

 lejede blev ødelagt.
 Hvis der ved genopførelse eller ombygning  

 tilvejebringes lokaler af samme art som de lokaler, der blev ødelagt,  

 skal udlejeren i medfør af stk. 3 tilbyde lejeren at leje disse  

 lokaler.
 Som anført i de almindelige bemærkninger er  

 det et gennemgående træk ved forslaget, at reguleringen af  

 lejeforholdet mellem udlejer og lejer i højere grad end hidtil  

 overlades til parternes aftale.
 Det foreslås i overensstemmelse hermed, at  

 bestemmelserne i dette kapitel skal kunne fraviges ved parternes aftale,  

 hvorfor den gældende bestemmelse i lejelovens § 18 ikke er  

 medtaget i forslaget.
 En aftalt fravigelse, der forringer lejerens retsstilling  

 i forhold til de deklaratoriske bestemmelser i erhvervslejeloven, vil efter  

 en konkret bedømmelse kunne tilsidesættes efter forslagets  

 § 7.
Til kapitel 5 I kapitel 5 om udlejers adgang til det lejede  

 foreslås indført regler om udlejers ret til og mulighed for at  

 foretage ændringer i det lejede.
Endvidere foreslås en  

 bestemmelse om udlejers adgang til at disponere over kælder- og  

 loftsrum til varmeinstallationer placeret i dette kapitel.
Herudover svarer  

 kapitlet til den gældende lejelovs kapitel IX.
Til § 25 Bestemmelsen i § 25 er identisk med den  

 gældende lejelovs § 54.
Til § 26 Bestemmelsen i § 26, som er en nydannelse,  

 vedrører udlejerens ret til at foretage ændringer dels i  

 ejendommen, dels i det lejede.
Efter den indtil 1980 gældende lejelovs § 59  

 var der i loven en adgang for udlejeren til at foretage ændringer i det  

 lejede.
Denne adgang udgik pr. 1. januar 1980, men det er i retspraksis  

 antaget, at der fortsat består en ret for udlejeren til på dette  

 punkt at udøve en ejers rettigheder over ejendommen og det lejede.
I  

 praksis gælder der dog den modifikation, at udlejeren ikke ensidigt kan  

 foretage ændringer i det lejede, som fratager det dets identitet,  

 således at der sker en væsentlig ændring af genstanden for  

 lejeaftalen.
 Det foreslås at genindføre en adgang for  

 udlejeren til at foretage ændringer i det lejede i § 26 svarende  

 til den ret, udlejeren antages at have efter retspraksis.
 Forslaget skal ses i sammenhæng med, at det findes  

 væsentligt at undgå, at en for snæver adgang for udlejeren  

 til at gennemføre ændringer, herunder forbedringer, tilskynder  

 udlejeren til at indgå lejeaftaler af kortere varighed.
Det foreslås derfor, at udlejeren skal have ret til  

 at foretage ændringer i det lejede og ændringer af ejendommen,  

 selv om dette berører lejerens brugsret, såfremt  

 ændringerne ikke væsentligt og varigt ændrer det lejedes  

 identitet.
Som eksempel på ændringer, der efter  

 omstændighederne ikke vil være omfattet af udlejerens ret, kan  

 nævnes etablering af badeværelse i et lejemål, hvor der  

 ikke tidligere var hverken toilet- eller badefaciliteter, og hvor der til  

 formålet inddrages en ikke uvæsentlig del af det lejedes  

 areal.
Bestemmelsen fastslår således, at udlejeren  

 har en ubetinget ret til at foretage ændringer i ejendommen, som ikke  

 er væsentlige.
Udlejeren har ligeledes en ubetinget ret til at foretage  

 ændringer, som ganske vist væsentligt ændrer det lejedes  

 identitet, men ikke varigt.
Sådanne ændringer kan f.eks.  

 være en midlertidig nedtagning af en altan.
Udlejeren kan endvidere foretage ændringer, som  

 varigt, men ikke væsentligt, ændrer det lejedes identitet.
Dette  

 vil efter omstændighederne kunne ske ved installation af et  

 centralvarmeanlæg.
 Lejeren kan efter forslagets stk. 2 kræve  

 lejenedsættelse, hvis ændringen medfører en  

 væsentlig forringelse af brugsværdien af det lejede.
 Hvis udlejeren har et ønske om at gennemføre  

 mere vidtgående ændringer, end § 26 giver mulighed for, kan  

 udlejeren eventuelt fremsætte krav om gennemførelse af  

 sådanne ændringer i forbindelse med en genforhandling af  

 lejevilkårene efter § 14, hvis parterne har aftalt, at § 14  

 skal finde anvendelse i lejeforholdet.
Til § 27 I § 27 er foreslået regler vedrørende  

 varsling af adgangen til det lejede for at gennemføre alle typer  

 arbejder, det vil sige såvel reparationer som vedligeholdelse,  

 forbedringer og ændringer.
 Den gældende lejelovs § 55 indeholder en  

 bestemmelse om, at iværksættelse af arbejder i det lejede, der  

 ikke er til væsentlig ulempe for lejeren, skal ske med 6 ugers varsel,  

 medens lejeren har krav på 3 måneders varsel inden  

 iværksættelsen af andre arbejder.
Det foreslås, at der ved udlejerens  

 iværksættelse af arbejder i det lejede altid skal gives et varsel  

 på 8 uger, uanset om der er tale om arbejder, der er til  

 væsentlig ulempe for lejeren.
Begrundelsen herfor er, at en ensartet  

 varslingsfrist for forskellige typer af arbejder vil kunne virke  

 konfliktforebyggende.
Samtidig er varslet så langt, at der er rimelig  

 tid for lejerne til at indrette sig på forholdene.
Herudover foreslås det, at udlejeren i visse af de  

 tilfælde, hvor udlejeren ønsker at foretage ændringer uden  

 for det lejede, skal varsle iværksættelsen af arbejderne over for  

 de berørte lejere.
Det drejer sig om tilfælde, hvor arbejderne  

 medfører hindringer for lejerens adgang til det lejede eller er til  

 væsentlig ulempe for lejerens adgang til eller brug af det lejede.  

 Bestemmelsen vil kunne finde anvendelse både på hindringer og  

 væsentlig ulempe under arbejdernes gennemførelse og efter  

 færdiggørelsen.
 Hensigten med denne bestemmelse er, at ændringer  

 uden for det lejede kan medføre så omfattende gener for lejeren,  

 at det er rimeligt at varsko lejeren om iværksættelsen af  

 arbejderne. Ændringer, der udløser pligt til at varsle, vil  

 eksempelvis kunne omfatte midlertidig eller permanent ændring af  

 adgangsforholdene til et lejemål.
Til § 28 Bestemmelsen er identisk med den gældende lejelovs  

 § 56.
Til § 29 Bestemmelsen svarer til den gældende lejelovs  

 § 62 om udlejers adgang til at disponere over kælder- og loftsrum  

 til installation af varmeanlæg.
 Bestemmelsen har hidtil været placeret i lejelovens  

 kapitel om forbedringer, men hører indholdsmæssigt hjemme i et  

 kapitel om udlejers adgang til at foretage ændringer i det lejede.
Til § 30 Af hensyn til lejerens beskyttelse foreslås det, at  

 reglerne i § 27, stk. 2 og 3, og § 28 ikke skal kunne fraviges  

 til skade for lejeren.
Til kapitel 6 I kapitlet foreslås de gældende regler i  

 lejelovens §§ 58 og 59 om udlejers ret til at kræve  

 lejeforhøjelse som følge af gennemførte forbedringer i  

 det lejede videreført.
Endvidere foreslås § 31, stk. 4 om  

 fællesantenner og stk. 5 om omlægning af  

 varmeforsyningsanlæg.
Til § 31 Stk. 1 om udlejerens adgang til at kræve  

 lejeforhøjelse som følge af forbedringer, svarer til lejelovens  

 § 58, stk. 1, bortset fra, at forøgelsen af »det lejedes  

 værdi« er ændret til forøgelsen af »det lejedes  

 brugsværdi«.
Ved brugsværdi forstås, at der skal være  

 tale om forbedringer i sædvanlig lejeretlig forstand.
 Stk. 2 er identisk med lejelovens § 58,  

 stk. 2.
Stk. 3 svarer til lejelovens § 58, stk. 3.  

 I bestemmelsen henvises til § 46 a, stk. 3, i lov om leje, hvorefter  

 beboerrepræsentanterne eller et flertal af lejerne kan kræve, at  

 udlejeren gennemfører arbejder vedrørende varme og varmt vand,  

 der er angivet i en energiplan for ejendommen.
Bestemmelsen foreslås  

 medtaget i erhvervslejeloven for at sikre, at en udlejer i en blandet ejendom  

 med både erhvervs- og beboelseslejemål får en adgang til at  

 opkræve en lejeforhøjelse over for erhvervslejerne i ejendommen  

 til dækning af de udgifter, der følger af gennemførelsen  

 af de nævnte arbejder i henhold til en energiplan for ejendommen.
I stk. 4 foreslås det, at udlejeren kan  

 få godtgjort rimelige etablerings- og forbedringsudgifter i forbindelse  

 med etablering eller forbedring af fællesantenneanlæg eller  

 tilslutning til programforsyning udefra.
Bestemmelsen, der svarer til  

 lejelovens § 46 f, stk. 1, foreslås medtaget for at give udlejeren  

 adgang til at få godtgjort sådanne udgifter i de blandede  

 ejendomme med både erhvervs- og beboelseslejemål.
 Stk. 5, hvorefter udlejeren kan få godtgjort  

 udgifter ved omlægning af ejendommens varmeinstallation til et  

 kollektivt varmeforsyningsanlæg, svarer til lejelovens § 61,  

 stk.1. Der stilles dog ikke som i lejelovens § 61, stk. 2, jf. § 50, stk. 5,  

 krav om, at lejerens indsigelse over for udlejeren skal være begrundet,  

 jf. forslagets § 32, stk. 5, om lejerens indsigelse.
 Stk. 6, hvorefter foranstaltninger, der øger  

 kapaciteten af ejendommens forsynings- og afløbsledninger, anses for  

 forbedringer, er identisk med lejelovens § 58, stk. 6.
Til § 32 Stk. 1 svarer til lejelovens § 59, stk. 1,  

 bortset fra, at det foreslås, at lejeforhøjelse kan ske uanset  

 aftalt uopsigelighed.
 I stk. 2 foreslås det, at det ved formelle  

 mangler kan bestemmes, at kravet om lejeforhøjelse bevarer sin  

 gyldighed, hvis udlejeren kan godtgøre, at manglerne ikke har bevirket  

 en forringelse af lejerens retsstilling.
 Der henvises i øvrigt til bemærkningerne til  

 § 10.
 Stk. 3 og 4 er identiske med lejelovens § 59,  

 stk. 3 og 4.
 Stk. 5 svarer til lejelovens § 59, stk. 5,  

 bortset fra, at bestemmelsen om, at beboerrepræsentanterne (for  

 så vidt angår ejendomme, hvor der er beboerrepræsentation)  

 kan gøre indsigelse mod forhøjelsen på alle lejernes  

 vegne, er taget ud.
Til kapitel 7 Til § 33 Bestemmelsen svarer som udgangspunkt til den  

 gældende lejelovs § 25.
 Det foreslås dog, at ordet »husstand« i den  

 gældende bestemmelse i lejelovens § 25 i forslagets stk. 2  

 erstattes med »personale«, da dette er mere relevant i erhvervsforhold.
I forhold til den gældende bestemmelse i lejelovens  

 § 25 foreslås endvidere, at der i forslagets stk. 2  

 tilføjes »herunder ved fremleje«, hvorved det kommer til at  

 fremgå af bestemmelsen, at lejeren også er erstatningsansvarlig  

 for skade som forvoldes af andre, som lejeren har givet adgang til det lejede  

 ved fremleje.
Der er ikke tilsigtet en realitetsændring herved.
Til § 34 Bestemmelsen svarer som udgangspunkt til den  

 gældende lejelovs § 26.
 Bestemmelsens stk. 1 er identisk med lejelovens  

 § 26, stk. 1.
 Det fremgår af den gældende lejelovs  

 § 26, stk. 2, at lejeren ikke uden udlejerens samtykke må  

 overlade brugen af det lejede eller nogen del deraf til andre end medlemmer  

 af sin husstand.
Da bestemmelsen kun gælder for erhvervslejeforhold  

 m.v., foreslås det, at bestemmelsen i stk. 2 formuleres  

 således, at lejeren ikke uden udlejerens samtykke må overlade  

 brugen af det lejede til andre.
Der er ikke tale om nogen  

 realitetsændring.
Til § 35 Bestemmelsen svarer til den gældende lejelovs  

 § 27, dog således at der er indføjet en henvisning til  

 § 18, stk. 2, og §§ 19 og 20 vedrørende lejerens  

 mangelsbeføjelser.
 De gældende misligholdelsesbeføjelser i  

 lejelovens §§ 11-13 finder efter retspraksis anvendelse i situationer,  

 hvor udlejeren tilsidesætter sin forpligtelse til at holde orden i  

 ejendommen.
 Dette indebærer, at lejere, som er belastet af  

 ulemper som følge af, at udlejeren ikke griber ind over for  

 husordensovertrædelser i ejendommen, efter omstændighederne kan  

 kræve forholdsmæssigt afslag i lejen, hæve lejeaftalen  

 eller kræve erstatning.
 Det foreslås på denne baggrund, at det  

 udtrykkeligt præciseres i loven, at lejeren kan gøre de omtalte  

 misligholdelsesbeføjelser gældende.
 Sager herom skal som i dag anlægges ved  

 boligretten.
Til § 36 Bestemmelsen fastslår som den gældende  

 lejelovs § 28, at lejeren som udgangspunkt ikke må ændre det  

 lejede, medmindre det følger af loven.
Til § 37 Forslaget svarer til § 29, stk. 1, i den  

 gældende lejelov.
 Efter forslagets § 36 gælder ligesom i den  

 gældende lejelovs § 28, at lejeren som udgangspunkt ikke må  

 foretage ændringer i det lejede uden udlejerens samtykke.
Lejeren har imidlertid ifølge den gældende  

 lejelovs § 29, stk. 1, ret til at foretage sædvanlige  

 installationer i det lejede, medmindre udlejeren kan godtgøre, at  

 ejendommens el- og afløbskapacitet ikke er tilstrækkelig til  

 installationen.
Denne bestemmelse foreslås videreført for  

 erhvervslejemål med § 37. Bestemmelsen giver lejeren adgang til  

 for egen regning at opsætte f.eks. termostatventiler eller hårde  

 hvidevarer.
Det foreslås præciseret, at lejerens meddelelse til  

 udlejeren om påtænkte installationer skal gives med rimeligt  

 varsel.
Dette indebærer, at meddelelsen skal gives med et varsel, som  

 giver udlejeren rimelig tid til at overveje og svare på  

 meddelelsen.
Til § 38 Det foreslås i stk. 1, at der indsættes en  

 bestemmelse, hvorefter lejeren har ret til at foretage ombygninger i det  

 lejede, der er sædvanlige for den type virksomhed, der efter aftalen  

 drives i det lejede.
Lejeren skal give udlejeren 8 ugers varsel, inden  

 ombygningen foretages.
Bestemmelsen indebærer, at lejeren,  

 såfremt det lejede ifølge parternes aftale f.eks. skal benyttes  

 til supermarked, som udgangspunkt kan foretage en sådan ombygning, som  

 må betragtes som sædvanlig for at drive supermarked fra  

 lokalerne.
Udlejeren kan dog modsætte sig, at lejeren  

 gennemfører ombygningen, hvis udlejeren kan godtgøre, at  

 ombygningen vil være til ulempe for ejendommen eller lejerne i  

 ejendommen.
Som eksempler på saglige grunde til, at udlejeren  

 modsætter sig en ombygning, kan nævnes ejendommens konstruktive  

 forhold eller bevaringssmæssige hensyn.
Udlejer vil også kunne  

 modsætte sig ombygningen, såfremt denne indebærer en  

 overtrædelse af anden lovgivning, f.eks. planlovgivningen.
Endelig vil  

 udlejeren af hensyn til lejerne kunne modsætte sig f.eks. installation  

 af et støjende klimaanlæg.
I stk. 2 foreslås en bestemmelse, hvorefter  

 lejer har ret til at foretage ændringer, når ændringen sker  

 for at opfylde krav fra en offentlig myndighed vedrørende  

 kontraktmæssig anvendelse af det lejede.
Der kan være tale om  

 påbud om opsætning af udsugningsanlæg, indretning af  

 toilet- og badefaciliteter og lignende.
Bestemmelsen omhandler krav fra en  

 offentlig myndighed, der nødvendiggør installationer eller  

 ombygninger i de lejede lokaler, men også ændringer, der  

 berører den øvrige bygning.
 Da udlejeren imidlertid især i sidstnævnte  

 situationer kan have en interesse i, på hvilken måde et  

 påbud efterkommes, foreslås det, at lejeren skal foretage de  

 pågældende arbejder efter udlejerens rimeligt begrundede  

 anvisninger.
Et eksempel på udlejerens ret til at give lejeren  

 anvisninger kan være det tilfælde, hvor ejeren af en ejendom med  

 både erhverv og beboelse lejer stueetagen ud til  

 restaurationsvirksomhed, og hvor lejeren af en offentlig myndighed  

 pålægges at opsætte et (større)  

 ventilationsanlæg.
I et sådant tilfælde vil udlejeren af  

 hensyn til beboelseslejerne i ejendommen have en rimeligt begrundet interesse  

 i at få indflydelse på, hvor ventilationsanlægget  

 placeres.
 Ligeledes kan udlejerens fremtidige planer for ejendommens  

 anvendelse betyde, at udlejeren har en rimeligt begrundet interesse i,  

 hvorledes et påbud efterkommes.
 I fortsættelse af forslaget om lejers udvidede  

 installations- og ombygningsret, foreslås indsat i stk. 4, at  

 såfremt lejeren har foretaget ændringer efter stk. 1 og 2,  

 er lejeren ved lejeforholdets ophør forpligtet til at retablere det  

 lejede.
 Udlejeren kan efter stk. 3 forlange, at lejeren,  

 inden den ombygning eller installation foretages, som bestemmelsen giver ret  

 til, indbetaler et rimeligt depositum til sikkerhed for udlejerens krav om  

 retablering.
Hvad der skal forstås ved rimeligt, er ikke muligt  

 at fastlægge nærmere.
Størrelsen af beløbet vil  

 afhænge blandt andet af ombygningens og installationens karakter.
 Bestemmelsen i § 38, stk. 2, kan ikke fraviges  

 ved aftale til skade for lejeren.
Til § 39 § 39 svarer til den gældende lejelovs  

 § 30, stk. 1.
 I stk. 2, der som udgangspunkt svarer til den  

 gældende lejelovs § 30, stk. 2, foreslås 1. pkt.  

 formuleret, således at bestemmelsen kommer til at gælde for »en  

 butik, et hotel, en restauration og lignende«.
 Det foreslås endvidere, at 2. pkt. i den  

 gældende lejelovs § 30, stk. 2, hvoraf det fremgår, at  

 det ikke kan pålægges lejere af forretninger i butikscentre eller  

 lignende butiksfællesskaber at holde åbent efter kl. 20.00,  

 medtages.
Endelig foreslås det, at den gældende  

 § 30, stk. 3, i lejeloven, hvoraf det fremgår, at når  

 et lokale er udlejet til forretning i en bestemt branche, må ejeren  

 ikke udleje andre lokaler i samme ejendom til en tilsvarende forretning eller  

 selv benytte dem til drift af en sådan, udelades.
Rækkevidden af  

 bestemmelsen giver i praksis anledning til mange problemer ikke mindst  

 på grund af brancheglidning, og da reglen derfor ikke længere  

 giver lejeren den forudsatte beskyttelse, forekommer det mere  

 hensigtsmæssigt, at parterne i forbindelse med lejeaftalens  

 indgåelse indgår en konkret aftale herom.
Til § 40 § 40 svarer til den gældende lejelovs  

 § 29, stk. 4, bortset fra, at det foreslås præciseret,  

 at lejerens erstatningsansvar omfatter skade forårsaget af såvel  

 installationer, som ombygninger og ændringer, som lejeren har  

 foretaget.
Til § 41 Det forslås, at reglerne i §§ 37, 38,  

 stk. 2, og § 39, stk. 2, 2. pkt., ikke skal kunne fraviges til  

 skade for lejeren.
Til kapitel 8 Til § 42 Bestemmelsen svarer til den gældende lejelovs  

 § 32, idet det dog er tilføjet, at betaling udover på  

 udlejerens bopæl kan ske på udlejerens forretningssted.
Det  

 foreslås desuden bestemt, at frigørende betaling til et  

 pengeinstitut kun kan ske til et pengeinstitut her i landet.
Til § 43 Bestemmelsens stk. 1, der er identisk med den  

 gældende lejelovs § 33, stk. 1, om månedsvis  

 forudbetaling, foreslås indført i erhvervslejeloven.
 Bestemmelsens stk. 2, der svarer til den  

 gældende lejelovs § 33, stk. 3, om forfaldsdagen og rettidig  

 betaling, foreslås indført i erhvervslejeloven, idet det i  

 lighed med det, der gælder om forfaldsdagen, foreslås fastsat, at  

 sidste rettidige betalingsdag, som falder på grundlovsdag, udskydes til  

 den følgende hverdag.
 Den nuværende lejelovs § 33, stk. 2, om,  

 at lejen kan kræves betalt forud for den periode, den vedrører,  

 hvis lejen er beregnet for en kortere periode end en måned,  

 foreslås ikke medtaget, idet der ikke ses at være behov for en  

 sådan bestemmelse i erhvervslejeforhold.
Til § 44 Det foreslås, at reglerne i §§ 42 og 43,  

 stk. 2, ikke ved aftale skal kunne fraviges til skade for lejeren.
Dette  

 svarer til den gældende lejelovgivning.
 Ifølge den gældende lejelovs § 33,  

 stk. 5, er lejeren i tilfælde af opsigelse eller ved det  

 tidsbestemte lejeforholds udløb kun pligtig at betale leje for tiden  

 indtil lejeforholdets ophør.
 Der foreslås ikke medtaget en bestemmelse svarende  

 til den gældende lejelovs § 33, stk. 5. I øvrigt  

 overlades det til parterne at aftale, om der skal betales husleje i den  

 periode, der medgår til istandsættelse af lejemålet ved  

 fraflytning.
Til kapitel 9 Det foreslåede kapitel 9 indeholder en  

 sammenskrivning af de gældende kapitler om varmebetaling og udgifter  

 til vand.
Hensigten med sammenskrivningen er at forenkle lovgivningen.
Ved  

 sammenskrivning af de to kapitler opnås en reduktion af bestemmelser,  

 idet de to gældende kapitler indeholder en række identiske  

 bestemmelser om opkrævning af betaling for forbrug af varme og  

 vand.
 Herudover findes indførelsen af et fælles  

 regnskab at udgøre en forenkling for begge parter i lejeforholdet.  

 Udlejeren kan hermed foretage opkrævningen af betaling for varme og  

 vand i én omgang og dermed tilrettelægge den administrative  

 rutine mere rationelt, mens lejerne bibringes et samlet overblik over  

 betaling for forbrug, som opkræves ved siden af lejen.
 Kapitlets overskrift - betaling for varme og vand -  

 dækker over det forhold, at varmeudgiften som hidtil omfatter udgifter  

 til rumopvarmning og til opvarmning af det varme vand, mens vandudgiften  

 alene vedrører betaling for selve vandet.
Ved sammenskrivningen af de to kapitler er de  

 gældende regler videreført i stort set uændret form.
Af  

 hensyn til overskueligheden er kapitlets opbygning ændret på  

 enkelte punkter.
Kun på ganske få områder er der foretaget  

 egentlige ændringer i regelsættet.
For disse ændringer  

 redegøres nærmere nedenfor.
Til § 45 I stk. 1 foreslås det udtrykkeligt fastsat, at  

 parterne kan fravige reglen i sidste pkt. og aftale, at udgifter til varme og  

 vand afregnes over lejen.
I stk. 2 foreslås det præciseret, at  

 forbrugsregnskabet omfatter udgifter for hele ejendommen.
Dette  

 indebærer, at der for blandede ejendomme som hidtil skal udarbejdes et  

 samlet regnskab for ejendommen, uanset at der efter opdelingen af  

 lovgivningen gælder ét regelsæt for erhvervslejere og  

 ét for beboelseslejere, idet reglerne for udarbejdelse og  

 aflæggelse af regnskabet fortsat er ens.
 I stk. 2 foreslås det præciseret, at  

 reglerne ligeledes gælder, når opvarmningen foregår ved  

 hjælp af el eller gas.
Det bemærkes, at kravet om, at udgifter til vand  

 afregnes over et forbrugsregnskab, fortsat alene gælder i de  

 tilfælde, hvor det samlede forbrug fordeles på grundlag af  

 fordelingsmålere.
I de tilfælde, hvor der ikke er  

 fordelingsmålere, kan forbruget fortsat opkræves som et element i  

 lejen, fordelt efter reglerne om fordeling af lejen på de enkelte  

 lejemål.
 Det følger af den foreslåede § 46,  

 stk. 4, at regnskabsperioden for forbrugsregnskabet skal følge  

 regnskabsåret eller afregningsperioden for det kollektive  

 varmeforsyningsværk, som forsyner ejendommen med energi.
 I de tilfælde, hvor der ud over udgifter til  

 kollektiv varmeforsyning indgår udgifter til vand i forbrugsregnskabet,  

 og hvor det ikke er muligt at fastsætte sammenfaldende  

 regnskabsår eller aflæsningsperiode for de to ydelser, eventuelt  

 efter aftale med et forsyningsværk, kan udlejeren vælge at  

 udarbejde et separat vandregnskab ved siden af forbrugsregnskabet efter de  

 herfor gældende regler.
Som et nyt stk. 4 foreslås det, at der ikke  

 skal udarbejdes forbrugsregnskab i de tilfælde, hvor udlejeren hverken  

 leverer varme eller varmt vand, og lejerens forbrug af vand ikke afregnes  

 på grundlag af fordelingsmålere.
I sådanne tilfælde  

 kan de udgifter, som følger af lov om fremme af energi- og  

 vandbesparelser i bygninger, opkræves som en afgift efter § 11,  

 stk. 1, jf. bemærkningerne til denne bestemmelse.
Til § 46 Den foreslåede bestemmelse indeholder en mere klar  

 beskrivelse af, hvad der skal fremgå af et forbrugsregnskab.
For det første skal det fremgå, hvor stor en  

 del af den samlede betaling, som omfatter betaling af varme, herunder varme  

 til opvarmning af vand, samt udgifter, som følger af lov om fremme af  

 energi- og vandbesparelser i bygninger, og hvor stor en del, som alene  

 omfatter betaling for vand.
Baggrunden for kravet om opdeling af  

 udgiftstyperne er, at der hermed gives lejerne mulighed for fortsat at  

 vurdere størrelsen af forbruget på hvert område.
For det andet skal det fremgå, hvordan den enkelte  

 lejers andel af den samlede udgift er beregnet.
Formålet med dette krav  

 er at give lejerne mulighed for at vurdere beregningen af beløbet.
Det  

 foreslås også med hensyn til kravene til forbrugsregnskabet at  

 gøre det muligt for boligretten konkret at træffe  

 afgørelse om, at en formel fejl ikke har bevirket en forringelse af  

 lejerens retsstilling og derfor ikke skal føre til ugyldighed.
 Stk. 3 svarer til § 39, stk. 2, i den  

 gældende lejelov.
 Efter det foreslåede stk. 4 gælder, at  

 regnskabsperioden for forbrugsregnskaber, hvori der indgår betaling for  

 varme, som leveres af et kollektivt varmeforsyningsanlæg, skal  

 følge varmeforsyningsanlæggets.
 Dette indebærer, at regnskabsperiodens termin skal  

 være sammenfaldende med en termin for værkets afregningsperiode.  

 Dette gælder, uanset om der tillige i forbrugsregnskabet indgår  

 betaling for energimærkning m.v. og vand.
 Indgår der ikke betaling for varme, som leveres af  

 et kollektivt varmeforsyningsanlæg, gælder hovedreglen efter  

 stk. 2, det vil sige, at regnskabsperioden er fra 1. juni til 31. maj,  

 medmindre en anden periode er fastsat af udlejeren.
Til § 47 Det foreslås, at de udgifter, som følger af  

 lov om fremme af energi- og vandbesparelser i bygninger, medtages under  

 varmeudgifterne og fordeles efter de regler, som gælder for fordeling  

 af varmeudgifter.
 I de tilfælde, hvor udlejeren ikke leverer varme og  

 varmt vand, og hvor vand ikke afregnes efter fordelingsmålere, kan  

 udlejeren undlade at aflægge forbrugsregnskab og opkræve de  

 udgifter, som følger af lov om energi- og vandbesparelser i bygninger  

 som en afgift efter § 11. Der henvises nærmere herom til  

 bemærkningerne til § 11 og § 45, stk. 4.
Efter forslaget i stk. 2 er det alene udlejeren, som  

 kan forlange, at der fremover skal ske fordeling af vand- og varmeudgiften  

 på grundlag af fordelingsmålere.
Dette svarer til den hidtidige  

 tilstand, idet kompetencen hidtil har tilkommet beboerrepræsentanterne  

 eller et flertal af lejere, hvorved forstås beboelseslejere.
Det bemærkes i denne forbindelse, at fordeling af  

 varmeudgifter efter den 1. januar 1999 skal ske efter måling af  

 forbruget i den enkelte erhvervsenhed, jf.
Bygge- og Boligstyrelsens  

 bekendtgørelse nr. 891 af 9. oktober 1996 om individuel måling  

 af el, gas, vand og varme, medmindre ejendommen er fritaget for installation  

 af sådanne målere.
 Bestemmelsen om udlejerens adgang til at forlange  

 afregning for varme efter fordelingsmålere er medtaget for at sikre  

 udlejeren hjemmel for dette krav, når en tidsbegrænset fritagelse  

 udløber.
 For så vidt angår afregning for vandforbrug  

 foreslås det, at udlejeren får en tilsvarende ret til at stille  

 krav om afregning for vandforbrug efter vandfordelingsmålere.
 I den gældende bestemmelse i lejelovens § 46 j  

 kan beboerrepræsentanterne eller et flertal af lejerne kræve, at  

 fordeling af udgifter til vand fremtidig skal ske på grundlag af  

 forbrugsmålere.
 Da lovforslaget er præget af høj grad af  

 aftalefrihed, og da der ofte opsættes vandmålere i  

 erhvervslejemål, vurderes det, at der ikke er behov for denne  

 begrænsning i erhvervslejeaftaler.
 Udlejeren får med bestemmelsen en adgang til at  

 opsætte vandmålere f.eks. i den situation, hvor et flertal i en  

 ejerforening har besluttet, at der skal opsættes vandmålere i  

 ejendommen.
 Ligesom i dag skal installation af målere betragtes  

 som en forbedring.
I den gældende bestemmelse om lejernes adgang til at  

 forlange overgang til fordeling af vandudgifter efter fordelingsmålere  

 kan beslutningen gennemføres med 6 ugers varsel og »indenfor en  

 periode, som må anses for rimelig i forhold til omfanget af den samlede  

 forbedring«.
I den foreslåede bestemmelse i stk. 4, 1. pkt., er  

 forbeholdet om periodens længde udeladt.
Uanset den ændrede formulering af reglen om  

 lejenedsættelse efter stk. 4, 2. pkt., ved overgang til afregning  

 for vand efter fordelingsmålere i forhold til den gældende  

 bestemmelse i lejelovens § 46 j, stk. 4, er der ikke tilsigtet  

 nogen realitetsændring.
Lejen skal fortsat nedsættes med et  

 beløb svarende til den del af lejen, som på  

 ændringstidspunktet opkrævedes til dækning af  

 vandudgifter.
Til § 48 Bestemmelsen svarer til den gældende lejelovs  

 § 38.
Til § 49 I stk. 1 foreslås det præciseret, at  

 sammenhængen imellem de to frister for aflæggelse af  

 forbrugsregnskab - 4 måneder efter regnskabsperiodens udløb  

 henholdsvis 3 måneder efter modtagelse af endelig afregning fra  

 værket - er, at 3-månedersfristen alene finder anvendelse i de  

 tilfælde, hvor denne frist udløber på et tidspunkt, som  

 ligger efter 4-månedersfristen.
Bestemmelsen i 3. pkt. omfatter  

 såvel tilfælde, hvor regnskabet alene vedrører  

 vandudgifter, som tilfælde, hvor regnskabet herudover indeholder  

 udgifter som følge af lov om fremme af energi- og vandbesparelser.
Stk. 2 og 3 svarer til den gældende lejelovs  

 § 40, stk. 2 og 3, idet reglen om beboerrepræsentanternes  

 adgang til at gøre indsigelse dog ikke er medtaget.
Ordet  

 »befuldmægtigede« i den gældende lejelovs § 40, stk. 2, er  

 erstattet af det mere tidssvarende begreb »stedfortræder«, men der er i  

 øvrigt ikke tilsigtet nogen ændring hermed.
 Det bemærkes i denne forbindelse, at reglen i  

 stk. 3 efter gældende retspraksis alene pålægger  

 udlejeren en pligt til at indbringe sagen for boligretten, såfremt  

 lejeren gør indsigelse imod udlejerens krav om  

 tillægsbetaling.
 Vedrører lejerens indsigelse et krav om  

 tilbagebetaling af for meget betalt bidrag, er udlejeren ikke forpligtet til  

 at indbringe sagen, og lejeren er dermed henvist til selv at indbringe  

 sagen.
Til § 50 Bestemmelsen svarer til den gældende lejelovs  

 § 41.
Til § 51 I stk. 2 foreslås det præciseret, at det  

 er acontobidrag lejeren kan undlade at indbetale, indtil lejeren har modtaget  

 regnskabet og eventuelt for meget betalt bidrag.
Den del af betalingen, som  

 lejeren har undladt at indbetale efter denne bestemmelse, vil udlejeren ved  

 aflæggelse af regnskabet for den pågældende  

 regnskabsperiode efter gældende praksis kunne opkræve som  

 tillægsbetaling.
Det er derimod ikke hensigten, at udlejeren i en  

 sådan situation kan forhøje acontobidraget for resten af  

 perioden og dermed få udlignet den manglende betaling.
 Bestemmelsen svarer i øvrigt til den gældende  

 lejelovs § 42.
Til § 52 Bestemmelsen svarer til den gældende lejelovs  

 § 43.
Til § 53 Efter ovennævnte bekendtgørelse om individuel  

 måling af el, gas, vand og varme skal der afregnes for elforbruget i  

 den enkelte erhvervsenhed efter måler.
Der er derfor ikke længere  

 behov for regler, som giver erhvervslejerne adgang til at forlange afregning  

 efter forbrugsmålere.
Ved en ændring af varmeforsyningsloven, jf. lov nr.  

 436 af 10. juni 1997, indførtes regler, hvorefter afregning for varme  

 og naturgas efter målt forbrug skal ske i et direkte kundeforhold  

 imellem forbruger og forsyningsselskab, hvis det er teknisk muligt.
Ligeledes  

 er der i vandforsyningsloven indført regler, hvorefter miljø-  

 og energiministeren kan fastsætte nærmere regler om, at afregning  

 for betaling for vand efter målt forbrug kan ske direkte imellem  

 forbruger og vandforsyning.
Det er hensigten, at der med hjemmel i denne  

 bemyndigelse udstedes en bekendtgørelse, hvori de nærmere  

 vilkår for overgang til direkte kundeforhold er fastsat.
 Overgang til direkte kundeforhold imellem forbruger og  

 leverandør forudsætter imidlertid i lejeforhold, at udlejeren  

 har mulighed for at frigøre sig fra den kontraktmæssige  

 forpligtelse til at levere de pågældende ydelser.
 Det foreslås derfor, at udlejeren i de  

 tilfælde, hvor det er muligt at etablere direkte kundeforhold, kan  

 forlange, at lejeren overgår til afregning efter målt forbrug af  

 varme og vand direkte til leverandøren.
 Samtidig foreslås, at udlejeren kan forlange, at  

 afregning for el sker direkte til elleverandøren.
Endelig foreslås, at overgang til direkte  

 kundeforhold kan ske med 6 ugers varsel og ikke som efter de gældende  

 regler til et forbrugsregnskabsårs begyndelse.
Med forslaget forenkles  

 adgangen til direkte individuelle kundeforhold vedrørende  

 forbrugsafgifter.
Til kapitel 10 Til § 54 Bestemmelsen svarer til lejelovens § 72. Bestemmelsen  

 sigter på de tilfælde, hvor det er aftalt, at lejeren har en  

 fremlejeret, jf. forslagets § 34, stk. 2.
Til § 55 Bestemmelsen i stk. 1, 1. pkt., svarer til den  

 gældende bestemmelse i lejelovens § 74 a, stk. 1. Efter  

 forslaget er udgangspunktet for parternes overvejelser som hidtil en  

 (deklaratorisk) regel om afståelsesret, der kan justeres ved  

 indgåelsen af de enkelte aftaler.
 Efter retspraksis anses afståelsesretten efter den  

 gældende lejelovs § 74 a, stk.1, ikke uden videre at give fysiske  

 personer ret til at afstå lejemålet til selskaber.
Flere og flere selskaber driver virksomhed fra lejede  

 lokaler som en naturlig følge af den udvikling, at erhvervsvirksomhed,  

 herunder ganske almindelige forretninger, i stadigt større omfang  

 drives i selskabsform - f.eks. som aktie- eller anpartsselskab.
Der er derfor  

 behov for at afklare, i hvilket omfang en afståelsesret er ensbetydende  

 med, at lejeforholdet kan afstås til et aktie- eller  

 anpartsselskab.
Ved afståelse til et selskab forsvinder den  

 personlige hæftelse for lejerens forpligtelser ifølge  

 lejekontrakten.
Hertil kommer, at karakteren af den drift, der kan bringe  

 lokalerne i generel eller branchemæssig miskredit, nu beror på de  

 til enhver tid værende aktionærer eller anpartshavere.
Risikoen  

 for udlejeren vil ikke alene kunne ændre karakter, hvis lejemålet  

 overgår fra en fysisk person til et selskab, og hvis selskabet  

 videreoverdrager lejemålet, men også hvis der overdrages  

 anparter/aktier i selskabet på en sådan måde, at en anden  

 får majoritet af stemmer i selskabet.
 Tilkommer afståelsesretten efter bestemmelsen i stk.  

 1, 1. pkt., oprindeligt et aktie- eller anpartsselskab, gælder efter  

 forslaget alene de begrænsninger i afståelsesretten, der  

 følger af bestemmelsen i stk. 1, 1. pkt., hvorefter udlejeren kan  

 anføre vægtige grunde som dårlig økonomi og  

 manglende branchekundskab til at modsætte sig en afståelse.
 Tilkommer afståelsesretten efter bestemmelsen i stk.  

 1, 1. pkt., en fysisk eller en juridisk person, hvor hæftelsen ikke er  

 begrænset som i et aktie- eller anpartsselskab (f.eks. et  

 interessentskab, et kommanditselskab, staten eller en kommune), gælder  

 der ved afståelse til en fysisk person eller en sådan juridisk  

 person efter forslaget ligeledes alene de begrænsninger i  

 afståelsesretten, der følger af denne bestemmelse.
 Det foreslås derimod i lyset af gældende  

 retspraksis, at den afståelsesret, der efter forslagets deklaratoriske  

 regel i stk. 1, 1. pkt., tilkommer en fysisk person eller en juridisk person,  

 hvor hæftelsen ikke er begrænset som i et aktie- eller  

 anpartsselskab, ikke uden videre giver ret til at afstå lejemålet  

 til et aktie- eller anpartsselskab, jf. det foreslåede stk. 1, 2. pkt.
 Da det forekommer hensigtsmæssigt ikke at hindre en  

 sådan lejer i at omdanne sig til et aktie- eller anpartsselskab og  

 fortsætte lejeforholdet i denne selskabsform f.eks. af  

 skattemæssige årsager, foreslås det at give lejeren ret til  

 at afstå til et sådant selskab, hvis lejeren har majoritet af  

 stemmer i selskabet, på betingelse af, at lejeren ved  

 selvskyldnerkaution eller på lignende måde garanterer for ethvert  

 krav efter kontrakten, som den til enhver tid værende udlejer  

 måtte have mod selskabet i lejeperioden.
Det foreslås i stk. 1, 3. pkt., at et sådant  

 dannet aktie- eller anpartsselskab kun har ret til at afstå til et nyt  

 aktie- eller anpartsselskab, hvis en fysisk person eller en anden juridisk  

 person, hvor hæftelsen ikke er begrænset som i et aktie- eller  

 anpartsselskab, har majoritet af stemmer i selskabet, og kun, hvis udlejeren  

 ikke kan fremføre vægtige grunde mod den pågældende  

 som nævnt i stk. 1, 1. pkt., f.eks. dårlig økonomi og  

 manglende branchekundskab.
Det er desuden en betingelse, at denne person ved  

 selvskyldnerkaution eller på lignende måde garanterer for ethvert  

 krav efter kontrakten, som den til enhver tid værende udlejer  

 måtte have mod selskabet i lejeperioden.
 Det foreslås i stk. 1, 4. pkt., at betingelserne i  

 stk. 1, 3. pkt. skal opfyldes ved senere afståelse af det omhandlede  

 lejemål.
Bestemmelsen i stk. 1, der kan fraviges på alle  

 punkter, tager ikke stilling til spørgsmålet om en senere  

 overgang af majoriteten af stemmer i selskaber som omhandlet i 2.- 4. pkt.  

 til en anden.
Det forekommer mest hensigtsmæssigt at overlade dette til  

 lejeforholdets parters nærmere aftale.
Selskabet er i en sådan  

 situation stadig den samme juridiske person, og der er derfor ikke tale om  

 »en anden lejer« og dermed en afståelsessituation som omhandlet i stk.  

 1, 1. pkt.
Den i henhold til stk. 1, 2., 3. eller 4. pkt., stillede  

 selvskyldnerkaution m.v. berøres ikke heraf.
 Parterne bør i deres aftale klart beskrive  

 indholdet af den afståelsesret, som de har forhandlet sig frem til,  

 herunder om og i givet fald på hvilke betingelser en lejer som fysisk  

 person skal have ret til at afstå lejemålet til et selskab  

 m.v.
 Bestemmelserne i stk. 2-5 svarer til den  

 gældende bestemmelse i lejelovens § 74 a, stk. 2, om  

 genindtrædelsesret med visse ændringer.
Da den gældende bestemmelse om  

 genindtrædelsesret volder en del problemer i praksis, har  

 Lejelovskommissionens flertal anset en række - i vidt omfang alene  

 tekniske - justeringer for påkrævet.
Det foreslås  

 således, at det gøres til en betingelse for at  

 genindtræde, at den lejer, som genindtræder, har et  

 tilgodehavende opstået i forbindelse med handelen med den lejer, som  

 den pågældende har afstået lejemålet til, idet  

 formålet med at genindtræde navnlig er, at lejeren får  

 mulighed for at redde sit tilgodehavende.
 Det foreslås desuden, at der ikke blot - som hidtil  

 - skal være genindtrædelsesret, hvis den lejer, der er  

 afstået til, misligholder lejeaftalen, men også, hvis denne lejer  

 siger op.
 Forslaget om ret til at genindtræde ved opsigelse  

 fra lejers side er en udvidelse i forhold til de gældende regler og  

 skal ses i lyset af det nævnte formål med at genindtræde.  

 Det forekommer heller ikke rimeligt, at en lejer ved selv at sige op kan  

 afskære en tidligere lejer fra at genindtræde i lejeforholdet og  

 dermed sikre sit tilgodehavende.
 Det foreslås endvidere gjort til en betingelse for  

 at kunne genindtræde, at de tidligere lejere i forbindelse med  

 afståelsen har underrettet udlejeren om, at der haves et tilgodehavende  

 hos den lejer, der er afstået til, ligesom det er en betingelse, at de  

 pågældende lejere løbende har holdt udlejeren underrettet  

 om deres respektive adresser.
Genindtrædelsesretten gælder kun for tidligere  

 lejere.
En kreditor, som har erhvervet et gældsbrev fra en tidligere  

 lejer, opnår ikke ret til at (gen)indtræde i lejeforholdet.
 Den lejer, som har overdraget sin fordring mod den lejer,  

 der er afstået til, har ikke længere et tilgodehavende og kan  

 derfor ikke genindtræde i lejeforholdet.
 For at sikre, at en tidligere lejer bliver bekendt med et  

 lejeforholds ophør, foreslås der indført en pligt for  

 udlejeren til at underrette de tidligere lejere om misligholdelsen eller  

 opsigelsen, idet udlejeren skal følge en bestemt procedure, hvis  

 lejemålet har været afstået flere gange.
 En tidligere lejer skal herefter for at kunne  

 genindtræde inden en bestemt frist fra udlejerens underretning om  

 misligholdelsen eller opsigelsen meddele udlejeren, om vedkommende  

 ønsker at genindtræde i lejemålet.
 Hvis flere ønsker at genindtræde, gives der  

 fortrinsret til den, der senest har afstået lejemålet.
Ved genindtrædelse efter misligholdelse er det som  

 hidtil en betingelse, at den tidligere lejer inden 2 uger efter udlejerens  

 påkrav godtgør udlejeren alle dokumenterede omkostninger til  

 dækning af lejerestancer, omkostninger ved udsættelse og  

 udlejerens øvrige udgifter i forbindelse med lejemålets  

 ophør.
Overskrides de nævnte frister, tilkommer  

 genindtrædelsesretten efter forslaget den næste lejer i  

 rækken.
 Bestemmelsen i stk. 6 svarer til den gældende  

 bestemmelse i lejelovens § 74 a, stk. 3.
Til § 56 Bestemmelsen er ændret på væsentlige  

 punkter i forhold til den gældende lejelovs § 75, der omhandler de  

 efterladtes rettigheder ved lejerens død.
 Efter stk. 1 har lejerens ægtefælle  

 ligesom i dag en ret til at fortsætte lejeforholdet ved lejerens  

 død.
 Som noget nyt foreslås det, at lejerens  

 ægtefælle skal have en tilsvarende ret i forhold til  

 lejeforholdet i det tilfælde, hvor lejeren på grund af sygdom  

 eller invaliditet får højeste eller mellemste  

 førtidspension og ikke ønsker at drive virksomheden videre.  

 Får lejeren derfor højeste eller mellemste  

 førtidspension, vil lejerens ægtefælle efter stk. 1  

 kunne fortsætte lejeforholdet på uændrede vilkår i  

 det tilfælde, hvor lejeren ikke ønsker at drive virksomheden  

 videre.
 Der foreslås i stk. 2 indført en  

 mulighed for lejerens ægtefælle til at overtage lejeforholdet,  

 hvis lejeren modtager folkepension og ikke ønsker at drive  

 virksomheden videre.
Der vil i sådanne tilfælde være tale om  

 en overtagelse af lejeforholdet, hvilket indebærer, at  

 lejevilkårene ikke videreføres uændret, men kan  

 genforhandles.
Udlejeren kan modsætte sig, at lejerens  

 ægtefælle overtager i denne situation, hvis udlejeren har  

 vægtige grunde hertil, herunder ægtefællens  

 økonomiske muligheder for at overtage lejeforholdet.
For at sikre, at ægtefællen kan overtage  

 lejemålet på markedsvilkår, foreslås det i  

 bestemmelsen, at udlejer ikke kan udleje til andre på lempeligere  

 vilkår end de vilkår, som er blevet tilbudt  

 ægtefællen.
Det overlades som efter den gældende  

 bestemmelse i lejelovens § 75, stk. 3, til domstolene at  

 fastsætte retsvirkningerne af denne bestemmelse.
 Lejerens ægtefælle kan tidligst udnytte retten  

 efter stk. 1 eller 2 fra det tidspunkt, hvor lejeren har fået  

 meddelelse om, at lejeren er berettiget til pension som nævnt i  

 bestemmelserne.
Det foreslås endvidere i stk. 3, at lejerens  

 livsarvinger eller svigerbørn med fornødent branchekendskab vil  

 kunne overtage lejeforholdet i de tilfælde, som er nævnt i  

 stk. 1 og 2, dvs. når lejeren dør eller får social  

 pension.
En sådan overtagelse indebærer som nævnt  

 indgåelse af en ny lejeaftale.
 Retten for lejerens livsarvinger og svigerbørn til  

 at overtage lejeforholdet skal dog kun gælde, hvis lejerens  

 ægtefælle ikke ønsker at benytte sig af sin ret efter  

 stk. 1og 2 til at fortsætte eller overtage lejeforholdet.
 Overtager den pågældende ikke lejeforholdet,  

 kan udlejeren ikke udleje til anden side på lempeligere vilkår,  

 end udlejeren har foreslået den pågældende.
 Forslaget indebærer yderligere en udvidelse i  

 forhold til lejelovens § 75 ved at omfatte alle typer af  

 erhvervsvirksomheder og ikke som hidtil kun de såkaldt  

 erhvervsbeskyttede lejeforhold.
Baggrunden for forslaget er et ønske om at forbedre  

 mulighederne for at gennemføre generationsskifte i  

 erhvervsvirksomheder.
Det forekommer rimeligt, at lejeren skal kunne  

 gennemføre generationsskifte i levende live i de tilfælde, hvor  

 lejeren bliver pensionist.
Behovet herfor vil være størst i  

 lejeforhold, hvor det ikke er aftalt, at lejeren skal have  

 afståelsesret.
 Der foreslås en ny bestemmelse i stk. 4,  

 hvorefter lejerens nærtstående ved lejerens død skal  

 påberåbe sig retten til at fortsætte henholdsvis overtage  

 lejeforholdet senest 6 uger efter, at dødsboets behandlingsmåde  

 er afgjort af skifteretten.
 I de tilfælde, hvor lejeren får højeste  

 eller mellemste førtidspension, samt i de tilfælde, hvor lejeren  

 får folkepension og ikke ønsker at drive virksomheden videre,  

 skal retten til at fortsætte eller overtage lejeforholdet  

 påberåbes i en meddelelse til udlejeren, hvor lejeren oplyser, at  

 lejeren har fået tilkendt pension og ikke ønsker at drive  

 virksomheden videre, og hvem der skal fortsætte eller overtage  

 lejeforholdet.
 I stk. 5 foreslås, for såvidt angår  

 de tilfælde, hvor lejeren har afståelsesret, at dødsboet  

 senest 6 uger efter, at dødsboets behandlingsmåde er afgjort,  

 skal give udlejeren meddelelse om, at afståelsesretten ønskes  

 udnyttet.
 Det fremgår af stk. 6, der omhandler lejerens  

 død, at hvis udlejeren ikke efter de 6 uger har modtaget meddelelse  

 fra lejerens nærtstående om, at lejeforholdet ønskes  

 fortsat eller overtaget, eller fra dødsboet om, at lejeforholdet  

 ønskes afstået, kan udlejeren opsige lejeforholdet med  

 sædvanligt varsel.
I forhold til den gældende bestemmelse i lejelovens  

 § 75, stk. 4, foreslås det, at bestemmelsen kun omfatter  

 opsigelse fra udlejerens side i tilfælde af lejerens død.  

 På baggrund af Lejelovskommissionens betænkning foreslås  

 det, at opsigelse fra dødsboets side bør behandles efter dansk  

 rets almindelige regler.
Der ses ikke at være nogen grund til, at  

 lejeforholdets ophør på grund af lejerens død skal  

 underkastes andre regler end dem, der gælder f.eks. ved en lejers  

 opsigelse af lejeforholdet med for kort varsel, jf. den nugældende  

 lejelovs § 86, stk. 3. Man kan f.eks. forestille sig det  

 tilfælde, at en lejer har aftalt uopsigelighed i en  

 årrække, og lejeren afgår ved døden umiddelbart  

 efter aftalens indgåelse.
Efter den nugældende lejelovs  

 § 75, stk. 4, vil dødsboet undgå helt at betale  

 erstatning til udlejeren for lejetab i tiden, indtil dødsboet kunne  

 sige lejeforholdet op med det varsel, som lejeren havde bundet sig til.
En  

 sådan regel afviger fra dansk rets almindelige regler gældende  

 for andre kontraktforhold.
Det foreslås derfor, at dødsboet,  

 hvis dødsboet vælger at opsige kontrakten, skal betale  

 erstatning for det tab, som udlejeren lider ved, at kontrakten opsiges med et  

 kortere varsel end aftalt.
 Såfremt dødsboet er insolvent, gælder  

 bestemmelserne i dødsboskiftelovens §§ 69-73.
Til § 57 Bestemmelsen svarer til lejelovens § 77.
Til § 58 Bestemmelsen svarer til lejelovens § 78.
Til § 59 Det foreslås i bestemmelsen, at lejeren ikke skal  

 kunne give afkald på de rettigheder, der tilkommer lejeren eller andre  

 efter §§ 54 og 56, stk. 1- 3, og §§ 57 og 58.
Til kapitel 11 Kapitlet om opsigelse foreslås ændret for  

 så vidt angår kapitlets opbygning.
 Det foreslås således, at kapitlet begynder med  

 reglerne om lejerens henholdsvis udlejerens adgang til at opsige  

 (§§ 60-62). Dernæst følger reglerne om tidsbegrænsede  

 lejemål (§ 63). Herefter følger reglerne om  

 opsigelsesvarsler (§ 64), reglerne om formkrav (§ 65), reglerne om  

 opsigelseserstatning (§§ 66 og 67) og reglerne om ufravigelighed  

 (§ 68).
Kapitlet tager udgangspunkt i, at der fortsat sondres  

 mellem erhvervsbeskyttede og ikke-erhvervsbeskyttede lejeforhold.
Dette  

 kommer bl.a. til udtryk ved, at forslagets § 61 om de særlige  

 opsigelsesgrunde ved opsigelse fra udlejerens side gælder for alle  

 lejeforhold, mens forslagets § 62 om begrænsning i udlejers  

 opsigelsesret alene gælder for de erhvervsbeskyttede lejeforhold  

 svarende til § 88 i den gældende lejelov.
Reglerne i kapitel 11 vedrører alene den opsigelse  

 fra udlejers side, der sker efter en af de i § 61 nævnte  

 særlige opsigelsesgrunde.
Om den mulighed, som parterne i et  

 ikke-erhvervsbeskyttet lejeforhold har for at aftale, at udlejeren kan opsige  

 lejeren ved manglende enighed om de fremtidige lejevilkår, henvises til  

 forslagets § 14.
 De gældende regler om opsigelse af  

 erhvervslejeforhold foreslås ændret på enkelte punkter.
 Der henvises til bemærkningerne til de enkelte  

 bestemmelser nedenfor.
Til § 60 Bestemmelsen svarer indholdsmæssigt til den  

 gældende lejelovs § 81. Lejeren kan således opsige uden  

 særlig begrundelse.
Lejeren kan dog ikke opsige lejeaftalen, hvis  

 lejeren har indgået en aftale om uopsigelighed.
Om tidsbestemte  

 lejeaftaler henvises til forslagets § 63, stk. 1.
Til § 61 Bestemmelsen i stk. 1 svarer til den gældende  

 lejelovs § 82, litra c, om såkaldte etablissementslejemål og  

 til § 82, litra d, om lejeforhold om garager, stalde og lignende, som  

 udlejer kan opsige uden begrundelse.
Bestemmelsen i stk. 2 svarer til de særlige  

 opsigelsesgrunde i den gældende lejelovs § 83, stk. 1, litra  

 a, b, e og f.
Det foreslås præciseret, at reglen om, at udlejer  

 kun kan opsige andre lejeforhold end etablissementslejemålene og  

 lejeforhold om garager, stalde og lignende, når en af de nævnte  

 særlige opsigelsesgrunde foreligger, ikke betyder, at udlejer ikke kan  

 opsige lejeforholdet efter forslagets § 14. Som nævnt  

 indledningsvis vedrører reglerne i kapitel 11 ikke opsigelse af et  

 lejeforhold efter forslagets § 14.
Eksemplerne i den nugældende § 83, stk. 1,  

 litra e, på, hvilke former for tilsidesættelse af god skik og  

 orden fra lejerens side, der kan føre til opsigelse, vil typisk kunne  

 være misligholdelse i form af lejers uberettigede disponering over  

 fællesarealer, f.eks. ved parkering, uberettiget, stødende eller  

 skæmmende skiltning, henstilling af varer uden for lejemålet uden  

 tilladelse, manglende renholdelse og tilsidesættelse af regler for  

 bortskaffelse eller håndtering af affald.
Bestemmelsen foreslås  

 endvidere udbygget med den form for uacceptabel adfærd, der  

 medfører gener som generel utryghed, forråelse af ejendommens  

 miljø og sundhedsmæssig risiko.
Eksempelvis kan narkohandel og  

 prostitution i det lejede medføre sådanne gener.
Bestemmelsen i stk. 3 svarer til den gældende  

 lejelovs § 84, litra b og c, om begrænsningerne i udlejers adgang  

 til at opsige lejeren, når udlejeren ønsker selv at benytte det  

 lejede.
Opsigelsen skal således som efter de gældende regler  

 være rimelig ud fra en vurdering af begge parters forhold.
Der  

 foreslås dog den yderligere ændring i forhold til i dag, at  

 opsigelse med den begrundelse, at udlejeren selv ønsker at benytte det  

 lejede, ikke skal kunne ske i de erhvervsbeskyttede lejeforhold med henblik  

 på at drive erhverv i samme branche som lejeren.
 Bestemmelsen i stk. 4 svarer til den gældende  

 lejelovs § 85, stk. 2.
 Bestemmelsen i stk. 5 svarer til den gældende  

 lejelovs § 79 a, stk. 3, om forsøgsordningen  

 vedrørende husordensovertrædelser.
Det foreslås, at det i stk. 6 bestemmes, at  

 udlejer ikke kan opsige lejer med angivelse af de særlige grunde i  

 § 61, når det er aftalt mellem parterne, at lejeaftalen er  

 uopsigelig.
Undtaget herfra er misligholdelsestilfælde, hvor udlejer  

 kan opsige lejer i medfør af stk. 2, nr. 3.
Til § 62 Bestemmelsen svarer til den gældende lejelovs  

 § 88 om begrænsning i udlejers opsigelsesret for de  

 erhvervsbeskyttede lejeforholds vedkommende.
Der skal således som efter  

 de gældende regler anlægges en rimelighedsbetragtning ved  

 udlejers opsigelse af et erhvervsbeskyttet lejeforhold.
Efter bestemmelsen anses en erhvervsdrivende lejer for  

 erhvervsbeskyttet, hvis der er tale om en erhvervsvirksomhed, »hvis stedlige  

 forbliven i ejendommen er af væsentlig betydning og værdi for  

 virksomheden«.
Definitionen af et erhvervsbeskyttet lejeforhold svarer  

 således til den gældende § 88, stk. 1.
 Bestemmelsens stk. 2 om, hvilke forhold der skal  

 tillægges vægt ved vurderingen af opsigelsens rimelighed,
foreslås moderniseret i forhold til den gældende bestemmelse  

 i lejelovens § 88, stk. 2, således at der ved  

 afgørelsen efter stk. 1 bl.a. skal tages hensyn til, hvor  

 længe virksomheden har været drevet i de lejede lokaler, lejerens  

 forbedringer af disse og værdien af kundekredsen.
Til § 63 Bestemmelsen svarer til den gældende lejelovs  

 § 80.
Det kan aftales, at den tidsbestemte lejeaftale kan  

 opsiges i lejeperioden, herunder opsiges efter § 14, når denne  

 bestemmelse er aftalt.
Der kan forekomme tilfælde, hvor det beror  

 på en fortolkning af lejeaftalen, om lejeforholdet som i dag kun kan  

 opsiges, såfremt lovens betingelser vedrørende de særlige  

 opsigelsesgrunde er opfyldt, og med det opsigelsesvarsel og de  

 begrænsninger, som følger af loven, eller om der tillige eller  

 kun kan ske opsigelse efter § 14 i den aftalte lejeperiode.
 Det foreslås af rimelighedsgrunde at forlænge  

 fristen for udlejerens reaktion over for en lejers fortsatte brug af det  

 lejede fra 1 til 3 måneder.
 Opfordrer udlejeren ikke lejeren til at flytte, inden der  

 er gået 3 måneder efter udløbet af  

 tidsbegrænsningen, foreslås det, at lejeforholdet skal  

 fortsætte på de samme vilkår, som parterne aftalte skulle  

 gælde for den tidsbegrænsede aftale, bortset fra vilkåret  

 om tidsbegrænsning.
 Det præciseres samtidig efter forslaget, at det  

 afgørende for, om tidsbegrænsningen kan tilsidesættes, er,  

 om udlejeren havde en rimelig grund til at udleje på disse vilkår  

 på det tidspunkt, hvor lejeaftalen blev indgået.
 Det er først og fremmest risikoen for  

 omgåelse af lejerens beskyttelse mod opsigelse, der er baggrunden for  

 forslaget om at opretholde den gældende adgang til at  

 tilsidesætte en tidsbegrænsning på  

 erhvervslejeområdet, hvor aftaler om tidsbegrænsning af  

 lejeaftalen er sædvanligt forekommende.
Den tidsbestemte lejeaftale adskiller sig fra den ikke  

 tidsbestemte lejeaftale ved, at den ophører uden opsigelse ved den  

 aftalte lejeperiodes udløb.
Ved udløbet af en  

 tidsbegrænset lejeaftale har lejeren endvidere ikke de samme  

 rettigheder - dvs. ret til erstatning - som følger af en opsigelse af  

 en tidsubegrænset lejeaftale.
 Der foreslås indført et krav om, at lejeren  

 skal reagere inden for visse frister, såfremt lejeren ønsker at  

 påberåbe sig, at tidsbegrænsningen ikke er  

 tilstrækkeligt begrundet i udlejerens forhold.
Det foreslås, at boligretten kun kan  

 tilsidesætte tidsbegrænsningsvilkåret, hvis lejeren har  

 anlagt retssag senest 1 år efter lejeforholdets påbegyndelse.
Sag  

 skal dog være anlagt senest 6 måneder før udløbet  

 af den aftalte lejetid.
 Er lejeaftalen af kortere varighed end 6 måneder,  

 skal retssag anlægges hurtigst muligt efter lejeforholdets  

 påbegyndelse.
 Tilsvarende frister gælder også, hvis  

 spørgsmålet om tidsbegrænsningsvilkåret i stedet  

 efter parternes aftale skal afgøres ved voldgift.
Endelig foreslås det i stk. 4, at i de  

 tilfælde, hvor lejeforholdet fortsætter uden  

 tidsbegrænsning, finder forslagets § 14 anvendelse, også  

 selv om § 14 ikke er aftalt.
Ved indgåelse af en tidsbestemt  

 lejeaftale må det forudsættes, at lejeren har været  

 indstillet på, at lejeaftalens vilkår skulle genforhandles ved  

 udløbet af den tidsbestemte lejeaftale.
Det findes derfor rimeligt, at  

 der gives mulighed for at ændre lejevilkårene efter § 14 i  

 denne situation.
 Det er en forudsætning for at anvende § 14, at  

 der er tale om et lejeforhold, der ikke er erhvervsbeskyttet, dvs. omfattet  

 af § 62.
 At § 14 finder anvendelse indebærer, at de i  

 bestemmelsen nævnte tidspunkter for, hvornår en ændring af  

 lejevilkårene og en opsigelse kan få virkning, gælder, dvs.  

 tidligst 8 år efter lejeperiodens begyndelse, tidligst 8 år efter  

 det tidspunkt, hvor vilkårene for lejeforholdet er ændret  

 væsentligt, og tidligst 4 år efter, at der sidst er trådt  

 en lejeforhøjelse i kraft efter forslagets § 13 om regulering af  

 lejen til markedslejen.
Til § 64 Bestemmelsen svarer til den gældende lejelovs  

 § 86. Dog foreslås et opsigelsesvarsel fra såvel lejers som  

 udlejers side på 3 måneder til den første i en  

 måned.
Opsigelsesvarslet forlænges således ikke på  

 grund af helligdage.
Undtagelserne fra 3 måneders-varslet er opsigelse  

 af lejeforhold om garager, stalde og lignende, hvor varslet er 1 måned,  

 og opsigelse fra udlejers side med den begrundelse, at udlejeren  

 ønsker selv at benytte det lejede, hvor varslet er 1 år til  

 aftalt flyttedag.
Stk. 3 om udlejers tabsbegrænsningspligt svarer  

 til den nugældende § 86, stk. 3. Denne bestemmelse om  

 udlejerens pligt til at forsøge at genudleje lejemålet, hvis  

 lejeren fraflytter inden opsigelsesvarslets udløb, og dermed  

 begrænse sit tab, foreslås således videreført.
Det  

 bemærkes, at udlejerens rimelige omkostninger i forbindelse med  

 genudlejningen kan indgå ved opgørelse af udlejerens krav over  

 for lejeren.
Der tænkes her på eventuelle omkostninger til  

 annoncering, ejendomsmægler m.v.
Til § 65 Bestemmelsen svarer til den gældende lejelovs  

 § 87 om formkravene til en opsigelse.
 Bestemmelsen foreslås i forhold til den  

 nugældende § 87, stk. 1, ændret således, at selv  

 om et eller flere af formkravene ikke er opfyldt, kan varslingen alligevel  

 bevare sin gyldighed, såfremt udlejeren kan godtgøre, at  

 lejerens retsstilling i den konkrete sag ikke er blevet forringet derved.
Til § 66 Efter § 89 i den gældende lejelov kan der gives  

 en lejer, der driver en erhvervsvirksomhed, hvis stedlige forbliven i  

 ejendommen er af væsentlig betydning og værdi for virksomheden,  

 erstatning, hvis lejeren opsiges.
 Der er i den gældende lejelovs § 89 og  

 § 88, stk. 2, nævnt en række forhold, der skal tages  

 hensyn til ved fastsættelse af denne erstatning, herunder værdien  

 af kundekredsen (goodwill).
Ifølge retspraksis beregnes erstatningen til en  

 opsagt erhvervslejer på grundlag af de erstatningsposter, der er  

 nævnt i loven.
For såvidt angår goodwill udmåles  

 erstatningen dog standardmæssigt til 1 års nettofortjeneste  

 beregnet efter gennemsnittet af nettofortjenesten i de sidste 3 års  

 skatteregnskaber.
Der er således ikke tale om en erstatning for mistet  

 goodwill i den forstand, at beløbet opgøres på grundlag  

 af et dokumenteret tab, men snarere om en godtgørelse beregnet efter  

 nogle af retspraksis fastlagte principper.
Det foreslås at udforme § 66 således, at  

 bestemmelsen afspejler retspraksis.
Dette indebærer for det  

 første en tabserstatning, der kan opgøres på grundlag af  

 dokumenterbare tabsposter.
For det andet foreslås det, at der skal  

 udbetales en godtgørelse for tabt goodwill, der som udgangspunkt  

 opgøres efter en standardiseret beregning.
 Efter den gældende lejelovs § 89 er det kun  

 lejeren af et erhvervsbeskyttet lejeforhold, der har ret til erstatning ved  

 opsigelse.
Den foreslåede bestemmelse indebærer, at  

 lejere af alle typer af erhvervslejeforhold - bortset fra de såkaldte  

 etablissementslejemål og garager, stalde og lignende - vil kunne  

 få erstatning og godtgørelse ved opsigelse, såfremt  

 betingelserne herfor er opfyldt.
Undtaget er dog de tilfælde, hvor  

 lejeren opsiges på grund af misligholdelse.
Det foreslås i stk. 1, at fastsættelsen  

 af en opsigelseserstatning skal ske på grundlag af det tab, som lejeren  

 lider som følge af opsigelsen.
Herudover skal udlejeren betale lejeren  

 en godtgørelse for tabt goodwill, jf. bemærkningerne til  

 stk. 3 nedenfor.
 Det foreslås i bestemmelsens stk. 2, at  

 erstatningsopgørelsen blandt andet skal omfatte lejerens  

 flytteudgifter, værdiforringelse af lejerens inventar, installationer  

 o. lign. ved flytning, værdien af lejerens forbedringer m.v. af de  

 lejede lokaler, driftstab i flytteperioden, lejerens udgifter til sagkyndig  

 bistand og andre udgifter, som med rimelighed kan henføres til  

 opsigelsen.
Opremsningen i bestemmelsen af de poster, der kan ydes  

 erstatning for, er ikke udtømmende, men alene udtryk for eksempler  

 på, hvad erstatningsopgørelsen kan dække.
Det vil derfor  

 være domstolene, som i det konkrete tilfælde må vurdere,  

 hvilket tab lejeren lider.
 Når forslaget ikke indeholder en udtømmende  

 opremsning, skyldes det, at erhvervslejeforhold er meget forskellige,  

 således at det er umuligt på forhånd at beskrive alle  

 former for erstatningsberettigede tab.
 De anførte eksempler på erstatningsposter  

 svarer i det væsentlige til de poster, som efter gældende praksis  

 normalt indgår ved beregningen af erstatning til en lejer efter den  

 gældende bestemmelse i lejelovens § 89.
 I bestemmelsen nævnes følgende eksempler  

 på tabsposter:
 1)	Lejerens flytteudgifter.  

 Ud over selve udgiften til flytning kan man f. eks. forestille sig udgiften  

 til flyttemeddelelser til kunder, udgiften til ændring i vejvisere og  

 lignende samt udgiften til ændringer i brochuremateriale og  

 brevpapir.
 2)	Værdiforringelse af lejerens inventar, installationer og  

 lignende ved flytning.  

 Som eksempel kan nævnes maskiner og inventar, som skal tilpasses det  

 nye sted, eller som ikke kan anvendes i de nye lokaler.
3)	Værdien af de installationer efter driftsmæssige  

 afskrivninger, forbedringer og andre indretninger, som lejeren med udlejerens  

 samtykke har udført i det lejede for egen regning, og som lejeren ikke  

 kan medtage uden væsentligt tab, medmindre lejeren har forpligtet sig  

 til at foretage retablering.  

 Som eksempel herpå kan nævnes indretning af særlige  

 omklædnings- og badefaciliteter til personalet, udluftningsanlæg  

 og anlæg til tyverisikring.
Den værdi, som skal erstattes, er den  

 bogførte værdi.
4)	Driftstab i normal flytteperiode.  

 Posten skal dække det tab, som lejeren lider ved, at virksomheden  

 ligger stille i flytteperioden.  

 Det forhold, at virksomheden flytter til at andet lejemål, vil normalt  

 ikke være til hinder for, at personalets ansættelsesforhold kan  

 fortsætte.
Det tab for lejeren, som opstår på grund af  

 lønudgifter til personalet i flytteperioden, henhører under  

 posten driftstab.
 5)	Lejerens rimelige udgifter til sagkyndig bistand.  

 Med denne bestemmelse er det hensigten, at der vil kunne ydes erstatning for  

 de rimelige og sædvanlige omkostninger, som lejeren har i forbindelse  

 med opsigelsen, herunder opgørelse af erstatningskrav.  

 Der er altså tale om udgifter, som relaterer sig til det »gamle«  

 lejemål.
 6)	Andre udgifter, som med rimelighed kan henføres til  

 opsigelsen.
 Erstatning for værdien af lejevilkår, der er gunstigere  

 end de gældende markedsmæssige vilkår, vil ikke kunne  

 omfattes af bestemmelsen.
Udgiften til leje i et nyt lejemål vil ikke skulle  

 omfattes af tabsopgørelsen.
Dette gælder, selv om lejeren skal  

 betale en højere leje eller nøglepenge, som i realiteten er en  

 form for lejebetaling, et andet sted, ud fra den betragtning, at den  

 højere leje generelt må antages at være udtryk for en  

 højere lejeværdi, hvorfor lejeren ikke kan siges at lide et tab  

 som følge af en højere leje i det nye lejemål.
Udgifter til en ejendomsmægler med henblik på  

 formidling af et egnet lejemål kan heller ikke medtages som  

 erstatningsberettiget post.
Dette hænger sammen med, at det i forslaget  

 er valgt at sondre mellem tab, som vedrører det gamle lejemål,  

 og udgifter, som er forbundet med det nye lejemål.
 I stk. 3, der gælder for de erhvervsbeskyttede  

 lejeforhold, foreslås det, at udlejeren udover de i stk. 2  

 nævnte tabsposter skal betale lejeren en godtgørelse for  

 værdien af den del af lejerens kundekreds, der mistes som følge  

 af flytningen.
Udgangspunktet efter forslaget er, at godtgørelsen  

 for tabt goodwill beregnes med udgangspunkt i virksomhedens årlige  

 nettooverskud, men bestemmelsen udtrykker samtidig, at der kan forekomme  

 tilfælde, hvor en sådan beregningsmåde ville være  

 urimelig.
Der kan f.eks. forekomme tilfælde, hvor en godtgørelse  

 beregnet på denne måde vil give et meget lavt beløb i  

 forhold til den mistede goodwill, hvorfor der efter omstændighederne  

 vil kunne fastsættes en højere godtgørelse.
Ved fastsættelse af opsigelseserstatningen skal der  

 efter forslaget i bestemmelsens stk. 4 ses bort fra ændringer, som  

 lejeren foretager i de lejede lokaler efter det tidspunkt, hvor lejeforholdet  

 er opsagt.
Det betyder, at de ændringer, som lejeren foretager i  

 perioden, indtil udlejeren opsiger lejeforholdet, som udgangspunkt skal  

 indgå i vurderingen af, om lejeren har lidt et tab.
Lejeren har dog ret til erstatning for ændringer,  

 som lejeren har gennemført efter dette tidspunkt, fordi de  

 pågældende ændringer har været påbudt eller  

 fastsat ved lov.
Ved opgørelse af erstatningen kan det tages i  

 betragtning, om lejeren har udnyttet en eventuel mulighed for at søge  

 dispensation fra krav om gennemførelse af sådanne  

 ændringer i de tilfælde, hvor lejeren er opsagt.
 Det foreslås i bestemmelsens stk. 5, at  

 lejeren skal udfolde sædvanlige og rimelige bestræbelser på  

 at begrænse sit tab.
Stk. 6-10 regulerer forholdet mellem udlejer og lejer  

 i den situation, hvor lejeren er sagt op og har krav på erstatning og  

 godtgørelse, men hvor størrelsen af erstatningen og  

 godtgørelsen ikke er fastlagt.
Lejeren har en interesse i at få  

 likviditet til at etablere sig i et nyt lejemål og sikkerhed for, at  

 udlejer betaler.
Lejer har endvidere en interesse i at vide, hvor længe  

 lejer skal vente på, at udlejeren stiller sikkerheden.
 Heroverfor har udlejeren interesse i, at lejeren flytter,  

 at kende størrelsen af den sikkerhed, der skal stilles, og at  

 erstatningen og godtgørelsen først udbetales, når  

 beløbet er fastlagt, og lejeren er flyttet.
Udgangspunktet er som efter den gældende lov, at  

 lejer ikke skal fraflytte, før lejeren har modtaget erstatningen og  

 godtgørelsen, eller udlejer har stillet sikkerhed herfor.
Som noget  

 nyt skabes der en udtrykkelig hjemmel til, at boligretten som en del af  

 erstatningssagen kan tage stilling til størrelsen af en sikkerhed.  

 Denne sikkerhed kan dog ikke danne grundlag for udbetaling, før  

 erstatningen og godtgørelsen er fastlagt, og lejeren er  

 flyttet.
Det foreslås endvidere som noget nyt, at der  

 fastsættes frister for, hvornår sikkerheden skal være  

 stillet med den virkning, at opsigelsen bortfalder, hvis udlejer ikke  

 overholder fristerne.
Den nævnte virkning indtræder dog kun, hvis  

 lejeren efter udløbet af de omhandlede frister har givet udlejeren et  

 skriftligt påkrav, og hvis sikkerheden ikke er stillet senest 1 uge  

 efter, at påkravet er kommet frem til udlejeren.
Bestemmelsen i stk. 6, hvorefter lejeren ikke skal  

 fraflytte, før lejeren har modtaget erstatning og godtgørelse,  

 eller udlejeren ved bankgaranti eller på anden måde har stillet  

 betryggende sikkerhed for erstatningsbeløbets betaling, svarer til den  

 gældende lejelovs § 89, stk. 3. Det bemærkes, at  

 lejerens krav er beskyttet efter lovforslagets § 6, men at bestemmelsen  

 skal beskytte lejeren mod at komme i likviditetsmangel ved at skulle flytte,  

 inden udlejeren har betalt erstatning og godtgørelse for  

 opsigelsen eller stillet sikkerhed herfor.
Bestemmelsen medvirker til, at det  

 er i begge parters interesse at få afklaret  

 erstatningsspørgsmålet.
Bestemmelsen i stk. 7, der er ny, tager sigte  

 på den situation, hvor parterne er uenige om størrelsen af  

 erstatningen og godtgørelsen.
For at give udlejeren mulighed for at  

 kunne leje ud på ny og lejeren likviditetsmæssig mulighed for at  

 kunne etablere sig i et nyt lejeforhold foreslås det, at boligretten  

 som en del af en retssag om erstatningens og godtgørelsens  

 størrelse skal kunne tage stilling til størrelsen af den  

 sikkerhed, som udlejeren skal stille.
 Det foreslås i stk. 8, at lejeren ikke kan  

 kræve udbetaling på grundlag af en stillet sikkerhed, før  

 erstatningens og godtgørelsens størrelse er endeligt  

 fastsat, og lejeren er fraflyttet lejemålet.
I stk. 9 og 10 er foreslået nogle frister for,  

 hvornår sikkerheden skal stilles, ligesom det foreslås, at  

 udlejerens opsigelse bortfalder, hvis sikkerheden ikke stilles inden for  

 disse frister.
Sikkerheden - som kan være aftalt mellem parterne eller  

 fastsat af boligretten - skal således stilles senest 3 uger, før  

 lejeren skal fraflytte.
Af hensyn til, at udlejeren skal have mulighed for  

 ved forhandling med banker o.lign. at stille sikkerheden, kan lejeren dog  

 tidligst kræve sikkerheden stillet 3 uger efter, at sikkerhedens  

 størrelse er fastsat.
 Har udlejeren ikke stillet sikkerheden inden for de  

 frister, der er nævnt ovenfor, skal lejeren give udlejeren et  

 skriftligt påkrav, hvoraf det skal fremgå, at lejeren vil  

 betragte opsigelsen som bortfaldet, hvis sikkerheden ikke stilles senest 1  

 uge efter, at påkravet er kommet frem.
Udlejeren har herefter som nævnt 1 uge, efter at  

 påkravet er kommet frem, til at stille sikkerheden.
Sker dette ikke,  

 bortfalder opsigelsen, og lejeforholdet fortsætter på de hidtil  

 gældende vilkår.
Til § 67 Bestemmelsens stk. 1 og 2 svarer til den  

 gældende lejelovs § 90, dog således, at det skal  

 fremgå af lejerens meddelelse til udlejeren, hvordan størrelsen  

 og sammensætningen af lejerens krav om erstatning og godtgørelse  

 er.
Dette krav er ikke sanktioneret.
Endvidere præciseres det i  

 stk. 2, at lejer alene skal anlægge sag ved boligretten ved  

 uenighed om erstatningen og godtgørelsen efter § 66.
 Bestemmelsens stk. 3 og 4 svarer til den  

 gældende lejelovs § 91 og vedrører således alene de  

 erhvervsbeskyttede lejeforhold.
Til § 68 Det foreslås, at reglerne om erstatning ved  

 opsigelse gælder deklaratorisk for de ikke-erhvervsbeskyttede  

 lejeforhold.
 Bestemmelsen er i øvrigt en videreførelse af  

 den gældende lejelovs § 92.
 Ved alle typer erhvervslejeforhold skal det således  

 som hidtil kunne aftales, at begge parter skal sige op med et længere  

 varsel end opsigelsesvarslet efter loven, ligesom det skal kunne aftales, at  

 lejeren kan sige op med et kortere varsel.
 Endvidere skal parterne som hidtil kunne aftale, at  

 udlejeren eller begge parter ikke skal kunne opsige lejeaftalen i en periode.  

 Såvel lejeren som udlejeren giver ved en sådan aftale afkald  

 på at kunne foretage opsigelse efter reglerne i det foreslåede  

 kapitel om opsigelse.
Til kapitel 12 De gældende regler om ophævelse af lejeaftalen  

 i lejelovens §§ 93-96 foreslås videreført i det  

 væsentlige uændret.
Til § 69 Bestemmelsen svarer som udgangspunkt til den  

 nugældende § 93.
 Udlejeren kan ligesom i den nugældende lov blandt  

 andet hæve lejeaftalen, når leje eller anden pligtig pengeydelse  

 ikke er betalt rettidigt, jf. forslagets stk. 1, nr. 1. Det  

 foreslås, at det i stk. 2 beskrives, at der ved pligtig  

 pengeydelse forstås udlejerens forfaldne krav mod lejeren, der  

 udspringer af denne lov eller lejeaftalen.
 Eksemplerne i den nugældende § 93, stk. 1,  

 litra g, på, hvilke former for tilsidesættelse af god skik og  

 orden fra lejerens side, der kan føre til ophævelse,  

 foreslås udbygget med den form for uacceptabel adfærd, der  

 medfører gener som generel utryghed, forråelse af ejendommens  

 miljø og sundhedsmæssig risiko, jf. forslagets stk. 1, nr.  

 7. Eksempelvis kan narkohandel og prostitution i det lejede medføre  

 sådanne gener.
Opremsningen er ikke udtømmende.
Der kan  

 tænkes yderligere eksempler på misligholdelse, såsom lejers  

 uberettigede disponering over fællesarealer, f.eks. ved parkering,  

 uberettiget, stødende eller skæmmende skiltning, henstilling af  

 varer uden for lejemålet uden tilladelse, manglende renholdelse og  

 tilsidesættelse af regler for bortskaffelse eller håndtering af  

 affald.
 Stk. 3 svarer til den gældende lejelovs  

 § 93, stk. 2.
Til § 70 Bestemmelsen svarer til den gældende lejelovs  

 § 94.
Til § 71 Bestemmelsen svarer til den gældende lejelovs  

 § 95. I forlængelse af den aftalefrihed, der kendetegner  

 lovforslaget, foreslås det, at lejeren som udgangspunkt skal betale  

 leje m.v., indtil lejeren kunne flytte med aftalt (og ikke sædvanligt)  

 varsel, som også dækker over en aftalt uopsigelighed fra lejers  

 side.
Lejeren skal erstatte udlejeren ethvert tab, der er forbundet med  

 udsættelsen af det lejede.
Der er tale om en præcisering af de  

 gældende regler, herunder dansk rets almindelige erstatningsregler.
Til § 72 Bestemmelsen svarer til den gældende lejelovs  

 § 96. Selv om udlejeren efter forslagets § 69, stk. 1, kun kan  

 hæve lejeaftalen med respekt af reglen i § 70, foreslås det  

 udtrykkeligt at gøre reglen præceptiv.
Til kapitel 13 Til § 73 Bestemmelsen svarer til den gældende lejelovs  

 § 97, bortset fra, at det foreslås, at lejeren skal have en pligt  

 til at lade udlejeren bese det lejede, hvis ejendommen eller det lejede  

 påtænkes solgt.
Til § 74 Bestemmelsen svarer til den gældende lejelovs  

 § 98.
I stk. 1 foreslås det ikke at medtage  

 lejelovens § 98, stk. 1, sidste pkt., hvorefter det ikke kan  

 pålægges lejeren at bringe det lejede i bedre stand end den,  

 hvori lejeren overtog det lejede.
Begrundelsen herfor er, at det med  

 forslaget til erhvervslejelov overlades til parterne at aftale, i hvilken  

 stand lejemålet skal afleveres ved fraflytningen.
 Det følger af overgangsreglen i § 89,  

 stk. 2, nr. 3, at lejeaftaler, der er indgået inden lovens  

 ikrafttræden, skal bedømmes efter den gældende lov  

 på tidspunktet for aftalens indgåelse, hvorfor en aftale om at  

 aflevere det lejede i bedre stand end ved overtagelsen fortsat vil være  

 ugyldig.
 I bestemmelsens stk. 2 foreslås fristen for  

 udlejerens indsigelse forlænget fra 2 til 4 uger fra fraflytningsdagen.  

 Det foreslås endvidere, at i de tilfælde, hvor lejeren har  

 handlet svigagtigt, eller mangelen ikke har kunnet erkendes ved anvendelse af  

 sædvanlig agtpågivenhed, skal udlejeren gøre kravet  

 gældende uden ugrundet ophold efter, at mangelen er eller burde  

 være opdaget.
Til § 75 Bestemmelsens stk. 1 svarer til den gældende  

 lejelovs § 99, stk. 1.
 Bestemmelsens stk. 2 svarer til den gældende  

 lejelovs § 99, stk. 2, dog således, at såfremt lejeren  

 med udlejerens samtykke har foretaget ændringer, kan udlejeren  

 kræve retablering, såfremt udlejeren har taget et generelt  

 forbehold ved lejekontraktens indgåelse eller et konkret forbehold ved  

 meddelelse af samtykke.
Til kapitel 14 Det foreslås, at tvister i erhvervslejeforhold -  

 medmindre parterne har aftalt voldgiftsbehandling, jf. bemærkningerne  

 til § 77 - fortsat skal afgøres ved de almindelige domstole, dvs.  

 ved boligretten i 1. instans.
Til § 76 Stk. 1 svarer til den gældende lejelovs  

 § 107, stk. 1.
I stk. 1 foreslås, at tvister, som udspringer  

 af denne lov eller lejeaftalen, om lokaler m.v., der er omfattet af denne  

 lov, indbringes i 1. instans for byretten.
Retten benævnes  

 boligretten.
 I stk. 2 foreslås det, at reglerne i den  

 gældende lejelovs kapitel XVIII om boligretten finder anvendelse.
 For at undgå risikoen for, at boligretten kommer til  

 at fungere forskelligt i forskellige typer af sager, bør reglerne  

 forblive samlet i lejeloven, således at øvrige lejeretlige love  

 kan henvise hertil, som det er sket i lov om leje af almene boliger,  

 § 107.
Til § 77 Det foreslås præciseret i bestemmelsen, at  

 parterne kan aftale, at enhver tvist vedrørende lejeforholdet skal  

 afgøres ved voldgift.
Parterne kan endvidere aftale delvis  

 voldgiftsbehandling.
Efter den gældende lejelovgivning er der tvivl om, i  

 hvilket omfang der kan aftales voldgiftsbehandling.
Det foreslås derfor  

 fastsat i lovteksten, at aftaler om voldgiftsbehandling kan indgås  

 efter lovens ikrafttræden enten ved lejeaftalens indgåelse eller  

 senere.
Sådanne aftaler er omfattet af de begrænsninger, der  

 følger af forslagets § 7, øvrige af aftalerettens almindelige  

 ugyldighedsregler samt lov om voldgift.
En voldgiftsaftale kan f.eks.  

 tilsidesættes som ugyldig, hvis aftalen foreskriver en  

 sammensætning af voldgiftsretten eller en sagsbehandling, som ikke er  

 betryggende for parterne eller en af disse, jf. lov om voldgift, § 1,  

 stk. 2. Ifølge retspraksis stilles ret strenge krav til beviset  

 for, at der er indgået en voldgiftsaftale.
 De tvister, der kan forelægges for voldgift, er alle  

 tvister, der udspringer af loven eller lejeaftalen.
 Hvis parterne har aftalt voldgift, kan  

 voldgiftsbehandlingen finde sted ved en ad hoc voldgiftsret eller ved en  

 institutionaliseret voldgiftsret, f.eks. ved Det Danske  

 Voldgiftsinstitut.
 I stk. 2 foreslås det, at voldgiftsretten  

 tillægges samme kompetence som boligretten, når parterne har  

 aftalt voldgiftsbehandling.
Til kapitel 15 Til §§ 78 og 79 Bestemmelserne svarer til den gældende lejelovs  

 §§ 85 d og 85 e om godtgørelse til en erhvervslejer, der opsiges  

 efter den gældende lejelovs § 83, stk. 1, litra b, som  

 følge af ekspropriation eller på grund af nedrivning eller  

 ombygning af ejendommen til fyldestgørelse af et formål, til  

 hvis gennemførelse der kan foretages ekspropriation.
 Forslaget i § 78, stk. 3, hvorefter  

 godtgørelsen nedsættes i det omfang, der ydes erstatning,  

 betyder, at der skal ske nedsættelse, uanset om der ydes erstatning for  

 ekspropriation eller efter forslagets § 66.
 De foreslåede offentligretlige regler gældende  

 for erhvervslejemål er medtaget i forslaget, fordi det tilstræbes  

 at samle alle regler, der gælder for erhvervslejeforhold, i én  

 lov.
Til Kapitel 16 Til § 80 Det foreslås i stk. 1 for lejeaftaler, der er  

 indgået inden den 1. januar 2000, i det følgende betegnet som  

 eksisterende lejeaftaler, at lejen kan kræves reguleret efter det  

 lejedes værdi til ikrafttræden inden udgangen af 2002 efter  

 reglerne i forslagets §§ 81-83. Dog skal en aftale i henhold til den  

 nugældende lov om lejeregulering i erhvervslokaler m.v., § 9,  

 stk. 2 eller 3, om fraskrivelse af retten til at kræve lejen  

 reguleret i en årrække ud over de i lovens §§ 3-5  

 nævnte 4 år respekteres, jf. forslaget i stk. 2. Det samme  

 gælder en aftale i henhold til tidligere lovgivning eller den  

 gældende erhvervslejereguleringslov om regulering af lejen i  

 medfør af særlige reguleringsklausuler på anden måde  

 end efter det lejedes værdi, jf. det foreslåede i stk. 3 og  

 4.
 Efter § 9, stk. 2, i  

 erhvervslejereguleringsloven kan parterne, hvis der er tillagt lejeren  

 afståelsesret og genindtrædelsesret af et omfang mindst svarende  

 til det fastsatte i § 74 a i den nugældende lejelov, gensidigt  

 fraskrive sig retten til at kræve lejen reguleret under henvisning til  

 det lejedes værdi i op til 8 år ud over de i lovens §§ 3 og  

 5 nævnte 4 år.
 Efter erhvervslejereguleringslovens § 9, stk. 3,  

 kan §§ 3-5 fraviges i en lejeaftale indgået efter den 31. december  

 1991 for lokaler i en ejendom, der er påbegyndt opført efter  

 lejeaftalens indgåelse og efter lejers anvisning med hensyn til  

 udformning og indretning.
Erhvervslejereguleringslovens § 9, stk. 4, der  

 vedrører aftaler om regulering af lejen i medfør af  

 særlige reguleringsklausuler, stiller krav om illustrerende  

 regneeksempler som betingelse for, at lejen kan kræves reguleret efter  

 disse klausuler.
Det følger desuden af bestemmelsen, at det er en  

 betingelse for fra udlejers side tillige at kunne kræve lejen reguleret  

 efter det lejedes værdi efter lovens § 3, at dette udtrykkeligt  

 fremgår af lejeaftalen.
 Erhvervslejereguleringslovens § 9, stk. 2-4, har  

 virkning for eksisterende lejeaftaler, der er indgået den 1. januar  

 1992 eller senere.
Er der tale om en eksisterende lejeaftale indgået  

 den 1. januar 1992 eller senere om regulering af lejen i medfør af  

 særlige reguleringsklausuler på anden måde end efter det  

 lejedes værdi, følger det af det foreslåede i stk. 3,  

 at regulering efter de aftalte klausuler kun kan ske, hvis aftalen indeholder  

 de illustrerende regneeksempler, som erhvervslejereguleringslovens § 9,  

 stk. 4, stiller krav om.
For en sådan lejeaftale gælder  

 desuden ifølge forslaget i stk. 4, at udlejer ikke kan  

 kræve lejen reguleret efter det lejedes værdi efter forslagets  

 § 81, hvis det ikke udtrykkeligt fremgår af aftalen, at lejen  

 tillige kan reguleres efter erhvervslejereguleringslovens § 3.
Efter forslaget i stk. 5 skal varsling af regulering  

 af lejen i henhold til en eksisterende lejeaftale til ikrafttræden den  

 1. januar 2003 eller senere ske efter reglerne i forslagets § 13 om  

 regulering til markedsleje.
Lejereguleringen kan dog tidligst få  

 virkning 4 år efter lejeforholdets begyndelse eller efter det  

 tidspunkt, hvor der er trådt en ændring af lejen i kraft i  

 henhold til §§ 3 eller 5 om det lejedes værdi i lov om  

 lejeregulering i erhvervslokaler m.v. eller i henhold til de foreslåede  

 regler i §§ 81 eller 83 om det lejedes værdi.
 Endvidere foreslås det, at aftaler, som er  

 indgået i henhold til § 9, stk. 2 eller 3, i den  

 nugældende lov om lejeregulering i erhvervslokaler m.v., og som  

 tillægger parterne en længere fredningsperiode end 4 år,  

 skal respekteres med den virkning, at lejen først kan forlanges  

 reguleret efter § 13, når fredningsperioden er udløbet.
 Endelig foreslås det i stk. 5, at reguleres lejen  

 efter særlige reguleringsklausuler på anden måde end efter  

 det lejedes værdi, og er aftalen indgået den 1. januar 1992 eller  

 senere, kan udlejeren ikke kræve lejen reguleret efter § 13,  

 medmindre det udtrykkeligt fremgår af aftalen, at lejen tillige skal  

 kunne reguleres efter de hidtil gældende regler i § 3 i lov om  

 lejeregulering i erhvervslokaler m.v.
Til §§ 81-83 De foreslåede regler svarer til §§ 3-5 i den  

 nugældende lov om lejeregulering i erhvervslokaler m.v.
Bevistemaerne er hermed uændrede i forhold til den  

 gældende lovgivning om det lejedes værdi.
Det fremgår  

 således af bestemmelserne, hvad det er, parterne nærmere skal  

 bevise.
 Bestemmelserne indeholder derimod ingen regler om, hvilke  

 bevismidler der kan anvendes.
 Ved fastlæggelse af det lejedes værdi efter  

 erhvervslejereguleringsloven har der tilsyneladende udviklet sig en  

 retspraksis, hvorefter bevisførelse skal ske i form af konkrete  

 sammenligningslejemål.
For at præcisere, at der ikke gælder et  

 sådant krav, er der som noget nyt i forslagets § 81, stk. 5  

 indsat en henvisning til retsplejelovens § 344. Med henvisningen til  

 retsplejelovens § 344 er det således hensigten at fastslå,  

 at bevisførelse også kan ske på anden måde   og  

 således ikke udelukkende ved fremlæggelse af  

 sammenligningslejemål   herunder ved syn og skøn,  

 vidneførelse m.v.
Det er herefter op til rettens frie  

 bedømmelse, om parterne har ført tilstrækkeligt bevis for  

 størrelsen af det lejedes værdi.
 Den foreslåede ændring skal gøre det  

 smidigere og dermed mere præcist at finde frem til den korrekte leje,  

 d.v.s. det lejedes værdi.
Til § 84 Det foreslås, at parterne kan aftale, at  

 spørgsmålet om regulering af lejen skal afgøres ved  

 voldgift.
Til § 85 Den foreslåede bestemmelse om ufravigelighed skal  

 ses i sammenhæng med forslaget i § 86, stk. 3, hvorefter  

 lejeforholdets parter fra 1. januar 2000 kan aftale, at de foreslåede  

 regler i kapitel 1-15 finder hel eller delvis anvendelse på en  

 eksisterende lejeaftale.
Til kapitel 17 Til § 86 Fra 1. januar 2000 foreslås alle regler  

 vedrørende erhvervslejeforhold samlet i én lov.
Som konsekvens  

 heraf foreslås den gældende lov om lejeregulering i  

 erhvervslokaler m.v. ophævet med udgangen af 1999 og  

 anvendelsesområdet for den gældende lov om leje samtidig  

 ændret, jf. forslagets §§ 87 og 88.
 I stk. 1 foreslås, at loven træder i  

 kraft den 1. januar 2000 og har virkning for lejeaftaler, der indgås  

 fra og med denne dato.
Tidspunktet for lejeaftalens indgåelse vil normalt  

 være den dato, hvor lejeaftalen er underskrevet.
Det kan dog også  

 afhængig af den konkrete situation være et tidligere tidspunkt,  

 f.eks. indflytningstidspunktet, hvis indflytningen er sket før  

 lejeaftalens underskrivelse.
 I stk. 2 foreslås, at loven desuden har  

 virkning for lejeaftaler, der er indgået inden den 1. januar 2000, i  

 det følgende betegnet som eksisterende lejeaftaler.
Det er en konsekvens af forslaget i stk. 2, at  

 forslagets § 14 om adgang til at aftale opsigelse af  

 ikke-erhvervsbeskyttede lejemål gælder for de eksisterende  

 lejeaftaler.
Der henvises i denne forbindelse dels til, at en særlig  

 aftale er nødvendig, dels til de strenge krav til indholdet af en  

 sådan aftale, som foreslås af hensyn til lejeren, jf.  

 bemærkningerne til § 14.
 Der gælder efter forslaget den modifikation fra  

 forslaget om, at loven finder anvendelse på eksisterende lejeaftaler,  

 som er indeholdt i de overgangsbestemmelser, som fremgår af § 89,  

 hvorefter der på bestemte områder af retsforholdet mellem lejer  

 og udlejer er taget stilling til, at den tidligere gældende lovgivning  

 skal finde anvendelse ved bedømmelsen af parternes retsstilling.
I stk. 3 foreslås der indført en hjemmel  

 til, at lejeforholdets parter fra lovens ikrafttræden den 1. januar  

 2000 kan aftale, at forslagets kapitel 1 til 15 helt eller delvis finder  

 anvendelse på eksisterende lejeaftaler.
En sådan aftale vil ikke  

 kunne indgås med bindende virkning inden lovens ikrafttræden.
Det  

 interessante for parterne i denne forbindelse er at fravige undtagelserne i  

 forslagets kapitel 16 og i overgangsbestemmelserne i forslagets  

 § 89.
 Det foreslås i forbindelse hermed, at det ved  

 ændringer i eksisterende lejeaftaler efter udgangen af 1999, herunder  

 ved tillæg, er en betingelse for, at forslagets kapitel 1 til 15 finder  

 anvendelse på lejeforholdet, at parterne har aftalt dette.
En aftale mellem parterne om, at reglerne i forslagets  

 kapitel 1 til 15 skal finde anvendelse på lejeforholdet, betyder bl.a.,  

 at den udskydelse af adgangen til at kræve markedsleje, som  

 følger af § 80, stk. 5, bortfalder.
Det foreslås i denne  

 forbindelse, at forslagets § 80, stk. 5, 2.-4. pkt., finder tilsvarende  

 anvendelse, når der er indgået aftaler om, at forslagets  

 § 13 om regulering af lejen til markedslejen skal finde anvendelse.  

 Hermed sikres bl.a. også i denne situation de i forslagets § 80,  

 stk. 5, 2. og 3. pkt., omhandlede fredningsperioder.
Typeformular H af 2. januar 1996, lejekontrakt for  

 erhverv, indeholder følgende bestemmelse: »Herudover er udlejers og  

 lejers rettigheder og pligter i lejeforholdet reguleret i den til enhver tid  

 gældende lejelovgivning, medmindre parterne aftaler andet«.
Under  

 henvisning til ovenstående vil en lejeaftale, der er indgået  

 inden den 1. januar 2000 på denne typeformular med den nævnte  

 bestemmelse, ikke uden videre bringes over i det nye lovgrundlag.
Hertil  

 kræves en aftale indgået mellem parterne 1. januar 2000 eller  

 senere.
Til § 87 Det foreslås, at lov om lejeregulering i  

 erhvervslokaler m.v. ophæves med udgangen af 1999. Samtidig  

 foreslås det, at der inden den 1. januar 2000 kan ske varsling efter  

 den nævnte lov til ikrafttræden af det varslede senest den 1.  

 april 2000. Med dette forslag sikres det i tilfælde af dette  

 lovforslags vedtagelse i sidste kvartal i 1999, at der under alle  

 omstændigheder kan varsles til ikrafttræden af det varslede fra  

 den 1. januar 2000.
Til § 88 Anvendelsesområdet for lov om leje foreslås  

 ændret ved indsættelse af en bestemmelse i lovens § 2 om, at  

 loven ikke gælder for lejeforhold, som er omfattet af den  

 foreslåede lov om leje af erhvervslokaler m.v.
 Lov om leje vil herefter alene omfatte erhvervslokaler som  

 et element i et såkaldt blandet lejemål, dvs. udleje ved samme  

 kontraktforhold dels af beboelseslejlighed, dels af lokaler til andet end  

 beboelse, idet lejelovens regler om beboelseslejligheder også finder  

 anvendelse på blandede lejemål, jf. dog nedenfor.
 De lokaler i et blandet lejemål, der udelukkende er  

 udlejet til andet end beboelse, og som er beliggende i sin egen fysiske  

 enhed, foreslås omfattet af reglerne i forslagets §§ 9-13, 31 og  

 32, jf. forslagets § 1, stk. 2, og bemærkningerne hertil.
Efter forslaget i stk. 2, der skal ses i sammenhæng  

 med det foreslåede i § 87, kan der inden den 1. januar 2000 ske  

 varsling efter lov om leje til ikrafttræden af det varslede senest den  

 1. april 2000. Der henvises til bemærkningerne til § 87 med hensyn  

 til forslaget om tilsvarende mulighed for varsling efter den gældende  

 erhvervslejereguleringslov.
Den varsling, der kan blive tale om efter den  

 gældende lejelov, er varsling af forbedringsforhøjelser og  

 adgang til det lejede.
Til § 89 Det foreslås i stk. 1 for eksisterende lejeaftaler,  

 at de regler om krav til fremhævelse i aftalen af bestemmelser, der  

 pålægger lejeren større forpligtelser eller giver lejeren  

 mindre rettigheder end angivet i loven, der var gældende som  

 gyldighedsbetingelser på tidspunktet for aftalens indgåelse,  

 finder anvendelse.
Efter den gældende lejelovs § 5, stk. 1, skal  

 ved anvendelse af blanketter de bestemmelser i lejeaftalen, der  

 pålægger lejeren større forpligtelser eller giver lejeren  

 mindre rettigheder end angivet i loven, fremhæves for at være  

 gyldige.
 I stk. 2, nr. 1 og 2, foreslås det, at en lejer  

 i et eksisterende lejeforhold har afståelsesret og  

 genindtrædelsesret efter de regler herom, der var gældende, da  

 aftalen blev indgået, medmindre andet er aftalt.
 Er der tale om en eksisterende aftale indgået inden  

 den 1. januar 1992, har lejeren efter de gældende regler ikke  

 afståelsesret og genindtrædelsesret, medmindre dette er  

 aftalt.
 For eksisterende lejeaftaler indgået den 1. januar  

 1992 eller senere gælder ifølge den gældende lejelovs  

 § 74 a, stk. 1 og 2, ligesom efter forslagets § 55,  

 stk. 1 og 2-5, at lejeren har afståelsesret og  

 genindtrædelsesret, medmindre lejeren har givet afkald herpå.
 Da parterne i de eksisterende lejeforhold indgået  

 inden den 1. januar 1992 ikke ved aftalens indgåelse har haft mulighed  

 for at tage højde for den nævnte ændring i retstilstanden,  

 og da parterne i de senere indgåede eksisterende lejeforhold ikke ved  

 aftalens indgåelse har haft mulighed for at tage højde for de  

 ændringer, der foreslås i § 55, stk. 1 og 2-5, er det  

 fundet rimeligt at opretholde den gældende retstilstand  

 vedrørende afståelsesret og genindtrædelsesret for de  

 eksisterende lejeforhold.
 Det foreslås i stk. 2, nr. 3, at en lejer i et  

 eksisterende lejeforhold har vedligeholdelsespligt i det omfang, der  

 følger af de regler, som var gældende, da aftalen blev  

 indgået, medmindre andet er aftalt.
Det foreslås i stk. 2, nr. 4, at en lejer i et  

 eksisterende lejeforhold er beskyttet mod konkurrerende virksomhed efter de  

 regler om branchebeskyttelse, der var gældende, da aftalen blev  

 indgået, medmindre andet er aftalt.
Erhvervslejere har  

 branchebeskyttelse efter den gældende lejelovs § 30, stk. 3,  

 hvorefter udlejeren, når et lokale er udlejet til en forretning i en  

 bestemt branche, ikke må udleje andre lokaler i ejendommen til en  

 tilsvarende forretning eller selv bruge dem til drift af en sådan.
 Det foreslås i stk. 3 svarende til den  

 gældende retstilstand, at en lejer i et eksisterende lejeforhold, der  

 bortfalder som følge af, at det lejede er ødelagt ved brand  

 eller anden ulykke, ikke har krav på at få tilbudt at leje andre  

 lokaler som foreslået i § 24, stk. 2 og 3.
 Det foreslås i stk. 4, at en lejer i et  

 eksisterende lejeforhold ikke har udvidet installations- og ombygningsret  

 efter den foreslåede nye regel i § 38.
 Det foreslås i stk. 5, at lejere i eksisterende  

 lejeforhold, der vedrører en forretning i butikscentre eller lignende  

 butiksfællesskaber, ikke er omfattet af forslaget i § 39, stk. 2,  

 2. pkt., om længste åbningstid (kl. 20.00), hvis lejeaftalen er  

 indgået inden den 1. juli 1995. Forslagets § 39, stk. 2, 2. pkt.,  

 er identisk med den gældende lejelovs § 30, stk. 2, 2. pkt., der  

 alene gælder for lejeaftaler, der er indgået den 1. juli 1995  

 eller senere.
 Det foreslås i stk. 6 svarende til den  

 gældende retstilstand, at en ikke-erhvervsbeskyttet lejer i et  

 eksisterende lejeforhold ikke har en legal ret til erstatning ved  

 opsigelse.
 Det foreslås i stk. 7 for eksisterende  

 lejeaftaler, der er tidsbestemte, at lejeforholdet fortsætter ved  

 bortfald eller tilsidesættelse af tidsbegrænsningen efter  

 forslagets § 63, stk. 2 og 3, idet den foreslåede bestemmelse  

 i § 63, stk. 4, hvorefter forslagets § 14 uden særlig  

 aftale herom gælder i disse tilfælde, ikke finder anvendelse.
Til § 90 Bestemmelsen svarer til den gældende lejelovs  

 § 115 a.
Der er med hjemmel i denne bestemmelse udstedt  

 bekendtgørelse nr. 311 af 27. juni 1983 om beregning af arealet af  

 boliger og erhvervslokaler.
Til § 91 Det foreslås, at loven ikke gælder for  

 Færøerne og Grønland.
Bilag 1 Ejendomsforeningen Danmark	Dansk Handel & Service Jydske Grundejerforeninger	De Samvirkende Købmænd Erhvervslejernes Landsorganisation Lejernes LO Aftale mellem erhvervslejer- og udlejerorganisationer om  

 forslag til ændringer til regeringens forslag til ny  

 erhvervslejelov Undertegnede organisationer (Ejendomsforeningen Danmark og Jydske  

 Grundejerforeninger på udlejersiden samt Dansk Handel & Service, De  

 Samvirkende Købmænd, Erhvervslejernes LO og Lejernes LO på  

 erhvervslejersiden) har på opfordring fra by- og boligminister Jytte  

 Andersen drøftet mulige ændringer til regeringens forslag af 10.  

 december 1997 til ny erhvervslejelov (L129).
Organisationerne er enige om at anbefale regering og folketing at vedtage  

 lovforslaget med de ændringer og præciseringer, der er indeholdt  

 i dette notat.
Det er organisationernes opfattelse, at lovforslaget med de  

 aftalte ændringer dels vil medføre et mere smidigt og  

 velfungerende erhvervslejemarked, dels tilgodeser behovet for, at  

 lejevilkårene i erhvervslejemål kan reguleres efter  

 markedsudviklingen med skyldige hensyn til erhvervslejernes behov for  

 forudsigelige vilkår om de fysiske rammer for deres virksomhed.
Organisationerne understreger, at skitsen er udtryk for en følsom  

 balance mellem parternes respektive interesser.
Som følge heraf skal  

 man indtrængende henstille, at regering og folketing ikke ændrer  

 på denne balance under behandlingen af forslaget til ny  

 erhvervslejelov.
1.	Nye lejemål Der sondres mellem erhvervsbeskyttede og ikke-erhvervsbeskyttede  

 lejemål.
Definition: Ved et erhvervsbeskyttet lejemål forstås et  

 lejemål, hvor lejeren driver en erhvervsvirksomhed, hvis stedlige  

 forbliven i ejendommen er af væsentlig betydning og værdi for  

 virksomheden.
Definitionen svarer til den nugældende lejelov, jf.
LL §  

 88 og § 89.
 1.1. Fælles bestemmelser for erhvervsbeskyttede og  

 ikke-erhvervsbeskyttede lejemål:
1.	Lejeregulering: Lejen kan, medmindre andet er aftalt,  

 kræves reguleret til markedsleje, hvis den gældende leje er  

 væsentligt lavere eller væsentligt højere end  

 markedslejen.
En forhøjelse eller nedsættelse af lejen til  

 markedsleje fordeles over 4 år, svarende til de gældende  

 regler.
  

 Regulering til markedsleje kan tidligst få virkning fra det tidspunkt,  

 da der er gået fire år fra lejemålets ikrafttræden  

 eller fra sidste lejeforhøjelse efter denne bestemmelse eller fra det  

 tidspunkt, hvor vilkårene for lejeforholdet efter aftale mellem lejer  

 og udlejer ændres væsentligt.
Parterne kan i forbindelse med en  

 ændring af lejeaftalen angive, om der er tale om en væsentlig  

 ændring.
Regulering til markedsleje kan ske uanset eventuel aftalt  

 uopsigelighed.
2.	Aftalte klausuler: Parterne kan aftale, at lejen reguleres  

 efter aftalte klausuler (pristal, procentregulering, omsætning,  

 trappeleje m.v.), og en af parterne eller begge parter kan ved aftale give  

 afkald på retten til at kræve lejen reguleret til aktuel  

 markedsleje.
Gyldigheden af en aftale om regulering efter aftalte klausuler  

 og gyldigheden af et afkald på regulering til markedsleje er ikke  

 betinget af andre forhold såsom afståelsesret og  

 regneeksempler.
3.	Aftalt uopsigelighed: Parterne kan endvidere aftale, at en af  

 parterne eller begge parter i en kortere eller længere periode giver  

 afkald på adgangen efter loven til at opsige lejemålet.
Dette  

 svarer til gældende lovgivning.
4.	Varsling og indsigelse: Udlejers eller lejers krav om  

 regulering af lejen til markedsleje skal fremsættes med 3  

 måneders varsel.
Formkrav til varslingen, regler om lejers indsigelse  

 samt udlejers indbringelse for boligret/voldgift skal svare til  

 gældende lovgivning.
 5.	Markedslejen defineres som: Den leje, en kyndig lejer og en  

 kyndig udlejer på varslingstidspunktet vil indgå aftale om for  

 det pågældende lejemål og/eller for lokaler, der svarer til  

 lejemålet bl.a. med hensyn til vilkår, beliggenhed, anvendelse,  

 størrelse, kvalitet, udstyr og vedligeholdelsesstand.
  

 Ved vurderingen af markedslejen ses bort fra de forhold, der er nævnt i  

 den gældende erhvervslejelovs § 3, stk. 2, ligesom der tages hensyn til  

 de forhold, der er nævnt i den gældende lovs § 3, stk. 3.
 6.	Bevisbyrde: Det påhviler den af parterne, der  

 påstår, at lejen er væsentligt lavere, respektivt  

 væsentligt højere end markedslejen at løfte bevisbyrden  

 herfor.
 7.	Fri bevisbedømmelse, syn og skøn m.v.: Den  

 part, hvem bevisbyrden herefter påhviler, kan anvende dansk rets  

 almindelige regler om bevisførelse, og gives herunder også  

 mulighed for at anvende syn og skøn, sagkyndige vidner m.v., selv om  

 boligretten er tiltrådt af lægdommere.
  

 Forslaget om fri bevisbedømmelse tilsigter ikke at lade kriterier som  

 driftsøkonomien i lejers forretning eller rentabiliteten af udlejers  

 investering i ejendommen have relevans for bevisbedømmelsen.
8.	Tvistebehandling: Lovens udgangspunkt skal være, at  

 tvister behandles af boligretten, men der skal være fri adgang for  

 parterne til at aftale voldgift såvel i lejekontrakten som ved en  

 konkret tvist.
En generel bestemmelse herom kunne indsættes i  

 lovforslagets kapitel 14.
  

 På tilsvarende måde bør anvendelse af lægdommere  

 ikke medføre begrænsninger i parternes adgang til fri  

 bevisbedømmelse vedrørende andre spørgsmål end  

 lejefastsættelsen.
  

 Den nugældende restriktive retspraksis på området skal  

 derfor ændres. Ændringerne bør fremgå af  

 lovteksten.
9.	Lægdommere i anken: Det henstilles, at der  

 indføres adgang for lægdommere til at deltage i ankeinstansen,  

 således at to-instans-systemet bliver en realitet, også i de  

 boligretssager, hvor der indgår et skøn, f.eks.  

 vedrørende lejens størrelse.
Samtidig bør det overvejes  

 at lade ankeinstansen tage på besigtigelse.
 10.	Voldgift: Der indarbejdes en voldgiftsklausul i lovteksten,  

 hvorefter parterne kan aftale, at enhver tvist vedrørende  

 lejeforholdet skal afgøres ved voldgift, herunder ved Det Danske  

 Voldgiftsinstitut.
 11.	Opsigelse: Lovforslagets opsigelsesgrunde suppleres med en  

 bestemmelse om, at udlejer også kan opsige et lejemål med et  

 års varsel, hvis han selv ønsker at benytte det lejede.  

 Bestemmelsen svarer til nugældende § 83, stk. 1, litra a.
 12.	Erstatning: Ved fastsættelse af en erstatning for  

 opsigelse skal der tages hensyn til:
1)	lejerens flytteudgifter, 2)	værdiforringelse af lejerens inventar, installationer og  

 lignende som følge af flytningen, 3)	værdien efter driftsmæssige afskrivninger af de  

 installationer, forbedringer og andre indretninger, som lejeren med  

 udlejerens samtykke har udført i det lejede for egen regning, og som  

 lejeren ikke kan medtage uden væsentligt tab, medmindre lejeren har  

 forpligtet sig til at foretage retablering.
4)	driftstab i normal flytteperiode, 5)	værdien af den del af lejerens kundekreds, der mistes som  

 følge af flytningen, beregnet med udgangspunkt i virksomhedens  

 årlige nettooverskud, 6)	lejerens rimelige udgifter til sagkyndig bistand, 7)	andre udgifter, som med rimelighed kan henføres til  

 opsigelsen.
Ved fastsættelse af erstatning efter ovennævnte  

 bestemmelse skal der ses bort fra de ændringer, som lejeren har  

 foretaget efter det tidspunkt, hvor udlejeren har fremsat krav om  

 ændring af lejevilkårene, eller efter det tidspunkt, hvor  

 lejemålet måtte være sagt op.
Lejeren har dog ret til  

 erstatning for ændringer, som lejeren har gennemført efter dette  

 tidspunkt, fordi de pågældende ændringer har været  

 påbudt af en offentlig myndighed eller fastsat ved lov.
  

 Lejeren skal udfolde sædvanlige og rimelige bestræbelser på  

 at begrænse sit tab.
  

 Lejeren skal ikke fraflytte, før han har modtaget den erstatning, der  

 er tilkendt ham, eller udlejeren ved bankgaranti eller på anden  

 måde har stillet betryggende sikkerhed for erstatningsbeløbets  

 betaling.
  

 I bemærkningerne til lovforslaget præciseres det -	at opremsningen af de poster, der kan tages hensyn til ved  

 udmålingen af erstatning, ikke er udtømmende, men alene udtryk  

 for eksempler -	at bestemmelsen i ovennævnte nr. 7, ikke omfatter adgang  

 til at kræve erstatning for værdien af lejevilkår, der er  

 gunstigere end de gældende markedsmæssige vilkår, herunder  

 såkaldte »nøglepenge«.
 13.	Checkliste: Organisationerne opfordrer Boligministeriet til  

 efter høring af organisationerne at udarbejde en checkliste over alle  

 væsentlige aftalepunkter i en standardlejekontrakt med henblik på  

 at styrke parternes forhandlinger af erhvervslejeaftaler.
14.	Hvis parterne i lejeaftalen aftaler fravigelse af de deklaratoriske  

 bestemmelser om opsigelse og erstatning, jf. pkt. 1.2.1 og 1.2.6 nedenfor,  

 skal det tydeligt i kontrakten eller på anden måde  

 præciseres over for lejeren, hvilke konsekvenser der for lejeren er  

 knyttet til de aftalte fravigelser.
Informationen kan eksempelvis ske ved  

 udlevering af den af Boligministeriet udarbejdede checkliste, jf. pkt.  

 1.1.13, eller på anden rimelig og hensigtsmæssig måde.
Ved  

 vurderingen af, om behørig information er givet, tages hensyn til  

 parternes forhold, herunder om lejer har været repræsenteret af  

 advokat eller anden rådgiver.
Såfremt behørig information  

 ikke kan anses for givet, kan boligretten tilsidesætte de aftalte  

 fravigelser helt eller delvist.
Ved boligrettens afgørelse finder  

 dansk rets almindelige regler om fri bevisbedømmelse anvendelse.
 15.	§ 8 i L 129 udformes tættest muligt op ad aftalelovens § 36.  

 Samtidig præciseres det i bemærkningerne, at det er hensigten, at  

 adgangen til at få tilsidesat urimelige kontraktsvilkår skal  

 svare til retstilstanden vedrørende aftalelovens § 36, dvs. hverken  

 strammere eller lempeligere.
1.2.	Ikke-erhvervsbeskyttede lejemål 2.	Udlejers krav om vilkårsændringer: Hvis der er  

 indgået aftale om, at udlejer kan opsige lejemålet som  

 nævnt i nr. 1.2.1., 2. pkt., kan udlejer fremsætte krav om  

 ændring af lejevilkårene med mindst 3 måneders frist.  

 Kravet kan tidligst få virkning fra det i nr. 1 nævnte tidspunkt.  

 Kravet skal være skriftligt og indeholde -	en angivelse af, hvori ændringen af lejevilkårene  

 består -	oplysning om lejerens adgang til at gøre indsigelse, jf. nr.  

 4 -	oplysning om, at udlejer kan opsige lejemålet, hvis lejer ikke  

 kan acceptere udlejers krav, og en forhandling mellem parterne ikke  

 fører til en aftale om de fremtidige lejevilkår -	oplysning om lejers adgang til at kræve erstatning.
 Indeholder kravet ikke disse oplysninger, er det ugyldigt, medmindre  

 manglen ikke har bevirket en forringelse af lejers retsstilling.
 Udlejer kan vælge at varsle regulering af lejen til markedsleje,  

 jf. bestemmelsen i afsnit 1.1.1., i stedet for at varsle krav om  

 vilkårsændringer.
3.	Lejers indsigelse: Hvis lejer ikke vil fortsætte  

 lejemålet på de vilkår, udlejer har forlangt, skal  

 skriftlig indsigelse være kommet frem til udlejer senest 3  

 måneder efter, at dennes krav er kommet frem til lejer og med en  

 angivelse af lejers modforslag.
Hvis lejer vil kræve erstatning i  

 forbindelse med en eventuel opsigelse, skal størrelsen og  

 sammensætningen af dette erstatningskrav fremgå af  

 indsigelsen.
4.	Indkaldelse til forhandling: Hvis lejer rettidigt har gjort  

 indsigelse mod det fremsatte krav, skal udlejer senest 6 uger efter  

 lejerfristens udløb skriftligt indkalde lejer til forhandling, hvis  

 han vil fastholde kravet om vilkårsændringer.
Hvis udlejer ikke  

 har indkaldt til forhandlinger inden fristen, anses krav om  

 vilkårsændringer som bortfaldet og ikke fremsat.
5.	Opsigelse af lejemålet: Kan parterne ikke nå til  

 enighed, kan hver af disse når som helst skriftligt meddele den anden,  

 at han anser forhandlingsmulighederne for udtømt.
Senest 6 uger efter  

 at udlejer har afsendt eller modtaget en sådan meddelelse, skal han  

 opsige lejemålet med mindst ½ års varsel til fraflytning tidligst  

 på 8. års dagen, jf. afsnit 1.2.1, hvis han ikke ønsker at  

 acceptere lejers forslag.
Overskrides fristen for opsigelse af  

 lejemålet, bortfalder udlejers krav om vilkårsændringer, og  

 lejemålet fortsætter på de hidtil gældende  

 vilkår.
  

 Lejeren skal ikke fraflytte, før han har modtaget den erstatning, der  

 er tilkendt ham, eller udlejeren ved bankgaranti eller på anden  

 måde har stillet betryggende sikkerhed for erstatningsbeløbets  

 betaling (svarende til gældende lejelovs § 89, stk. 3).
 6.	Erstatning: Reglerne om erstatning kan fraviges ved parternes  

 aftale.
1.2.	Erhvervsbeskyttede lejemål 1.	Udlejers opsigelse: Udlejer kan ikke opsige lejemålet  

 bortset fra af de grunde, der fremgår af den gældende  

 lovgivning.
 2.	Erstatning: Der fastsættes en bestemmelse svarende til  

 den gældende lejelovs § 91.  

 Bestemmelsen om erstatning kan ikke fraviges ved parternes aftale.
2.	Eksisterende lejemål Eksisterende lejemål skal med hensyn til lejeregulering og  

 tvistebehandling behandles efter reglerne i afsnit 1.1. Lejen kan dog  

 tidligst kræves reguleret til markedsleje med sædvanligt varsel  

 til ikrafttræden den 1. januar 2003, dog tidligst 4 år efter  

 lejemålets indgåelse eller ikrafttrædelsen af den seneste  

 lejeregulering (forhøjelse respektive nedsættelse) efter  

 reglerne om det lejedes værdi.
I perioden fra lovens ikrafttræden  

 til den 1. januar 2003 kan lejen kræves reguleret til det lejedes  

 værdi på grundlag af de gældende regler i ERL §§ 3 og 5.  

 Ved manglende enighed om den nye leje, kan der ikke ske opsigelse, men sagen  

 kan indbringes for boligretten eller (efter aftale) for voldgift.
Ligeledes  

 skal de nye bevisregler være anvendelige på eksisterende  

 lejemål fra 1. januar 2000 (lovens ikrafttrædelse).
  

 Udlejer kan alene opsige lejeren efter reglerne i den gældende  

 lovgivning, hvis regler om erstatning finder anvendelse på de  

 erhvervsbeskyttede lejemål.
3.	Én lov Som det fremgår af ovenstående, er der en meget høj  

 grad af sammenfald mellem de foreslåede regler for nye og for  

 eksisterende lejemål.
Kun adgangen til, at parterne kan aftale  

 opsigelse af ikke-erhvervsbeskyttede lejemål, samt reglerne om  

 erstatning er forskellige for nye og eksisterende lejemål.
Dette  

 må kunne løses med undtagelsesbestemmelser for eksisterende  

 lejemål.
Organisationerne går i den forbindelse ud fra, at  

 parterne kan aftale, at nye regler finder anvendelse på gamle  

 kontrakter.
  

 På denne baggrund er der ingen begrundelse for at videreføre den  

 eksisterende lovgivning.
  

 Det vil være en kraftig forenkling og en væsentlig administrativ  

 lettelse, hvis der kun skal gælde én lovgivning på  

 erhvervslejeområdet, som i hovedtræk omfatter såvel  

 lejemål indgået før som efter lovens  

 ikrafttræden.
