Nr LSF 122 Forslag til Lov om indgåelse af dobbeltbeskatningsoverenskomst mellem de  

 nordiske lande Fremsat af skatteministeren (Carsten Koch) den 11. december 1996 Vedtaget ved tredjebehandling den 27. februar 1997 Lov nr. 190 af 12/03/1997 § 1. Overenskomst af 23. september 1996 mellem de nordiske lande til undgåelse af dobbeltbeskatning, for så vidt angår indkomst- og formueskatter, kan tiltrædes på Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i artikel 31.
 Stk. 3. Overenskomsten af 12. september 1989 mellem de nordiske  

 lande til undgåelse af dobbeltbeskatning, for så vidt angår indkomst- og  

 formueskatter, skal ophøre at have virkning efter bestemmelserne i artikel  

 31, stk. 4, i overenskomsten af 23. september 1996.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem de nordiske lande til undgåelse af dobbeltbeskatning for så vidt angår indkomst- og formueskatter Danmarks regering sammen med Færøernes landsstyre samt regeringerne i  

 Finland, Island, Norge og Sverige, der ønsker at indgå en overenskomst til undgåelse af dobbeltbeskatning for  

 så vidt angår indkomst- og formueskatter, der konstaterer, at for så vidt angår Færøerne de sagsområder, som  

 omfattes af denne aftale, selv i forhold til udlandet henhører under  

 Færøernes selvstyrekompetence, er blevet enige om følgende:
Artikel 1 De af overenskomsten omfattede personer Denne overenskomst skal  

 finde anvendelse på personer, der er hjemmehørende i en eller flere af de  

 kontraherende stater.
Artikel 2 De af overenskomsten omfattede skatter 1. Denne overenskomst skal  

 finde anvendelse på indkomst- og formueskatter, der pålignes på en  

 kontraherende stats, dens politiske underafdelingers eller lokale  

 myndigheders vegne, uden hensyn til hvorledes de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, samt skatter på formueforøgelse.
 3. De gældende skatter, på hvilke overenskomsten skal finde anvendelse,  

 er:
 a) I Danmark:
1) indkomstskatten til staten, 2) den kommunale indkomstskat, 3) den amtskommunale indkomstskat, og 4) skatterne i henhold til kulbrinteskatteloven, (herefter omtalt som »dansk skat«); b) På Færøerne:
1) skatten til landskassen, 2) skatten til kommunerne, 3) kirkeskatten, 4) udbytteskatten, 5) royaltyskatten, 6) renteskatten, og 7) skatterne i henhold til kulbrinteskatteloven, (herefter omtalt som »færøsk skat«); c) I Finland:
1) de statslige indkomstskatter, 2) indkomstskat for selskaber, 3) kommunalskatten, 4) kirkeskatten, 5) kildeskatten på renteindkomst 6) kildeskatten for begrænset skattepligtige, og 7) den statslige formueskat, (herefter omtalt som »finsk skat«); d) I Island:
1) indkomstskat til staten, 2) den særlige indkomstskat til staten, 3) den kommunale indkomstskat, 4) formueskat til staten, 5) den særlige formueskat til staten, og 6) indkomst- og formueskatter for pengeinstitutter, (herefter omtalt som »islandsk skat«); e) I Norge:
1) indkomst- og formueskatten til staten, 2) indkomst- og formueskatten til kommunerne, 3) indkomstskatten til fylkene, 4) fællesskatten til skattefordelingsfonden, 5) skatterne i henhold til petroleumsskatteloven, og 6) afgiften til staten af honorarer til udenlandske kunstnere, (herefter omtalt som »norsk skat«); f) I Sverige:
1) indkomstskatten til staten, herunder sømandsskatten og kuponskatten, 2) den særlige indkomstskat for bosatte i udlandet, 3) den særlige indkomstskat for artister m.fl. bosat i udlandet, 4) »expansionsmedelsskatten«, 5) den kommunale indkomstskat, og 6) formueskatten til staten, (herefter omtalt som »svensk skat«).
4. Overenskomsten skal også finde anvendelse på alle skatter af samme  

 eller af hovedsagelig samme art, der efter overenskomstens undertegnelse  

 pålignes som tillæg til eller i stedet for de gældende skatter.
For Danmarks  

 og Færøernes vedkommende finder overenskomsten desuden anvendelse på en sådan  

 almen skat på formue, som Danmark respektive Færøerne måtte indføre efter  

 undertegnelsen af overenskomsten.
De kompetente myndigheder i de  

 kontraherende stater skal give hinanden underretning om væsentlige ændringer,  

 som er foretaget i deres respektive skattelove.
Artikel 3 Almindelige definitioner 1. Medmindre andet fremgår af  

 sammenhængen, har i denne overenskomst følgende udtryk den nedenfor angivne  

 betydning:
a) »kontraherende stat« betyder Danmark, Finland, Island, Norge  

 og Sverige; udtrykket omfatter tillige det i det danske rige selvstyrende  

 folkesamfund Færøerne; i det omfang bestemmelserne i overenskomsten alene  

 vedrører forholdet mellem Danmark og Færøerne anvendes udtrykkene »en  

 del af riget« og »den anden del af riget«, alt efter  

 sammenhængen; udtrykket omfatter også ethvert område beliggende uden for de respektive  

 staters territorialfarvande, inden for hvilket denne stat ifølge sin  

 lovgivning og i overensstemmelse med folkeretten har rettigheder med hensyn  

 til udforskning og udnyttelse af naturforekomster på havbunden eller i dennes  

 undergrund; »Danmark« omfatter ikke Færøerne og Grønland;  

 »Finland« omfatter for så vidt angår den finske kommunalskat ikke  

 landskabet Åland; »Norge« omfatter ikke Svalbard (herunder  

 Bjørnøen), Jan Mayen og de norske områder (»bilande«) uden for  

 Europa; b) »person« omfatter en fysisk person, et selskab og en  

 personsammenslutning; c) »selskab« betyder en juridisk person eller anden  

 sammenslutning, der i skattemæssig henseende behandles som en juridisk  

 person; d) »personsammenslutninger« betyder sammenslutning, som ikke  

 beskattes som selvstændigt skattesubjekt; e) »foretagende i en kontraherende stat« og »foretagende i  

 en anden kontraherende stat« betyder et foretagende, som drives af en  

 person, der er hjemmehørende i en kontraherende stat, henholdsvis et  

 foretagende, som drives af en person, der er hjemmehørende i en anden  

 kontraherende stat; f) »fast ejendom« har den betydning som udtrykket har i henhold  

 til lovgivningen i den kontraherende stat, hvor ejendommen er beliggende;  

 udtrykket omfatter dog altid tilbehør til den faste ejendom, levende og dødt  

 inventar i landbrug og skovbrug, bygninger, rettigheder, på hvilke  

 bestemmelserne i privatretten om fast ejendom finder anvendelse, brugsret til  

 fast ejendom samt ret til variable eller faste vederlag for udnyttelse af  

 eller retten til at udnytte mineralforekomster, kilde eller anden  

 naturforekomst; g) »statsborger« betyder en fysisk person, der har  

 statsborgerskab i en kontraherende stat; en fysisk person, som er dansk  

 statsborger og som er hjemmehørende på Færøerne i henhold til  

 hjemmestyreloven anses, ved anvendelsen af overenskomsten, kun at have  

 statsborgerskab på Færøerne; udtrykket omfatter også selskaber og  

 personsammenslutninger, der består i kraft af gældende lovgivning i en  

 kontraherende stat; h) »international trafik« betyder transport med et skib eller  

 luftfartøj, der anvendes af en person hjemmehørende i en kontraherende stat,  

 bortset fra tilfælde, hvor skibet eller luftfartøjet udelukkende anvendes  

 mellem pladser i en anden kontraherende stat; i) »interessefællesskab« betyder tilfælde, hvor et foretagende  

 direkte eller indirekte deltager i ledelsen eller kontrollen af et andet  

 foretagende eller ejer en væsentlig del af dette andet foretagendes kapital,  

 eller hvor samme personer direkte eller indirekte deltager i ledelsen eller  

 kontrollen af foretagendet eller ejer en væsentlig del af disse foretagenders  

 kapital.
 j) »kompetente myndighed« betyder:
1) i Danmark: skatteministeren, 2) på Færøerne: landsstyremanden for finansanliggender, 3) i Finland: finansministeriet, 4) i Island: finansministeren, 5) i Norge: finans- og toldministeren, 6) i Sverige: finansministeren, eller det befuldmægtigede ombud eller den myndighed i enhver af disse  

 stater, til hvilken det overdrages af nogle af de ovennævnte eller andre at  

 behandle spørgsmål vedrørende overenskomsten.
 2. Ved en kontraherende stats anvendelse af overenskomsten skal til enhver  

 tid ethvert udtryk, som ikke er defineret deri, medmindre andet følger af  

 sammenhængen, tillægges den betydning, som det har på dette tidspunkt i  

 henhold til denne stats lovgivning om de skatter, på hvilke overenskomsten  

 finder anvendelse, og den betydning som udtrykket har i skattelovgivningen i  

 denne stat skal gå forud for den betydning udtrykket måtte være tillagt i  

 denne stats anden lovgivning.
Artikel 4 Skattemæssigt hjemsted 1. Ved anvendelsen af denne overenskomst  

 betyder udtrykket »en person, der er hjemmehørende i en kontraherende  

 stat« enhver person, som i henhold til lovgivningen i denne stat er  

 skattepligtig der på grund af hjemsted, bopæl, ledelsens sæde eller ethvert  

 andet lignende kriterium, og omfatter også denne stat, dens politiske  

 underafdelinger, lokale myndigheder og offentlige institutioner.
Udtrykket a) omfatter ikke en person, hvis skattepligt i denne stat er begrænset til  

 indkomst fra kilder i denne stat eller der beroende formue, og b) omfatter personsammenslutning og dødsbo alene i det omfang deres  

 indkomst henholdsvis formue beskattes i denne stat på tilsvarende måde som  

 indkomst, som oppebæres, henholdsvis formue, som ejes, af en person, der er  

 hjemmehørende der.
 2. Såfremt en fysisk person efter bestemmelserne i stykke l er  

 hjemmehørende i flere kontraherende stater, bestemmes hans status efter  

 følgende regler:
a) han skal anses for kun at være hjemmehørende i den stat, i hvilken han  

 har en fast bolig til sin rådighed; hvis han har en fast bolig til sin  

 rådighed i flere stater, skal han anses for kun at være hjemmehørende i den  

 stat, med hvilken han har de stærkeste personlige og økonomiske forbindelser  

 (midtpunkt for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for kun at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i flere stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, i hvilken han er statsborger; d) er han statsborger i flere stater, eller er han ikke statsborger i  

 nogen af dem, skal de kompetente myndigheder i de pågældende kontraherende  

 stater afgøre spørgsmålet ved gensidig aftale.
 3. Såfremt en ikke-fysisk person efter bestemmelserne i stykke l er  

 hjemmehørende i flere kontraherende stater, skal personen anses for kun at  

 være hjemmehørende i den stat, i hvilken dens virkelige ledelse har sit sæde.
Artikel 5 Fast driftssted 1. Ved anvendelsen af denne overenskomst betyder  

 udtrykket »fast driftssted« et fast forretningssted, gennem hvilket  

 et foretagendes virksomhed helt eller delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en grube, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Et bygnings-, anlægs-, installations- eller monteringsprojekt, eller  

 virksomhed, der består i planlægning, kontrol, rådgivning eller anden  

 hjælpende personaleindsats i forbindelse med et sådant projekt, udgør et fast  

 driftssted, men kun såfremt projektet eller virksomheden varer i mere end 12  

 måneder i en kontraherende stat.
 4. Ved beregning af den tid, som omhandles i stykke 3, anses virksomhed,  

 som udøves af et foretagende, som har interessefællesskab med et andet  

 foretagende, for udøvet af det foretagende, som det har interessefællesskab  

 med, såfremt virksomheden i væsentlig grad er af samme art som den  

 virksomhed, som det sidstnævnte foretagende udøver, og begge foretagenders  

 virksomhed vedrører samme projekt.
 5. Uanset de foranstående bestemmelser i denne artikel anses udtrykket  

 »fast driftssted« for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager tilhørende foretagendet udelukkende til  

 oplagring, udstilling eller udlevering; c) opretholdelsen af et varelager tilhørende foretagendet udelukkende til  

 bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed for foretagendet, der er af forberedende eller  

 hjælpende karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte aktiviteter, forudsat at det  

 faste forretningssteds samlede virksomhed, der er et resultat heraf, er af  

 forberedende eller hjælpende karakter.
6. Uanset bestemmelserne i stykke l og 2 skal et foretagende i tilfælde,  

 hvor en person, der ikke er en sådan uafhængig repræsentant, som omhandles i  

 stykke 7, handler på foretagendets vegne og har og sædvanligvis udøver i en  

 kontraherende stat en fuldmagt til at indgå aftaler i foretagendets navn,  

 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet.
Dette gælder dog  

 ikke, såfremt denne persons virksomhed er begrænset til sådanne aktiviteter,  

 som er nævnt i stykke 5, og som, hvis de var udøvet gennem et fast  

 forretningssted, ikke ville gøre dette faste forretningssted til et fast  

 driftssted efter bestemmelserne i nævnte stykke.
 7. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat,  

 at disse personer handler inden for deres sædvanlige erhvervsvirksomheds  

 rammer.
 8. Den omstændighed, at et selskab, der er hjemmehørende i en  

 kontraherende stat, kontrollerer eller kontrolleres af et selskab, der er  

 hjemmehørende i en anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i en anden  

 kontraherende stat, skal ikke i sig selv medføre, at et af de to selskaber  

 anses for et fast driftssted for det andet.
Artikel 6 Indkomst af fast ejendom 1. Indkomst, som en person, der er  

 hjemmehørende i en kontraherende stat, oppebærer af fast ejendom (herunder  

 indkomst af land- eller skovbrug), der er beliggende i en anden kontraherende  

 stat, kan beskattes i denne anden stat.
 2. Bestemmelserne i stykke l skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 3. Såfremt besiddelse af aktier eller andre andele i et selskab, hvis  

 væsentligste formål er at eje fast ejendom, berettiger indehaveren af  

 aktierne eller andelene til at benytte fast ejendom, der ejes af selskabet,  

 kan indkomst, som oppebæres ved direkte brug, ved udleje eller ved enhver  

 anden anvendelse af sådan brugsret, beskattes i den kontraherende stat, hvori  

 den faste ejendom er beliggende.
 4. Bestemmelserne i stykke l og 2 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Indkomst ved erhvervsvirksomhed 1. Indkomst ved  

 erhvervsvirksomhed, som et foretagende i en kontraherende stat oppebærer, kan  

 kun beskattes i denne stat, medmindre foretagendet driver erhvervsvirksomhed  

 i den anden kontraherende stat gennem et der beliggende fast driftssted.  

 Såfremt foretagendet driver en sådan virksomhed, kan dets indkomst beskattes  

 i denne anden stat, men dog kun for så vidt angår den del deraf, som kan  

 henføres til det faste driftssted.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver af de berørte kontraherende stater til dette faste  

 driftssted henføres den indkomst, som det kunne forventes at ville have  

 opnået, hvis det havde været et frit og uafhængigt foretagende, som udøvede  

 den samme eller lignende virksomhed på samme eller lignende vilkår, og som  

 under fuldstændig frie forhold afsluttede forretninger med det foretagende,  

 hvis faste driftssted det er.
 3. Ved fastsættelsen af et fast driftssteds indkomst skal det være tilladt  

 at fradrage omkostninger, som er afholdt for det faste driftssted, herunder  

 omkostninger til ledelse og administration, hvad enten de er afholdt i den  

 stat, hvori det faste driftssted er beliggende, eller andre steder.
4. Såfremt det har været sædvane i en kontraherende stat at fastsætte den  

 indkomst, der kan henføres til et fast driftssted, på grundlag af en  

 fordeling af foretagendets samlede indkomst mellem dets forskellige  

 afdelinger, udelukker intet i stykke 2 denne kontraherende stat fra at  

 fastsætte den skattepligtige indkomst på grundlag af en sådan sædvanemæssig  

 fordeling.
Den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Indkomst henføres ikke til et fast driftssted, blot fordi dette faste  

 driftssted foretager indkøb af varer for foretagendet.
 6. Ved anvendelsen af de foranstående stykker skal den indkomst, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor indkomst ved erhvervsvirksomhed omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i denne  

 artikel.
Artikel 8 Skibs- og luftfart 1. Indkomst, som en person, der er  

 hjemmehørende i en kontraherende stat, oppebærer ved skibs- eller  

 luftfartsvirksomhed i international trafik, kan kun beskattes i denne  

 kontraherende stat.
 2. Indkomst, som en person, der er hjemmehørende i en kontraherende stat,  

 oppebærer ved brug, vedligeholdelse eller udleje af containere (herunder  

 anhængere og andet materiel til transport af containere), som anvendes til  

 transport af gods eller varer, kan kun beskattes i denne kontraherende stat,  

 medmindre containerne udelukkende anvendes mellem pladser i den anden  

 kontraherende stat.
 3. Bestemmelserne i stykke l og 2 skal også finde anvendelse på indkomst,  

 som oppebæres ved deltagelse i en pool, i et konsortium eller i en  

 international driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte deltager  

 i ledelsen eller kontrollen af et foretagende i en anden kontraherende stat,  

 eller ejer en del af dette foretagendes kapital, eller b) samme personer direkte eller indirekte deltager i ledelsen eller  

 kontrollen af såvel et foretagende i en kontraherende stat som et foretagende  

 i en anden kontraherende stat, eller ejer en del af disse foretagenders  

 kapital, skal følgende iagttages:
 Såfremt der mellem de pågældende foretagender er aftalt eller fastsat  

 vilkår vedrørende deres kommercielle eller finansielle forbindelser, der  

 afviger fra de vilkår, som ville være blevet aftalt mellem uafhængige  

 foretagender, kan enhver indkomst, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette foretagende, medregnes til dette  

 foretagendes indkomst og beskattes i overensstemmelse hermed.
2. I tilfælde, hvor en kontraherende stat til indkomsten for et  

 foretagende i denne stat medregner - og i overensstemmelse hermed beskatter -  

 indkomst, som et foretagende i en anden kontraherende stat er blevet  

 beskattet af i denne anden stat, og den således medregnede indkomst er  

 indkomst, som ville være tilfaldet foretagendet i den førstnævnte stat, hvis  

 de vilkår, der er aftalt mellem foretagenderne, havde været de samme, som  

 ville være blevet aftalt mellem uafhængige foretagender, skal denne anden  

 stat foretage en dertil svarende regulering af det skattebeløb, som er  

 beregnet der af indkomsten, hvis denne anden stat anser reguleringen for at  

 være berettiget såvel i princippet som i spørgsmålet om beløbet.
Ved  

 reguleringen skal der tages hensyn til de øvrige bestemmelser i denne  

 overenskomst, og de kompetente myndigheder i de berørte kontraherende stater  

 skal om nødvendigt rådføre sig med hinanden.
Artikel l0 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er hjemmehørende i  

 en anden kontraherende stat, kan beskattes i denne anden stat.
 2. Såfremt udbyttets retmæssige ejer er hjemmehørende i en kontraherende  

 stat og har et fast driftssted eller et fast sted i en anden kontraherende  

 stat end den, i hvilken han er hjemmehørende, og den aktiebesiddelse, der  

 ligger til grund for udlodningen, har direkte forbindelse med  

 erhvervsvirksomhed, som drives fra det faste driftssted, respektive frit  

 erhverv som udøves fra det faste sted, skal, uanset bestemmelserne i stykke l  

 og 3, udbytte, der udbetales fra et selskab, der er hjemmehørende i en  

 kontraherende stat, til en sådan retmæssig ejer, beskattes i overensstemmelse  

 med bestemmelserne henholdsvis i artikel 7 eller i artikel 14 i den  

 kontraherende stat, hvori det faste driftssted, henholdsvis det faste sted,  

 er beliggende.
3. Udbytte fra et selskab, der er hjemmehørende i en kontraherende stat,  

 til en person, der er hjemmehørende i en anden kontraherende stat, kan  

 tillige beskattes i den kontraherende stat, hvori det selskab, der betaler  

 udbyttet, er hjemmehørende i henhold til lovgivningen i denne stat, men hvis  

 udbyttets retmæssige ejer er en person, der er hjemmehørende i den anden  

 kontraherende stat, må den skat, som pålignes, ikke overstige 15 pct. af  

 udbyttets bruttobeløb.
Sådant udbytte skal imidlertid være fritaget fra  

 beskatning i den førstnævnte stat i tilfælde, hvor den retmæssige ejer af  

 udbyttet er et selskab (bortset fra personsammenslutninger og dødsboer), som  

 direkte ejer mindst 10 pct. af kapitalen i det selskab, der udbetaler  

 udbyttet.
 4. Uanset bestemmelserne i stykke 3 kan islandsk skat på udbytte forhøjes  

 til højst 15 pct. i det omfang, sådant udbytte er fradraget ved opgørelsen af  

 det udbyttebetalende selskabs indkomst ved fastsættelsen af islandsk skat.
 5. Bestemmelserne i stykke 3 og 4 berører ikke adgangen til at beskatte  

 selskabet af den indkomst, hvoraf udbyttet er udbetalt.
 6. Udtrykket »udbytte« betyder i denne artikel indkomst af  

 aktier, andelsbeviser eller andre rettigheder, der ikke er gældsfordringer,  

 som giver ret til andel i fortjeneste, samt anden indkomst fra selskaber, som  

 efter lovgivningen i den stat, hvor det uddelende selskab er hjemmehørende,  

 gives samme skattemæssige behandling som indkomst af aktier.
 7. Uanset bestemmelserne i stykke 3 og 4 kan de kompetente myndigheder i  

 de kontraherende stater aftale, at udbytte, som tilfalder en i aftalen  

 navngiven institution med alment velgørende eller andet almennyttigt formål,  

 der i medfør af lovgivningen i den kontraherende stat, i hvilken  

 institutionen er hjemmehørende, er fritaget for beskatning af udbytte, skal  

 være fritaget for den i en anden kontraherende stat gældende beskatning af  

 udbytte fra selskaber i denne anden stat.
 8. I tilfælde hvor et selskab, der er hjemmehørende i en kontraherende  

 stat, oppebærer indkomst fra en anden kontraherende stat, må denne anden stat  

 ikke påligne nogen skat på udbytte, som udbetales af selskabet, medmindre  

 udbyttet udbetales til en person, der er hjemmehørende i denne anden stat,  

 eller den aktiebesiddelse, som ligger til grund for udlodningen af udbyttet,  

 har direkte forbindelse med et fast driftssted eller et fast sted, der er  

 beliggende i denne anden stat, og ej heller undergive selskabets  

 ikke-udloddede fortjeneste nogen skat på ikke-udloddet fortjeneste, selv om  

 det udbetalte udbytte eller den ikke-udloddede fortjeneste helt eller delvis  

 består af indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat, og som  

 betales til en i en anden kontraherende stat hjemmehørende person, kan kun  

 beskattes i denne anden stat, hvis denne person er den retmæssige ejer af  

 renterne.
 2. Såfremt renternes retmæssige ejer er hjemmehørende i en kontraherende  

 stat og har et fast driftssted eller et fast sted i en anden kontraherende  

 stat end den, i hvilken han er hjemmehørende, og den fordring, der ligger til  

 grund for den udbetalte rente, har direkte forbindelse med  

 erhvervsvirksomhed, som drives fra det faste driftssted, respektive frit  

 erhverv, som udøves fra det faste sted, skal, uanset bestemmelserne i stykke  

 1, renter, som hidrører fra en kontraherende stat og betales til en sådan  

 retmæssig ejer, beskattes i overensstemmelse med bestemmelserne henholdsvis i  

 artikel 7 eller i artikel 14 i den kontraherende stat, hvori det faste  

 driftssted, henholdsvis det faste sted, er beliggende.
 3. Udtrykket »rente« betyder i denne artikel indkomst af  

 gældsfordringer af enhver art, som ikke er udbytte i henhold til art. 10,  

 stykke 6, hvad enten de er sikrede ved pant i fast ejendom eller ikke.  

 Udtrykket omfatter især indkomst af statsgældsbeviser og indkomst af  

 obligationer eller forskrivninger, herunder agiobeløb og gevinster, der  

 knytter sig til sådanne gældsbeviser, obligationer eller forskrivninger.  

 Straftillæg som følge af for sen betaling skal ikke anses for renter i denne  

 artikel.
4. Såfremt en særlig forbindelse mellem den, der betaler renten, og den  

 retmæssige ejer af renten, eller mellem disse og en tredje person, har  

 bevirket, at renten set i forhold til den gældsfordring, for hvilken den er  

 betalt, overstiger det beløb, som ville være blevet aftalt mellem skyldneren  

 og den retmæssige ejer af renten, såfremt den nævnte forbindelse ikke havde  

 foreligget, skal bestemmelserne i denne artikel alene finde anvendelse på det  

 sidstnævnte beløb.
I så fald skal det overskydende beløb kunne beskattes i  

 overensstemmelse med lovgivningen i hver af de berørte kontraherende stater  

 under hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og  

 betales til en person, der er hjemmehørende i en anden kontraherende stat,  

 kan kun beskattes i denne anden stat, hvis denne person er den retmæssige  

 ejer af royaltybeløbet.
 2. I tilfælde, hvor royaltybeløbets retmæssige ejer er hjemmehørende i en  

 kontraherende stat og har et fast driftssted eller et fast sted i en anden  

 kontraherende stat end den, hvori han er hjemmehørende, og den rettighed  

 eller ejendom, som ligger til grund for de udbetalte royalties har direkte  

 forbindelse med erhvervsvirksomhed, som drives fra det faste driftssted,  

 respektive frit erhverv, som udøves fra det faste sted, skal, uanset  

 bestemmelserne i stykke 1, royalties som hidrører fra en kontraherende stat  

 og betales til en sådan retmæssig ejer, beskattes i overensstemmelse med  

 bestemmelserne henholdsvis i artikel 7 eller i artikel 14 i den kontraherende  

 stat, hvori det faste driftssted, henholdsvis det faste sted, er beliggende.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, (herunder biograffilm samt film og bånd til radio- og  

 fjernsynsudsendelser), ethvert patent, varemærke, mønster eller model,  

 tegning, hemmelig formel eller hemmelig fremstillingsmetode, eller for  

 oplysninger om industrielle, kommercielle eller videnskabelige erfaringer.
4. Såfremt en særlig forbindelse mellem den, der betaler, og den  

 retmæssige ejer, eller mellem disse og en tredje person, har bevirket, at de  

 betalte royalties, når hensyn tages til den anvendelse, rettighed eller  

 oplysning, for hvilken de er betalt, overstiger det beløb, som ville være  

 blevet aftalt mellem den, der betaler, og den retmæssige ejer, såfremt den  

 nævnte forbindelse ikke havde foreligget, skal bestemmelserne i denne artikel  

 alene finde anvendelse på det sidstnævnte beløb.
I så fald skal det  

 overskydende beløb kunne beskattes i overensstemmelse med lovgivningen i hver  

 af de berørte kontraherende stater under hensyntagen til de øvrige  

 bestemmelser i denne overenskomst.
Artikel 13 Kapitalgevinster 1. Fortjeneste, som en person, der er  

 hjemmehørende i en kontraherende stat, erhverver ved afhændelse af fast  

 ejendom, som er beliggende i en anden kontraherende stat, kan beskattes i  

 denne anden stat.
 2. Fortjeneste, som en person, der er hjemmehørende i en kontraherende  

 stat, erhverver ved afhændelse af aktier eller andre andele i selskaber, der  

 hovedsagelig har til formål at besidde fast ejendom og hvis besiddelser (før  

 fradrag af passiver) direkte eller indirekte for mere end 75 procents  

 vedkommende består af fast ejendom, som er beliggende i en anden  

 kontraherende stat, kan beskattes i denne anden stat.
 3. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i en anden kontraherende stat, eller ved afhændelse af rørlig  

 formue, der hører til et fast sted, som en fysisk person, der er  

 hjemmehørende i en kontraherende stat, har til rådighed til udøvelse af frit  

 erhverv i en anden kontraherende stat, kan beskattes i denne anden stat.  

 Dette gælder også fortjeneste ved afhændelse af et sådant fast driftssted  

 (særskilt eller sammen med hele foretagendet), eller af et sådant fast sted.
 4. Fortjeneste, som en person, der er hjemmehørende i en kontraherende  

 stat, erhverver ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer, kan kun beskattes i denne stat.
 5. Fortjeneste, som en person, der er hjemmehørende i kontraherende stat,  

 erhverver ved afhændelse af containere (herunder anhængere og andet materiel  

 til transport af containere), som anvendes til transport af gods eller varer,  

 kan kun beskattes i denne stat, medmindre containerne udelukkende anvendes  

 mellem pladser i den anden kontraherende stat.
 6. Fortjeneste ved afhændelse af andre aktiver end de i stykke l - 5  

 omhandlede kan kun beskattes i den kontraherende stat, hvori afhænderen er  

 hjemmehørende.
7. Fortjeneste ved afståelse af aktier eller andre andele eller  

 rettigheder i selskaber eller personsammenslutninger som i henhold til  

 lovgivningen i en kontraherende stat er hjemmehørende der, eller i selskaber  

 eller personsammenslutninger, der er hjemmehørende i en anden kontraherende  

 stat, hvis værdien af de overdragne aktier, andele eller rettigheder  

 hovedsagelig direkte eller indirekte beror på besiddelse af aktier, andre  

 andele eller rettigheder i selskaber eller personsammenslutninger, som i  

 henhold til lovgivningen i den førstnævnte stat er hjemmehørende der, og hvis  

 fortjenesten erhverves af en fysisk person, som har været hjemmehørende i  

 denne stat og er blevet hjemmehørende i en anden kontraherende stat, kan -  

 uanset bestemmelserne i stykke 6 - beskattes i den førstnævnte kontraherende  

 stat, hvis overdragelsen af aktierne, andelene eller rettighederne sker på et  

 tidspunkt før udløbet af det 5. år, der følger nærmest det år, hvor personen  

 ophørte med at være hjemmehørende i den førstnævnte stat.
Rettigheder i  

 selskaber eller personsammenslutninger omfatter ved anvendelsen af dette  

 stykke konvertible obligationer, konvertible udbytteandelsbeviser,  

 tegningsretter samt optionsretter og terminskontrakter, der vedrører andele  

 eller aktier i selskaber eller personsammenslutninger eller som vedrører  

 nogle af de øvrige nævnte finansielle instrumenter.
Artikel 14 Frit erhverv 1. Indkomst ved frit erhverv eller ved anden  

 selvstændig virksomhed oppebåret af en fysisk person, der er hjemmehørende i  

 en kontraherende stat, kan kun beskattes i denne stat.
Sådan indkomst kan  

 imidlertid beskattes i en anden kontraherende stat, såfremt a) han i denne anden stat har et fast sted, som regelmæssigt står til  

 rådighed for ham med henblik på udøvelse af hans virksomhed, men kun i det  

 omfang den kan henføres til dette faste sted; eller b) han opholder sig i denne anden stat i en periode eller i perioder, der  

 tilsammen overstiger 183 dage inden for en 12 måneders periode, som begynder  

 eller slutter i løbet af det pågældende skatteår, men kun for så stor en del  

 af indkomsten, som kan henføres til virksomhed, som er udøvet i denne anden  

 stat i denne periode eller i disse perioder.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personlige tjenesteydelser 1. Såfremt bestemmelserne i artiklerne  

 16, 18, 19, 20 og 21 ikke medfører andet, kan løn og andet lignende vederlag  

 for personligt arbejde i tjenesteforhold, oppebåret af en person, der er  

 hjemmehørende i en kontraherende stat, kun beskattes i denne stat, medmindre  

 arbejdet er udført i en anden kontraherende stat.
Er arbejdet udført i denne  

 anden stat, kan det vederlag, som oppebæres herfor, beskattes der.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for arbejde, som udføres i  

 en anden kontraherende stat, kun beskattes i den førstnævnte stat, såfremt:
a) modtageren opholder sig i denne anden stat i en periode eller i  

 perioder, der tilsammen ikke overstiger 183 dage inden for en 12 måneders  

 periode, der begynder eller slutter i den pågældende skatteår, og b) vederlaget betales af eller på vegne af en arbejdsgiver, der ikke er  

 hjemmehørende i denne anden stat, og c) vederlaget ikke belaster et fast driftssted eller et fast sted, som  

 arbejdsgiveren har i denne anden stat, samt d) at der ikke er tale om udleje af arbejdskraft.
 3. Uanset de foranstående bestemmelser i denne artikel kan vederlag for  

 arbejde, som udføres om bord på et dansk, færøsk, finsk, islandsk, norsk  

 eller svensk skib i international trafik beskattes i den kontraherende stat,  

 hvis nationalitet skibet har; ved anvendelsen af denne bestemmelse  

 sidestilles udenlandsk skib, som befragtes på såkaldt bareboat-basis af en  

 person i en kontraherende stat, med dansk, færøsk, finsk, islandsk, norsk  

 eller svensk skib.
4. Uanset de foranstående bestemmelser i denne artikel beskattes vederlag  

 for arbejde, som udføres om bord på a) luftfartøj i international trafik kun i den kontraherende stat, hvori  

 den, som oppebærer vederlaget, er hjemmehørende; b) fiske-, sælfangst- eller hvalfangstfartøj kun i den kontraherende stat,  

 hvori den, som oppebærer vederlaget, er hjemmehørende, også i tilfælde, hvor  

 vederlaget for arbejdet erlægges i form af en vis part eller andel af  

 overskuddet af fiskeri-, sælfangst- eller hvalfangstvirksomheden.
Artikel 16 Bestyrelseshonorarer Bestyrelseshonorarer og lignende vederlag,  

 som oppebæres af en person, der er hjemmehørende i en kontraherende stat, i  

 hans egenskab af medlem af bestyrelsen eller andet lignende organ i et  

 selskab, der er hjemmehørende i en anden kontraherende stat, kan beskattes i  

 denne anden stat.
Artikel 17 Kunstnere og sportsudøvere 1. Uanset bestemmelserne i artiklerne  

 14 og 15 kan indkomst, som en person, der er hjemmehørende i en kontraherende  

 stat, oppebærer som optrædende kunstner, såsom teater-, film-, radio- eller  

 fjernsynskunstner, eller musiker eller i egenskab af sportsudøver, ved hans i  

 denne egenskab i den anden kontraherende stat udøvede virksomhed, beskattes i  

 denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst, uanset bestemmelserne i artiklerne 7, 14 og 15, beskattes i  

 den kontraherende stat, i hvilken kunstnerens eller sportsudøverens  

 virksomhed udøves.
3. Bestemmelserne i stykke 1 og 2 finder ikke anvendelse på indkomst  

 oppebåret ved virksomhed, som en kunstner eller en sportsudøver, der er  

 hjemmehørende i en kontraherende stat, udfører i en anden kontraherende stat  

 i tilfælde, hvor besøget i denne anden stat hovedsageligt betales af  

 offentlige midler fra den førstnævnte stat.
I dette tilfælde kan indkomsten  

 kun beskattes i den førstnævnte stat.
Artikel 18 Pension m.m. 1. Pension og livrente, som udbetales fra en  

 kontraherende stat, og udbetaling fra en kontraherende stat i henhold til  

 sociallovgivningen i denne stat til en person, der er hjemmehørende i en  

 anden kontraherende stat, kan kun beskattes i den førstnævnte stat.
 2. Uanset de øvrige bestemmelser i denne overenskomst skal  

 underholdsbidrag, som en person, der er hjemmehørende i en kontraherende  

 stat, betaler til ægtefælle eller tidligere ægtefælle eller til børn, der er  

 hjemmehørende i en anden kontraherende stat, fritages for beskatning i denne  

 anden stat i tilfælde, hvor bidraget ville have været fritaget for beskatning  

 i den førstnævnte stat, såfremt modtageren havde været hjemmehørende der.
 3. Ved udtrykket »livrente« forstås et fastsat beløb, som skal  

 udbetales til en fysisk person periodisk til fastsatte tider i løbet af den  

 pågældendes livstid eller i et angivet tidsrum eller i et tidsrum, der lader  

 sig bestemme, og som erlægges på grundlag af en forpligtelse til at præstere  

 disse udbetalinger som modydelse for dertil svarende fuldt vederlag i penge  

 eller penges værdi.
Artikel 19 Offentlige hverv 1. Løn og andet lignende vederlag (undtagen  

 pensioner), der udbetales af en kontraherende stat, en af dens politiske  

 underafdelinger, lokale myndigheder eller offentligretlige institutioner til  

 en fysisk person for udførelse af hverv for denne stat, underafdeling,  

 myndigheder eller institution, kan kun beskattes i denne stat.
2. Såfremt løn eller andet lignende vederlag, som omhandles i stykke 1,  

 tilfalder en modtager for hverv, som denne udfører i en anden kontraherende  

 stat end den, hvorfra lønnen eller vederlaget betales, kan lønnen eller  

 vederlaget imidlertid kun beskattes i den stat, hvori hvervet udføres,  

 såfremt modtageren er en i denne stat hjemmehørende person, og a) er statsborger i denne stat; eller b) ikke blev hjemmehørende i denne stat alene med det formål at udføre  

 hvervet.
 3. Bestemmelserne i artiklerne 15, 16 og 17 finder anvendelse på løn og  

 andet lignende vederlag som udbetales for udførelse af hverv i forbindelse  

 med erhvervsvirksomhed, som udøves af en kontraherende stat, en af dens  

 politiske underafdelinger, lokale myndigheder eller offentligretlige  

 institutioner.
Artikel 20 Studerende og praktikanter En person, som opholder sig i en  

 kontraherende stat udelukkende med henblik på a) studier ved en læreanstalt i denne kontraherende stat, hvis studierne  

 er af en sådan karakter, at offentlig studiestøtte kan opnås i denne stat,  

 eller b) forretnings-, fiskeri-, industri-, landbrugs- eller skovbrugspraktik i  

 denne stat, og som er eller umiddelbart før opholdet var hjemmehørende i en anden  

 kontraherende stat, beskattes ikke i den førstnævnte stat af beløb, som han  

 oppebærer fra kilder uden for denne stat til sit underhold, sit studium eller  

 sin praktik.
Artikel 21 Virksomhed i forbindelse med forundersøgelse, efterforskning eller  

 udnyttelse af kulbrinteforekomster 1. Uanset de øvrige bestemmelser i  

 denne overenskomst, med undtagelse af bestemmelserne i artikel 8, finder  

 bestemmelserne i denne artikel anvendelse i tilfælde, hvor en person, der er  

 hjemmehørende i en kontraherende stat, driver virksomhed i en anden  

 kontraherende stat i forbindelse med forundersøgelse, efterforskning eller  

 udnyttelse af kulbrinteforekomster beliggende i denne anden stat.
 2. a) En person, der er hjemmehørende i en kontraherende stat, og som ud  

 for kysten i en anden kontraherende stat driver virksomhed, som omhandles i  

 stykke 1, skal anses for at drive virksomheden fra et fast driftssted eller  

 fast sted i denne anden stat.
 b) Såfremt en sådan person driver sin virksomhed inden for et  

 efterforsknings- eller indvindingsområde, der strækker sig fra et sted ud for  

 kysten i denne anden stat og ind på denne stats landområde, og virksomheden  

 ikke udelukkende drives inden for landområdet, finder litra a) tilsvarende  

 anvendelse.
 c) Virksomhed, som består i arbejde med opbygning eller installation af en  

 rørledning til transport af uraffinerede kulbrinter, eller et bygningsarbejde  

 i direkte forbindelse med sådan virksomhed, anses for drevet fra et fast  

 driftssted i denne anden stat også med hensyn til sådan virksomhed, der  

 udføres på land, når virksomheden indgår i et projekt, som strækker sig fra  

 et sted ud for kysten i denne stat og ind på denne stats landområde.
 3. Bestemmelserne i stykke 2 finder ikke anvendelse, såfremt virksomheden  

 finder sted i en periode eller i perioder, som sammenlagt ikke overstiger 30  

 dage inden for en 12 måneders periode.
 4. Ved beregningen af den tid, som omhandles i stykke 3, anses virksomhed,  

 som udøves af et foretagende, som har interessefællesskab med et andet  

 foretagende, for udøvet af det foretagende, som det har interessefællesskab  

 med, såfremt virksomheden i væsentlig grad er af samme art som den  

 virksomhed, som det sidstnævnte foretagende udøver og begge foretagenders  

 virksomhed vedrører samme projekt.
 5. Indkomst, som oppebæres af et foretagende i en kontraherende stat ved  

 transport af personel eller materiel med skib eller luftfartøj til eller  

 inden for områder som omhandles i stykke 2, litra a) og b) i den anden  

 kontraherende stat, hvor der udøves forretningsvirksomhed i forbindelse med  

 forundersøgelse, efterforskning eller udnyttelse af kulbrinteforekomster,  

 eller ved drift af bugserbåde, forsyningsfartøjer eller andre hjælpefartøjer  

 i forbindelse med sådan virksomhed, kan kun beskattes i den førstnævnte stat.
 6. Bestemmelserne i artikel 13, stykke 4, og i artikel 23, stykke 3,  

 finder anvendelse henholdsvis på fortjeneste ved afhændelse af skibe, både  

 eller luftfartøjer, som omhandles i stykke 5, og på formue bestående af  

 sådanne skibe, både eller luftfartøjer.
 7. Uanset de øvrige bestemmelser i overenskomsten gælder følgende om  

 beskatningen af løn og andre lignende vederlag, som en person, der er  

 hjemmehørende i en kontraherende stat, erhverver ved arbejde, som udføres i  

 en anden kontraherende stat for en arbejdsgiver, som driver sådan virksomhed,  

 som omhandles i stykke 1 og 2:
 a) Medmindre bestemmelserne under litra b)-d) medfører andet, kan sådan  

 løn eller vederlag beskattes i denne anden stat, men kun såfremt arbejdet  

 finder sted der i en periode eller i perioder, som sammenlagt overstiger 30  

 dage inden for en tolvmånedersperiode.
b) Sådan løn eller vederlag kan kun beskattes i den førstnævnte  

 kontraherende stat, såfremt 1) arbejdet har forbindelse med udnyttelsen af kulbrinteforekomster, som  

 befinder sig på midtlinien mellem kontraherende stater, eller mellem en  

 kontraherende stat og en anden stat, 2) der foreligger aftale mellem disse stater om fælles udnyttelse af  

 forekomsterne, og 3) udnyttelsen sker samtidig på begge sider af midtlinien.
 Bestemmelserne i dette litra b) finder kun anvendelse efter aftale herom  

 mellem de kompetente myndigheder i de kontraherende stater.
 c) Såfremt arbejdet udføres om bord på et skib eller en båd, som omhandles  

 i stykke 5, kan sådan løn eller vederlag beskattes i den kontraherende stat,  

 hvis nationalitet skibet eller båden har.
 d) Såfremt arbejdet udføres om bord på et luftfartøj, som omhandles i  

 stykke 5, kan sådan løn eller vederlag kun beskattes i den kontraherende  

 stat, hvori foretagendet er hjemmehørende.
8. En person, der er hjemmehørende i en kontraherende stat, og som driver  

 virksomhed ud for kysten i en anden kontraherende stat, er fritaget for  

 beskatning i denne anden stat af fortjeneste, som denne person anses at have  

 erhvervet som følge af overflytning af flytbar boreinstallation eller  

 hotelplatform til et område uden for denne anden stat.
Ved fortjeneste  

 forstås i dette stykke det beløb, hvormed handelsværdien på tidspunktet for  

 overflytningen overstiger restværdien på dette tidspunkt med tillæg af  

 foretagne afskrivninger.
9. Fortjeneste, som en person, der er hjemmehørende i en kontraherende  

 stat, erhverver ved afhændelse af a) ret til forundersøgelse, efterforskning eller udnyttelse af  

 kulbrinteforekomster i en anden kontraherende stat, herunder ret til andel i  

 eller fordel af sådanne forekomster, eller b) aktier eller andre andele i selskaber, hvis værdi helt eller i det  

 væsentlige direkte eller indirekte kan henføres til sådan ret, kan beskattes i denne anden stat.
Artikel 22 Andre indkomster 1. Indkomst, der oppebæres af en i en  

 kontraherende stat hjemmehørende person, og som ikke er behandlet i de  

 foranstående artikler i denne overenskomst, kan, uanset hvorfra de hidrører,  

 kun beskattes i denne stat.
2. Bestemmelserne i stykke l skal ikke finde anvendelse, såfremt  

 erhververen af indkomsten er hjemmehørende i en kontraherende stat og har et  

 fast driftssted eller et fast sted i en anden kontraherende stat, og den  

 rettighed eller ejendom, hvorfra indkomsten hidrører, har direkte forbindelse  

 med den virksomhed, som drives fra det faste driftssted, henholdsvis det frie  

 erhverv, som udøves fra det faste sted.
I sådanne tilfælde skal  

 bestemmelserne i artikel 7, henholdsvis artikel 14, finde anvendelse.
I  

 tilfælde, hvor der til et fast driftssted eller et fast sted hører en fast  

 ejendom, beskattes indkomst af sådan ejendom dog i overensstemmelse med  

 bestemmelserne i artikel 6, stykke 1, 2 og 4.
Artikel 23 Formue 1. Formue bestående af fast ejendom som ejes af en person,  

 der er hjemmehørende i en kontraherende stat, og som er beliggende i en anden  

 kontraherende stat, kan beskattes i denne anden stat.
 2. Formue bestående af aktier eller andre andele i et selskab, hvis  

 hovedsagelige formål er at besidde fast ejendom og hvis besiddelser (før  

 fradrag af passiver) direkte eller indirekte for mere end 75 procents  

 vedkommende består af fast ejendom, som er beliggende i en anden  

 kontraherende stat, kan beskattes i denne anden stat.
 3. Formue bestående af skibe eller luftfartøjer, der anvendes i  

 international trafik, samt rørlig formue, som er knyttet til driften af  

 sådanne skibe eller luftfartøjer, og som ejes af en person, der er  

 hjemmehørende i en kontraherende stat, kan kun beskattes i denne stat.
 4. Formue bestående af containere (herunder anhængere og andet materiel  

 til transport af containere), som anvendes til transport af gods eller varer,  

 og som ejes af en person, der er hjemmehørende i en kontraherende stat, kan  

 kun beskattes i denne stat, medmindre containerne udelukkende anvendes mellem  

 pladser i en anden kontraherende stat.
 5. Al anden formue, tilhørende en person, der er hjemmehørende i en  

 kontraherende stat, kan, uanset hvor den forefindes, kun beskattes i denne  

 stat.
 6. Uanset bestemmelserne i stykke 5 kan rørlig formue, som udgør en del af  

 erhvervsformuen i et fast driftssted, som et foretagende i en kontraherende  

 stat har i en anden kontraherende stat, eller rørlig formue, som hører til et  

 fast sted, som en fysisk person, der er hjemmehørende i en kontraherende  

 stat, har i en anden kontraherende stat med henblik på udøvelse af frit  

 erhverv, beskattes i denne anden stat.
 7. Bestemmelserne i stykkerne 1 - 6 finder i en kontraherende stat kun  

 anvendelse i forhold til en anden kontraherende stat, som opkræver almindelig  

 formueskat.
Artikel 24 Dødsbo Indkomst eller aktiver, som beskattes hos et dødsbo, der er  

 hjemmehørende i en kontraherende stat, kan ikke beskattes hos personer, der  

 er berettigede til anpart i boet, og som er hjemmehørende i en anden  

 kontraherende stat.
Artikel 25 Ophævelse af dobbeltbeskatning 1. Danmark:
 a) Såfremt en person, der er hjemmehørende i Danmark, oppebærer indkomst,  

 som ifølge bestemmelserne i denne overenskomst kan beskattes i en anden  

 kontraherende stat, skal Danmark, medmindre bestemmelserne i litra b) eller  

 c), medfører andet, indrømme fradrag i denne persons danske indkomstskat med  

 et beløb, svarende til den indkomstskat, som er erlagt i denne anden stat.
 Fradragsbeløbet skal imidlertid ikke kunne overstige den del af den danske  

 indkomstskat, beregnet før sådant fradrag, der svares af den indkomst, som  

 kan beskattes i denne anden stat.
 b) Såfremt en person, der er hjemmehørende i Danmark, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Danmark medregne indkomsten i beskatningsgrundlaget,  

 men skal i den danske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.
 c) Såfremt en person, der er hjemmehørende i Danmark, oppebærer indkomst,  

 som omhandles i artikel 15, stykke 1, eller artikel 21, stykke 7, litra a),  

 kan Danmark medregne indkomsten i beskatningsgrundlaget, men skal i den  

 danske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.
 2. Færøerne:
 a) Såfremt en person, der er hjemmehørende på Færøerne, oppebærer  

 indkomst, som ifølge bestemmelserne i denne overenskomst kan beskattes i en  

 anden kontraherende stat, skal Færøerne, medmindre bestemmelserne i litra b)  

 eller c) medfører andet, indrømme fradrag i denne persons færøske  

 indkomstskat med et beløb, svarende til den indkomstskat, som er erlagt i  

 denne anden stat.
 Fradragsbeløbet skal imidlertid ikke kunne overstige den del af den  

 færøske indkomstskat, beregnet før sådant fradrag, der svares af den  

 indkomst, som kan beskattes i denne anden stat.
 b) Såfremt en person, der er hjemmehørende på Færøerne, oppebærer  

 indkomst, som ifølge bestemmelserne i denne overenskomst kun kan beskattes i  

 en anden kontraherende stat, kan Færøerne medregne indkomsten i  

 beskatningsgrundlaget, men skal i den færøske skat af indkomsten fradrage den  

 del af indkomstskatten, der svares af den indkomst, som hidrører fra denne  

 anden stat.
 c) Såfremt en person, der hjemmehørende på Færøerne, oppebærer indkomst  

 fra en anden kontraherende stat for personlige tjenesteydelser, som omhandles  

 i artikel 15, stykke 1, eller artikel 21, stykke 7, litra a), og som i  

 henhold til disse artikler kan beskattes i denne anden kontraherende stat,  

 kan Færøerne medregne indkomsten i beskatningsgrundlaget, men skal i den  

 færøske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.
 3. Finland:
a) Såfremt en person, der er hjemmehørende i Finland, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Finland, medmindre  

 bestemmelserne i litra b), c) eller d) medfører andet, under iagttagelse af  

 bestemmelserne i finsk lovgivning (også i den ordlyd de fremdeles kan få,  

 gennem at de ændres, uden at de almene principper, som anføres her,  

 påvirkes), 1) indrømme fradrag i denne persons finske indkomstskat med et beløb  

 svarende til den indkomstskat i denne anden stat, som erlægges i henhold til  

 lovgivningen i denne anden stat og i overensstemmelse med denne overenskomst,  

 beregnet af samme indkomst som den, på hvilken den finske skat beregnes; 2) indrømme fradrag i denne persons finske formueskat med et beløb,  

 svarende til den formueskat i denne anden stat, som erlægges i henhold til  

 lovgivningen i denne stat og i overensstemmelse med denne overenskomst,  

 beregnet på samme formue som den, på hvilken den finske skat beregnes.
 b) Udbytte fra et selskab, der er hjemmehørende i en anden kontraherende  

 stat end Finland, til et selskab, der er hjemmehørende i Finland, er undtaget  

 fra beskatning i Finland, hvis modtageren direkte besidder mindst 10 procent  

 af stemmeretterne i det selskab, der betaler udbytterne.
 c) Såfremt en person, der er hjemmehørende i Finland, fra en anden  

 kontraherende stat oppebærer indkomst ved personligt arbejde, som omhandles i  

 artikel 15, stykke 1, eller artikel 21, stykke 7, litra a), og som i henhold  

 til disse artikler kan beskattes i denne anden stat, skal sådan indkomst  

 fritages for finsk skat.
 d) Såfremt en person, der er hjemmehørende i Finland, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i en anden kontraherende stat, eller oppebærer indkomst, som i  

 henhold til litra c) skal fritages for finsk skat, kan Finland medregne  

 indkomsten eller formuen i beskatningsgrundlaget, men skal i den finske skat  

 af indkomsten eller formuen fradrage den del af indkomstskatten, respektive  

 formueskatten, som svares af den indkomst, der hidrører fra denne anden  

 kontraherende stat, respektive den formue, der ejes der.
 4. Island:
 a) Såfremt en person, der er hjemmehørende i Island, erhverver indkomst  

 eller ejer formue, som ifølge bestemmelserne i denne overenskomst kun kan  

 beskattes eller kan beskattes i en anden kontraherende stat, skal Island,  

 medmindre bestemmelsen i litra b) medfører andet, nedsætte den islandske  

 indkomst- eller formueskat gennem fradrag af den del af indkomst- eller  

 formueskatten, som beregnes af den indkomst som erhverves fra, eller den  

 formue som ejes i, den anden stat.
b) Såfremt en person, der er hjemmehørende i Island, oppebærer indkomst,  

 som i henhold til bestemmelserne i artikel l0, artikel 13, stykke 7, artikel  

 15, stykke 3, artikel 16 eller artikel 21, stykkerne 1-6, 7, litra c), og 8  

 og 9 kan beskattes i en anden kontraherende stat, skal Island indrømme  

 fradrag i denne persons islandske indkomstskat med et beløb, svarende til den  

 indkomstskat, som er erlagt i denne anden kontraherende stat.
Fradragsbeløbet  

 skal imidlertid ikke overstige den del af den islandske skat, beregnet før  

 sådant fradrag, der svares af den indkomst, som kan beskattes i denne anden  

 stat.
 5. Norge:
 Såfremt bestemmelserne i norsk lovgivning om fradrag i norsk skat for skat  

 betalt i områder uden for Norge ikke medfører andet (dog uden at de almene  

 principper som anføres her påvirkes), gælder følgende:
a) Såfremt en person, der er hjemmehørende i Norge, oppebærer indkomst  

 eller ejer formue, som i henhold til bestemmelserne i denne overenskomst kan  

 beskattes i en anden kontraherende stat, skal Norge, medmindre bestemmelserne  

 i litra b) eller c) medfører andet, 1) fra den skat, som beregnes af personens indkomst, fradrage et beløb  

 svarende til den indkomstskat, som betales i denne anden stat, 2) fra den skat, som beregnes af personens formue, fradrage et beløb  

 svarende til den formueskat, som betales af denne formue i den anden stat.
 Fradragsbeløbet skal imidlertid ikke kunne overstige skatten på indkomsten  

 eller formuen, beregnet før sådant fradrag, der svares af den indkomst  

 respektive den pågældende formue, som kan beskattes i denne anden stat.
 b) Såfremt en person, der er hjemmehørende i Norge, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Norge medregne indkomsten i beskatningsgrundlaget,  

 men skal i den norske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.
 c) Såfremt en person, der er hjemmehørende i Norge, oppebærer indkomst,  

 som omfattes af bestemmelserne i artikel 15, stykke 1, eller artikel 21,  

 stykke 7, litra a), kan Norge medregne indkomsten i beskatningsgrundlaget,  

 men skal nedsætte den norske skat af indkomsten gennem fradrag af den del af  

 indkomstskatten, som beregnes af den indkomst, som hidrører fra denne anden  

 stat.
 6. Sverige:
a) Såfremt en person, der er hjemmehørende i Sverige, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Sverige, medmindre  

 bestemmelserne litra b) eller c) medfører andet, 1) - under iagttagelse af bestemmelserne i svensk lovgivning (også med den  

 ordlyd, som de i fremtiden kan få ved at ændres, uden at de her angivne  

 almindelige principper ændres) - indrømme fradrag i indkomstsskatten med et  

 beløb, svarende til den indkomstskat, som er erlagt i denne anden stat.
 2) indrømme fradrag i denne persons svenske formueskat med et beløb  

 svarende til den formueskat, som er erlagt i denne anden stat.  

 Fradragsbeløbet skal imidlertid ikke overstige den del af den svenske  

 formueskat, beregnet før sådant fradrag, der svares af den formue, som kan  

 beskattes i denne anden stat.
 b) Såfremt en person, der er hjemmehørende i Sverige, fra en anden  

 kontraherende stat oppebærer indkomst ved personlige tjenesteydelser som  

 omhandles i artikel 15, stykke 1, eller artikel 21, stykke 7, litra a), og  

 som i henhold til disse bestemmelser kan beskattes i denne anden  

 kontraherende stat, skal - uanset bestemmelserne i litra a) sådan indkomst  

 fritages for svensk skat.
 c) Såfremt en person, der er hjemmehørende i Sverige, oppebærer indkomst,  

 som i henhold til bestemmelserne i denne overenskomst kun kan beskattes i en  

 anden kontraherende stat, eller oppebærer indkomst, som i henhold til litra  

 b) skal fritages for svensk skat, kan Sverige, ved fastsættelsen af  

 skattesatsen for svensk progressiv skat af anden indkomst eller formue, tage  

 den indkomst eller formue i betragtning, som kun kan beskattes i den anden  

 kontraherende stat, eller sådan indkomst, som er fritaget for svensk skat.
7. Fælles bestemmelser 1. Udtrykket »er erlagt i denne anden stat« i denne artikel,  

 skal anses for tillige at omfatte sådan skat på indkomst, som er betalt  

 henholdsvis i Danmark, på Færøerne, i Finland, i Island, i Norge og i  

 Sverige, og som skal overføres til nævnte andre stater for der at godskrives  

 den pågældende person som skat på samme indkomst.
2. Såfremt en person, der er hjemmehørende i en kontraherende stat  

 (bopælsstaten), fra en anden kontraherende stat (arbejdsstaten) oppebærer  

 indkomst fra personligt arbejde, som efter artikel 15, stykke 1, eller  

 artikel 21, stykke 7, litra a), kan beskattes i arbejdsstaten, skal  

 bopælsstaten, uanset bestemmelserne i stykke 1, litra c), 2, litra c), 3,  

 litra c), 4, litra a), 5, litra c) eller 6, litra b) i denne artikel, ophæve  

 dobbeltbeskatning ved at fradrage den skat, som er betalt i denne anden stat  

 under anvendelse af bestemmelserne i stykke 1, litra a), 2, litra a), 3,  

 litra a), 4, litra b), 5, litra a) eller 6, litra a), såfremt den pågældende  

 person har oppebåret indkomsten fra et foretagende eller fast driftssted i  

 arbejdsstaten og han er eller umiddelbart før ansættelsen i arbejdsstaten var  

 ansat i a) et foretagende uden for arbejdsstaten, der er et foretagende med  

 interessefællesskab med foretagendet i arbejdsstaten, eller b) et foretagende uden for arbejdsstaten, til hvilket det faste driftssted  

 henhører.
3. Uanset bestemmelserne i afsnit 2 ovenfor skal bestemmelserne i  

 stykkerne 1, litra c), 2, litra c), 3, litra c), 4, litra a), 5, litra c)  

 eller 6, litra b) dog anvendes, såfremt den pågældende person kan påvise, at a) han i det pågældende indkomstår har opholdt sig i og arbejdet i  

 arbejdsstaten i en sammenhængende periode, der overstiger 3 måneder, eller b) arbejdet i arbejdsstaten er udført for foretagendet i denne stat eller  

 for det der beliggende faste driftssted, eller at omkostningerne med rette  

 har belastet det nævnte foretagende eller faste driftssted.
Artikel 26 Generelle regler om beskatningen 1. Indkomst, som oppebæres af en  

 person, der er hjemmehørende i en kontraherende stat, eller formue, som ejes  

 af en sådan person, kan ikke beskattes i en anden kontraherende stat,  

 medmindre beskatning udtrykkelig er tilladt i henhold til denne overenskomst.
 2. I tilfælde, hvor beskatningsretten til en indkomst eller formue i  

 henhold til overenskomsten er tillagt en anden kontraherende stat end den  

 stat, hvori personen, der oppebærer indkomsten eller ejer formuen, er  

 hjemmehørende og denne anden stat på grund af sin lovgivning ikke medtager  

 indkomsten eller formuen i sin helhed ved beskatningen, eller kun medregner  

 indkomsten eller formuen ved progressionsberegning eller anden  

 skatteberegning, kan indkomsten eller formuen - i det omfang andet ikke  

 følger af stykke 3 - kun beskattes i den kontraherende stat, hvori den  

 pågældende person er hjemmehørende.
3. Bestemmelserne i stykke 2 finder ikke anvendelse på a) finsk folkepension efter den finske familiepensionslov eller sådan  

 anden social godtgørelse, som efter den finske indkomstskattelov ikke er  

 skattepligtig indkomst, eller b) svensk folkepension.
4. Såfremt en person, der er hjemmehørende i en kontraherende stat,  

 oppebærer pension eller livrente, som omfattes af artikel 18, og som  

 udbetales fra en anden kontraherende stat, og sådan indkomst beskattes i  

 førstnævnte stat i henhold til bestemmelserne i denne artikel, skal personen  

 i den førstnævnte stat indrømmes et fradrag på 20.000 svenske kroner pr.  

 kalenderår eller tilsvarende i dansk, finsk, islandsk eller norsk møntfod,  

 hvis den pågældende person havde været berettiget til et særskilt fradrag på  

 grund af alder eller invaliditet i udbetalingsstaten.
Fradraget indrømmes dog  

 - i den førstnævnte stat - højst med et beløb svarende til pensionsbeløbet  

 eller livrentebeløbet fra den anden kontraherende stat.
Fradraget reduceres  

 med de særlige fradrag for alder og invaliditet, som indrømmes i  

 bopælsstaten.
 5. Såfremt beskatningsretten i henhold til artikel 14, stykke 1, samt  

 artikel 15, stykke 2 og stykke 4, litra b) og c), til en indkomst, som  

 oppebæres af en person, der er hjemmehørende i en kontraherende stat, i  

 henhold til overenskomsten er tillagt denne stat alene, kan indkomsten  

 beskattes i en anden kontraherende stat, såfremt indkomsten ikke kan  

 beskattes i den førstnævnte stat på grund af lovgivningen i denne stat.
Artikel 27 Forbud mod diskriminering 1. Statsborgere i en kontraherende stat  

 skal ikke i en anden kontraherende stat kunne undergives nogen beskatning  

 eller dermed forbundne krav, som er anderledes eller mere byrdefulde end den  

 beskatning og dermed forbundne krav, som statsborgere i denne anden stat  

 under samme forhold, særligt for så vidt angår bopæl, er eller måtte blive  

 undergivet.
Uanset bestemmelserne i artikel l skal denne bestemmelse også  

 finde anvendelse på en person, der ikke er hjemmehørende i en eller flere af  

 de kontraherende stater.
 2. Beskatningen af et fast driftssted eller et fast sted, som et  

 foretagende eller en person, der er hjemmehørende i en kontraherende stat,  

 har i en anden kontraherende stat, må ikke være mindre fordelagtig i denne  

 anden stat end beskatningen af foretagender eller personer, der er  

 hjemmehørende i denne anden stat, der driver samme slags virksomhed.
Denne bestemmelse skal ikke kunne fortolkes som forpligtende en  

 kontraherende stat til at indrømme personer, der er hjemmehørende i en anden  

 kontraherende stat, sådan personlige skattemæssige begunstigelser, lempelser  

 og nedsættelser, som den som følge af ægteskabelig stilling eller  

 forsørgerpligt over for familie indrømmer personer, der er hjemmehørende i  

 den førstnævnte stat.
Bestemmelsen medfører ej heller ret til i en  

 kontraherende stat at opnå fradrag ved beskatningen eller fritagelse for  

 beskatning af udbytte eller andre udbetalinger til et selskab, der er  

 hjemmehørende i en anden kontraherende stat.
Bestemmelsen i første afsnit hindrer ej heller en kontraherende stat i at  

 beskatte indkomst, der oppebæres af et fast driftssted, i overensstemmelse  

 med reglerne i denne stats egen lovgivning, såfremt det faste driftssted  

 tilhører et aktieselskab eller dermed ligestillet selskab i en anden  

 kontraherende stat.
Beskatningen skal dog svare til den beskatning, som  

 anvendes over for aktieselskaber og dermed ligestillede selskaber, der er  

 hjemmehørende i den førstnævnte kontraherende stat, for så vidt angår deres  

 indkomst, beregnet uden fradrag for udloddet fortjeneste.
3. Medmindre bestemmelserne i artikel 9, stykke l, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person, hjemmehørende i en anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person, hjemmehørende i  

 den førstnævnte stat.
På samme måde skal gæld, som et foretagende i en  

 kontraherende stat har til en person, hjemmehørende i en anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person, hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i en eller flere af de andre kontraherende stater, skal  

 ikke i den førstnævnte stat kunne underkastes nogen beskatning eller dermed  

 forbundne krav, som er anderledes eller mere byrdefuld end den beskatning og  

 dermed forbundne krav, som andre tilsvarende foretagender i den førstnævnte  

 stat er eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 28 Fremgangsmåden ved indgåelse af gensidige aftaler 1. Såfremt en  

 person mener, at der i en eller flere af de kontraherende stater er truffet  

 foranstaltninger, som for ham medfører eller vil medføre en beskatning, som  

 ikke er i overensstemmelse med bestemmelserne i denne overenskomst, kan han,  

 uden at det påvirker hans ret til at anvende de retsmidler, som står til hans  

 rådighed ifølge disse staters interne lovgivning, indbringe sin sag for den  

 kompetente myndighed i den kontraherende stat, hvori han er hjemmehørende  

 eller, såfremt tilfældet er omfattet af artikel 27, stykke l, i den  

 kontraherende stat, i hvilken han er statsborger.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at  

 afgøre sagen ved gensidig aftale med den kompetente myndighed i sådan anden  

 kontraherende stat, som berøres af spørgsmålet, med henblik på at undgå en  

 beskatning, der ikke er i overensstemmelse med overenskomsten.
Hvis den stat,  

 over for hvis kompetente myndighed den pågældende person har forelagt sagen,  

 ikke selv berøres af spørgsmålet, skal denne kompetente myndighed overlade  

 sagen til den kompetente myndighed i en af de stater, som berøres af  

 spørgsmålet.
Indgåede aftaler skal gennemføres uden hensyn til, hvilke  

 frister der er fastsat i de kontraherende staters interne lovgivning.
3. Såfremt vanskeligheder eller tvivlsspørgsmål opstår mellem  

 kontraherende stater vedrørende fortolkningen eller anvendelsen af  

 overenskomsten, skal de kompetente myndigheder i disse stater forhandle for  

 at søge at løse spørgsmålet ved gensidig aftale.
De kompetente myndigheder i  

 de kontraherende stater kan tillige forhandle for at undgå dobbeltbeskatning  

 i sådanne tilfælde, som ikke omfattes af overenskomsten eller for, ved  

 gensidig aftale, at løse spørgsmål, som - uden at være regulerede af  

 overenskomsten - på grund af uligheder i de pågældende staters principper for  

 skattens beregning eller af andre grunde kan opstå for så vidt angår de  

 skatter, som omhandles i artikel 2.
4. Inden afgørelse træffes i spørgsmål, som omhandles i stykke 3, skal  

 resultatet af de der omhandlede forhandlinger snarest meddeles til de  

 kompetente myndigheder i de øvrige kontraherende stater.
Såfremt den  

 kompetente myndighed i en kontraherende stat finder, at forhandlinger bør  

 finde sted mellem de kompetente myndigheder i samtlige kontraherende stater,  

 skal på begæring af den kompetente myndighed i den førstnævnte kontraherende  

 stat sådanne forhandlinger finde sted snarest muligt.
Artikel 29 Medlemmer af diplomatiske og konsulære repræsentationer  

 Bestemmelserne i denne overenskomst berører ikke de skattemæssige  

 privilegier, som medlemmer af diplomatiske eller konsulære repræsentationer  

 måtte nyde i kraft af folkerettens almindelige regler eller særlige aftaler.
Artikel 30 Territorial udvidelse 1. Denne overenskomst kan enten i sin helhed  

 eller med de nødvendige ændringer udvides til at omfatte de områder, som i  

 henhold til bestemmelserne i artikel 3, stykke l, litra a) er undtaget fra  

 overenskomstens anvendelsesområde, under forudsætning af, at der der pålægges  

 skatter af væsentlig samme art som de skatter, overenskomsten finder  

 anvendelse på.
En sådan udvidelse har virkning fra den dag og med de  

 ændringer og vilkår, herunder betingelser vedrørende opsigelse, som måtte  

 blive fastsat mellem de kontraherende stater gennem noter, der skal udveksles  

 ad diplomatisk vej.
 2. Såfremt overenskomsten i henhold til artikel 32 ophører at være  

 gældende, skal, såfremt anden aftale ikke træffes mellem de kontraherende  

 stater, overenskomsten ophøre med at være gældende også for ethvert område,  

 hvortil overenskomsten er udvidet i henhold til denne artikel.
Artikel 31 Ikrafttræden 1. Denne overenskomst træder i kraft den tredivte dag  

 efter den dag, da samtlige kontraherende stater har meddelt det finske  

 udenrigsministerium, at overenskomsten er godkendt.
Det finske  

 udenrigsministerium underretter de øvrige kontraherende stater om modtagelsen  

 af disse meddelelser og om tidspunktet for overenskomstens ikrafttræden.
2. Efter overenskomstens ikrafttrædelse finder dens bestemmelser  

 anvendelse, a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år,  

 hvori overenskomsten træder i kraft, eller senere; b) for så vidt angår øvrige indkomstskatter, på skatter som fastsættes for  

 skatteår, som begynder den 1. januar i det kalenderår, som følger nærmest  

 efter det år, hvori overenskomsten træder i kraft, eller senere; c) for så vidt angår formueskatter, på formue, hvorpå skat pålignes på  

 grundlag af en skatteansættelse, foretaget i det andet kalenderår efter det,  

 i hvilket overenskomsten træder i kraft, eller senere.
3. Uanset bestemmelsen i artikel 15, stykke 3, kan indkomst ved arbejde,  

 som omfattes af denne bestemmelse, kun beskattes i den kontraherende stat,  

 hvis nationalitet skibet har.
Denne bestemmelse finder anvendelse på skatter,  

 som vedrører det kalenderår, som følger nærmest efter det år, hvor denne  

 aftale træder i kraft, og de to derpå nærmest følgende kalenderår.
 4. Overenskomsten af 12. september 1989 mellem de nordiske lande til  

 undgåelse af dobbeltbeskatning for så vidt angår indkomst- og formueskatter  

 skal ophøre at finde anvendelse på indkomst eller formue, på hvilken  

 nærværende overenskomst finder anvendelse i henhold til stykke 2. Den  

 førstnævnte overenskomst skal ophøre med at være gældende på det sidste  

 tidspunkt, da denne aftale i henhold til de foregående bestemmelser i det  

 nævnte stykke finder anvendelse.
5. Bestemmelserne i stykkerne 2 og 3 i punkt VII henholdsvis i stykkerne 2  

 og 3 i punkt VIII i protokollen til overenskomsten af 12. september 1989 skal  

 dog fortsat finde anvendelse på personer, som den 1. januar 1997 opfylder og  

 for tid derefter stadig opfylder vilkårene i nævnte bestemmelser.
Tiden til  

 og med den 30. juni 1997 skal tages i betragtning ved beregning af  

 seksmånedersperioden i stykke 4 i punkt VII henholdsvis i stykke 4 i punkt  

 VIII i protokollen til nævnte overenskomst.
I denne forbindelse skal der ses  

 bort fra kortere afbrud såsom ferie, forældreorlov o.s.v.
De nærmere  

 bestemmelser for anvendelsen heraf skal aftales gennem gensidig overenskomst  

 mellem de kontraherende stater.
Artikel 32 Opsigelse En kontraherende stat kan senest den 30. juni i et  

 kalenderår, som begynder efter udgangen af et tidsrum på fem år efter dagen  

 for ikrafttrædelsen af overenskomsten, opsige overenskomsten ved skriftlig  

 meddelelse herom til det finske udenrigsministerium, som underretter de  

 øvrige kontraherende stater om modtagelsen af sådan meddelelse og om dens  

 indhold.
Såfremt opsigelsesfristen er iagttaget, ophører overenskomsten at  

 gælde i forholdet mellem den stat, som har fremsat opsigelsen og de øvrige  

 kontraherende stater:
a) for så vidt angår skatter, som indeholdes ved kilden, på indkomst som  

 oppebæres den 1. januar i det kalenderår, som følger nærmest efter det år,  

 hvori det finske udenrigsministerium modtog meddelelsen om opsigelsen eller  

 senere; b) for så vidt angår øvrige indkomstskatter, på skatter som fastsættes for  

 et skatteår, som begynder den 1. januar i det kalenderår, som følger nærmest  

 efter det år, hvori det finske udenrigsministerium modtog meddelelsen om  

 opsigelsen, eller senere; c) for så vidt angår formueskatter, på formue, hvorpå skat pålignes på  

 grundlag af en skatteansættelse foretaget i det andet kalenderår, der følger  

 nærmest efter det år, i hvilket det finske udenrigsministerium modtog  

 meddelelsen om opsigelsen, eller senere.
 Originaleksemplaret af denne overenskomst deponeres i det finske  

 udenrigsministerium, som tilstiller de øvrige kontraherende stater bekræftede  

 kopier heraf.
 Til bekræftelse heraf har de dertil behørigt befuldmægtigede undertegnet  

 denne overenskomst.
 Udfærdiget i Helsingfors, den 23. september 1996 i et eksemplar på dansk,  

 færøsk, finsk, islandsk, norsk og svensk, idet der på svensk udfærdiges to  

 tekster, en for Finland og en for Sverige, hvilke samtlige tekster har lige  

 gyldighed.
For Kongeriget For Kongeriget Danmarks regering Norges regering Marie-Louise Overvad Dagfinn Stenseth For Færøernes For Republikken landsstyre Islands regering Petur Lamhauge Gardar Valdimarsson For Republikken For Kongeriget Finlands regering Sveriges regering Hillel Skurnik Mats Bergquist PROTOKOL Ved undertegnelsen af den i dag mellem de nordiske lande indgåede  

 overenskomst til undgåelse af dobbeltbeskatning for så vidt angår indkomst-  

 og formueskatter er undertegnede blevet enige om følgende bestemmelser, som  

 udgør en integrerende del af overenskomsten:
I.
Til artiklerne 7 og 15.
 1. Uanset bestemmelserne i artikel 7 kan indkomst, som oppebæres af et  

 foretagende i Norge eller Sverige gennem virksomhed, som drives i Sverige  

 henholdsvis Norge, kun beskattes i den stat, hvori foretagendet er  

 hjemmehørende, såfremt virksomheden tager sigte på opsætning og  

 vedligeholdelse af spærrehegn for rener på sådanne strækninger langs den  

 norsk-svenske rigsgrænse, som angives i en aftale i henhold til stykke 4.
 2. Uanset bestemmelserne i artikel 15 kan indkomst, som en person, der er  

 hjemmehørende i Norge eller Sverige, oppebærer ved personligt arbejde, som  

 udføres i Sverige henholdsvis Norge, kun beskattes i den stat, hvori denne  

 person er hjemmehørende, såfremt arbejdet tager sigte på opsætning og  

 vedligeholdelse af spærrehegn for rener på sådanne strækninger langs den  

 norsk-svenske rigsgrænse, som angives i en aftale i henhold til stykke 4.
 3. Bestemmelserne i stykke l og 2 vedrørende foretagender i, henholdsvis  

 personer, der er hjemmehørende i Norge eller Sverige, skal finde tilsvarende  

 anvendelse for så vidt angår foretagender i, henholdsvis personer, der er  

 hjemmehørende i Finland eller Norge.
 4. De kompetente myndigheder i de berørte kontraherende stater skal ved  

 gensidig aftale fastsætte de strækninger langs de pågældende rigsgrænser, for  

 hvilke bestemmelserne i stykke l - 3 skal finde anvendelse.
II.
Til artiklerne 7, l0 - 15, 19 og 23.
1. Uanset bestemmelserne i artikel 7, artikel l0, stykke 2, artikel 11,  

 stykke 2, og artikel 12, stykke 2, kan indkomst, som oppebæres af et  

 foretagende i Danmark eller Sverige, som deltager i opførelsen og driften af  

 faste forbindelser over Øresund, i det omfang indkomsten oppebæres for  

 opførelsen og driften af broen henholdsvis den dermed forbundne  

 tunnelforbindelse, kun beskattes i den stat, hvori foretagendet er  

 hjemmehørende.
Tilsvarende gælder indkomst, som et sådant foretagende  

 oppebærer, i det omfang indkomsten oppebæres for opførelsen og  

 vedligeholdelsen af den kunstige ø.
2. Uanset bestemmelserne i artikel 13, stykke 3, kan fortjeneste, som  

 erhverves af et foretagende eller en person, der er hjemmehørende i Danmark  

 eller Sverige, og som deltager i opførelsen eller driften af den faste  

 forbindelse over Øresund, ved overdragelse af der omhandlet ejendom, der  

 anvendes ved opførelsen og driften af broen henholdsvis den dermed  

 sammenhængende tunnelforbindelse, kun beskattes i den stat, hvori  

 foretagendet henholdsvis personen er hjemmehørende.
Tilsvarende gælder  

 fortjeneste, som et sådant foretagende eller en sådan person erhverver ved  

 overdragelse af sådan ejendom, som anvendes ved opførelsen og  

 vedligeholdelsen af den kunstige ø.
3. Uanset bestemmelserne i artikel 14, stykke l, artikel 15, stykke l, og  

 artikel 19 kan indkomst, som oppebæres af en person, der er hjemmehørende i  

 Danmark eller Sverige, som deltager i opførelsen og driften af faste  

 forbindelser over Øresund, hvis arbejdet vedrører opførelsen og driften af  

 broen henholdsvis den dermed forbundne tunnelforbindelse, kun beskattes i den  

 stat, hvori personen er hjemmehørende.
Tilsvarende gælder indkomst, som en  

 sådan person oppebærer, hvis arbejdet vedrører opførelsen og vedligeholdelsen  

 af den kunstige ø.
4. Uanset bestemmelserne i artikel 23, stykke 6, kan den der omhandlede  

 formue, som tilhører et foretagende i, henholdsvis en person, der er  

 hjemmehørende i Danmark eller Sverige, og som anvendes ved opførelsen og  

 driften af broen henholdsvis den dermed sammenhængende tunnelforbindelse over  

 Øresund, kun beskattes i den stat, hvori foretagendet henholdsvis personen er  

 hjemmehørende.
Tilsvarende gælder formue, som et sådan foretagende eller en  

 sådan person ejer, og som anvendes ved opførelsen og vedligeholdelsen af den  

 kunstige ø.
III.
Til artiklerne 7, 8, 13, 15 og 23.
 1. Bestemmelserne i artikel 7, artikel 8, stykke 1, artikel 13, stykke 4,  

 og artikel 23, stykke 3, anvendes i Danmark, Norge og Sverige på indkomst,  

 som konsortierne Scandinavian Airlines System (SAS), Scanair eller SAS  

 Commuter erhverver ved kommerciel international og indenrigs luftfart og  

 anden dermed direkte sammenhængende virksomhed, på kapitalgevinster, som de  

 nævnte konsortier oppebærer ved overdragelse af rørlig formue, som anvendes i  

 sådan luftfart og sådan anden virksomhed, og på formue, som konsortiet ejer,  

 og som anvendes i sådan luftfart og sådan anden virksomhed, i forhold til den  

 andel i konsortiet, som ejes af deltagere, som er hjemmehørende henholdsvis i  

 Danmark, Norge og Sverige.
 2. Bestemmelserne i artikel 15, stykke. 4, litra a) finder tillige  

 anvendelse på indkomst ved arbejde, som udføres om bord på luftfartøjer, som  

 anvendes i indenrigstrafik af konsortierne Scandinavian Airlines System  

 (SAS), Scanair eller SAS Commuter.
 3. Bestemmelserne i stykke 1 og stykke 2 finder - efter aftale mellem de  

 kompetente myndigheder i Danmark, Norge og Sverige - tillige anvendelse for  

 så vidt angår noget andet konsortium eller anden lignende sammenslutning med  

 formål at drive luftfart eller anden dermed direkte sammenhængende  

 virksomhed, når kun deltagere i SAS, direkte eller indirekte, har andele i en  

 sådan sammenslutning, og når sammenslutningen i det væsentlige er opbygget i  

 overensstemmelse med de principper, som gælder for SAS.
IV.
Til artikel 13.
 Bestemmelserne i artikel 13, stykke 6 og 7, berører ikke Danmarks ret til  

 i henhold til sin lovgivning at beskatte aktieavance, som en person, der  

 flytter fra Danmark, anses for at have opnået ved fraflytningen.
V.
Til artikel 15.
 1. I artikel 15, stykke 2, litra d), anses en arbejdstager, der er  

 hjemmehørende i en kontraherende stat, for udlejet, når han af nogen  

 (udlejer) stilles til rådighed for at udføre arbejde i nogen andens  

 (hvervgiver/bygherre) virksomhed i en anden kontraherende stat, forudsat, at  

 hvervgiveren er hjemmehørende eller har fast driftssted i denne anden stat,  

 og at udlejeren ikke har ansvar for og ej heller bærer risikoen for  

 arbejdsresultatet.
2. Spørgsmålet om, hvorvidt en arbejdstager skal anses for udlejet,  

 afgøres ud fra en samlet bedømmelse.
Ved denne bedømmelse skal det især  

 tillægges vægt, om a) den overordnede ledelse af arbejdet påhviler hvervgiveren, b) arbejdet udføres på en arbejdsplads, som hvervgiveren disponerer over,  

 og for hvilken han bærer ansvaret, c) vederlaget til udlejeren beregnes efter den tid, der er medgået, eller  

 under hensyntagen til anden sammenhæng mellem vederlaget og den løn, som  

 arbejdstageren får, d) hovedparten af arbejdsredskaber og materiel stilles til rådighed af  

 hvervgiveren, og e) udlejeren ikke ensidigt fastsætter antallet af arbejdstagere og de  

 kvalifikationer, som disse skal have.
 3. Uanset bestemmelserne i artikel 15, stykke 1 og 2, kan løn og andet  

 lignende vederlag, som en person, der er hjemmehørende i Danmark, oppebærer  

 på grund af arbejde, som udføres om bord på danske tog, henholdsvis som en  

 person, der er hjemmehørende i Sverige, oppebærer på grund af arbejde, som  

 udføres om bord på svenske tog, i trafik mellem Danmark og Sverige, kun  

 beskattes i den stat, hvor personen er hjemmehørende.
VI.
Til artiklerne 15 og 19.
 1. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Finland eller Norge, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
 2. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Finland eller Sverige, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
 3. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Norge eller Sverige, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
4. Med udtrykket »regelmæssigt opholder sig« forstås, at den  

 skattepligtige som hovedregel mindst en gang om ugen opholder sig på sin  

 faste bopæl i den kontraherende stat, hvori han er hjemmehørende.
For at en  

 skattepligtig skal anses for at opholde sig på sin faste bopæl, skal opholdet  

 i bopælsstaten omfatte mindst 2 dage.
Herved gælder, som i den øvrige del af  

 overenskomsten, hvor udtrykket »dag« forekommer, at der med  

 »dag« også menes en del af en dag.
VII.
Til artikel 18.
 1. Uanset bestemmelserne i artikel 18 skal i forholdet mellem Danmark og  

 Færøerne gælde følgende:
 Pension, livrente, sociale sikringsydelser, underholdsbidrag og andre  

 tilsvarende ydelser, der hidrører fra en del af riget og betales til en  

 person, der er hjemmehørende i den anden del af riget, kan kun beskattes i  

 denne anden del af riget.
 2. Udtrykket »sociale sikringsydelser« omfatter, for så vidt  

 angår Danmark, »orlovsydelser«.
VIII.
Til artikel 19.
 1. Uanset bestemmelserne i artikel 19 skal i forholdet mellem Danmark og  

 Færøerne gælde følgende:
 a) Løn og andet lignende vederlag (undtagen pensioner), der udbetales af  

 en del af riget, en af dets politiske underafdelinger eller lokale  

 myndigheder til en fysisk person for udførelse af hverv for denne del af  

 riget, underafdeling eller myndighed, kan kun beskattes i den del af riget,  

 hvor arbejdet er udført.
 b) Uanset bestemmelsen i litra a) kan løn og andet lignende vederlag, som  

 en person, der er hjemmehørende i en del af riget, oppebærer for personligt  

 arbejde i tjenesteforhold, der er udført i den anden del af riget, kun  

 beskattes i den førstnævnte del af riget, såfremt:
1) modtageren opholder sig i den anden del af riget i en periode eller  

 tidsperioder, der til sammen ikke overstiger 120 dage i en 12-måneders  

 periode, og 2) lønnen eller vederlaget udbetales af det »sædvanlige  

 tjenestested«.
 c) Bestemmelserne i artiklerne 15 og 16 samt i protokollens punkt VII skal  

 finde anvendelse på løn og andet lignende vederlag, som oppebæres for  

 arbejde, udført i forbindelse med erhvervsvirksomhed, der udøves af en del af  

 riget, en af dets politiske underafdelinger eller lokale myndigheder.
 2. Uanset bestemmelserne i stykke 1 skal i forholdet mellem Danmark og  

 Færøerne gælde følgende:
 a) Ydelser, der er fastsat af det offentlige udelukkende til dækning af  

 udgifter ved offentligt eller tjenstligt hverv, og som ikke indeholder noget  

 arbejdsvederlag, og som den danske stat, en af dens politiske underafdelinger  

 eller lokale myndigheder udbetaler til personer, der arbejder på Færøerne,  

 kan kun beskattes i Danmark.
 b) Ydelser, der er fastsat af det offentlige udelukkende til dækning af  

 udgifter ved offentligt eller tjenstligt hverv, og som ikke indeholder noget  

 arbejdsvederlag, og som Færøernes landsstyre, en af dets politiske  

 underafdelinger eller lokale myndigheder udbetaler til personer, der arbejder  

 i Danmark, kan kun beskattes på Færøerne.
 Bestemmelserne i litra a) og b) gælder for de første 5 år, i hvilke  

 personen oppebærer nævnte ydelser.
IX.
Til artikel 20.
1. En person, som opholder sig i en anden kontraherende stat end på  

 Færøerne, og en person, som opholder sig i en anden kontraherende stat end i  

 Island, udelukkende med henblik på a) studier ved en læreanstalt i denne anden stat, hvis studierne er af en  

 sådan art, at der kan opnås studiestøtte af offentlige midler i denne stat,  

 eller b) forretnings-, fiskeri-, industri-, landbrugs- eller skovbrugspraktik i  

 denne anden stat, og som er eller umiddelbart før opholdet var hjemmehørende på Færøerne  

 eller i Island, beskattes for så vidt angår indkomst ved beskæftigelse i den  

 førstnævnte kontraherende stat kun af den del af indkomsten, som overstiger  

 20.000 svenske kroner pr. kalenderår eller tilsvarende værdi i dansk, finsk,  

 islandsk eller norsk møntfod.
Det nævnte beløb omfatter under  

 uddannelsesophold i Finland, Norge eller Sverige det for det pågældende  

 kalenderår gældende personfradrag.
 2. Skattefrihed i henhold til stykke l indrømmes kun for en periode, som  

 med rimelighed eller efter sædvane medgår til studierne eller  

 praktiktjenesten, dog højst for seks på hinanden følgende kalenderår.
 3. Uanset bestemmelserne i stykke 1 og 2 ovenfor skal i forholdet mellem  

 Danmark og Færøerne gælde følgende:
 Studerende, lærlinge og lignende, der er, eller som - umiddelbart før  

 opholdet i en del af riget - var bosat i den anden del af riget, og som  

 midlertidigt opholder sig i den førstnævnte del af riget udelukkende i  

 studie- eller uddannelsesøjemed, beskattes ikke i denne del af riget af  

 beløb, som de modtager fra den anden del af riget eller fra udlandet til  

 underhold, studier eller uddannelse.
 De beskattes ej heller af beløb, der udbetales som vederlag for  

 tjenesteydelser forudsat, at disse tjenesteydelser er nødvendige for deres  

 ophold.
 Studerende, lærlinge og lignende, der umiddelbart før opholdet i Danmark  

 var hjemmehørende på Færøerne, beskattes ikke på Færøerne af vederlag for  

 arbejde, som udføres i Danmark.
 Som studerende anses ikke personer, der efter en afsluttet uddannelse  

 påbegynder en specialuddannelse eller en uddannelse inden for et andet  

 område.
 Et ophold anses for midlertidigt, hvis det ikke overstiger den normerede  

 studietid med et tillæg af 2 år.
 Et ophold anses ikke for at være »udelukkende i studie- eller  

 uddannelsesøjemed«, såfremt opholdet før studiets påbegyndelse  

 overstiger 6 måneder.
 Til denne 6-måneders periode skal ikke medregnes den tid, dog maksimalt 1  

 år, der anvendes i forbindelse med et forberedende kursus, der kræves af  

 uddannelsesinstitutionen som en forudsætning for at kunne påbegynde studiet.
 I tilfælde, hvor ægtefæller begge søger optagelse på en  

 uddannelsesinstitution og kun den ene optages, suspenderes 6 måneders regelen  

 for den anden ægtefælles vedkommende, dog højst for en periode på i alt 2 år.
 4. Uanset bestemmelserne i stykke 1 beskattes studerende, lærlinge og  

 lignende, der er eller som - umiddelbart før opholdet i Danmark - var  

 hjemmehørende i Island, og som midlertidigt opholder sig i Danmark  

 udelukkende i studie- eller uddannelsesøjemed, ikke af beløb, der udbetales  

 som vederlag for arbejde, forudsat at disse tjenesteydelser er nødvendige for  

 deres ophold.
 5. Personer, der er hjemmehørende i en anden kontraherende stat end  

 Danmark, og som under midlertidigt ophold i Danmark har beskæftigelse i  

 Danmark i højst 100 dage inden for samme kalenderår, beskattes i Danmark kun  

 af den del af indkomsten, der overstiger et beløb, som efter gældende regler  

 anses for at være nødvendigt for hans underhold, under forudsætning af, at  

 arbejdet er udført inden for rammerne af det nordiske program for udveksling  

 af praktik- og feriearbejde, og at arbejdet er formidlet af Nordjobb.
 Det beløb, som anses at være nødvendigt for den pågældendes ophold,  

 fastsættes på årsbasis og nedsættes i forholdet mellem opholdets længde i  

 Danmark og hele kalenderåret.
 6. De kompetente myndigheder i de kontraherende stater kan træffe aftale  

 om anvendelsen af bestemmelserne i stykke 1-5. De kompetente myndigheder kan  

 også træffe gensidig aftale om sådan ændring af de der nævnte beløb, som  

 findes rimelig under hensyntagen til forandring i pengeværdi, ændret  

 lovgivning i nogen af de kontraherende stater eller anden lignende årsag.
X.
Til artikel 25.
 1. Bestemmelserne i artikel 25, stykke 1, litra c) kan ophæves på begæring  

 af Danmark.
 Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, med virkning for skatter, som pålignes for  

 beskatningsår som begynder den 1. januar det kalenderår, som følger nærmest  

 efter det, i hvilket ændringen træder i kraft, eller senere.
 Bestemmelserne i artikel 25, stykke 1, kan på begæring af Danmark ændres  

 og erstattes af følgende tekst:
»a) Såfremt en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Danmark, medmindre  

 bestemmelserne i litra b) eller c) medfører andet, 1) indrømme fradrag i denne persons danske indkomstskat med et beløb,  

 svarende til den indkomstskat, som er erlagt i denne anden stat; 2) indrømme fradrag i denne persons danske formueskat med et beløb,  

 svarende til den formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den danske indkomstskat eller formueskat, beregnet før sådant fradrag,  

 der svares af den indkomst, som kan beskattes i denne anden stat.
 b) Såfremt en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i en anden kontraherende stat, kan Danmark medregne indkomsten  

 eller formuen i beskatningsgrundlaget, men skal i den danske skat af  

 indkomsten eller formuen fradrage den del af indkomstskatten henholdsvis  

 formueskatten, der svares af den indkomst, som hidrører fra denne anden stat,  

 henholdsvis formue, som ejes der.
c) Såfremt en person, der er hjemmehørende i Danmark, oppebærer indkomst,  

 som omhandles i artikel 15, stykke 1, eller artikel 21, stykke 7, litra a),  

 kan Danmark medregne indkomsten i beskatningsgrundlaget, men skal i den  

 danske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes, for så vidt  

 angår formueskatter, på formue, på hvilken skat pålignes på grundlag af en  

 skatteansættelse foretaget i det andet kalenderår efter det, i hvilket  

 ændringen træder i kraft, eller senere.
 2. Bestemmelserne i artikel 25, stykke 2, kan på begæring af Færøerne  

 ændres og erstattes af følgende tekst:
 »a) Såfremt en person, der er hjemmehørende på Færøerne, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Færøerne, medmindre  

 bestemmelserne i litra b) eller c) medfører andet, fra denne persons færøske  

 indkomstskat eller formueskat fradrage et beløb svarende til den indkomstskat  

 eller formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den færøske indkomstskat eller formueskat, beregnet før sådant  

 fradrag, som svares af den indkomst eller formue, som kan beskattes i denne  

 anden stat.
 b) Såfremt en person, der er hjemmehørende på Færøerne, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Færøerne medregne indkomsten  

 eller formuen i beskatningsgrundlaget, men skal nedsætte den færøske skat på  

 indkomsten eller formuen gennem fradrag af den del af indkomstskatten eller  

 formueskatten, som svares af den indkomst, der hidrører fra denne anden stat,  

 eller af den formue, som kan beskattes i denne anden stat.
c) Såfremt en person, der er hjemmehørende på Færøerne, fra en anden  

 kontraherende stat oppebærer indkomst ved personligt arbejde, som omhandles i  

 artikel 15, stykke 1, eller artikel 21, stykke 7, litra a), og som i henhold  

 til disse bestemmelser kan beskattes i denne anden kontraherende stat, kan  

 Færøerne medregne indkomsten i beskatningsgrundlaget, men skal i den færøske  

 skat på indkomsten fradrage den del af indkomstskatten, som svares af den  

 indkomst, der hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes, for så vidt  

 angår formueskatter, på formue, på hvilken skat pålignes på grundlag af en  

 skatteansættelse foretaget i det andet kalenderår efter det, i hvilket  

 ændringen træder i kraft, eller senere.
 3. Bestemmelserne i artikel 25, stykke 3, kan på begæring af Finland  

 ændres og erstattes af følgende tekst:
»a) Såfremt en person, der er hjemmehørende i Finland, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Finland, medmindre  

 bestemmelserne i litra b) eller c) medfører andet, under iagttagelse af  

 bestemmelserne i finsk lovgivning (også i den ordlyd, de fremdeles kan få  

 gennem at de ændres, uden at de almene principper, som anføres her,  

 påvirkes), 1) indrømme fradrag i denne persons finske indkomstskat med et beløb  

 svarende til den indkomstskat i denne anden stat, som erlægges i henhold til  

 lovgivningen i denne anden stat og i overensstemmelse med denne overenskomst,  

 beregnet af samme indkomst som den, på hvilken den finske skat beregnes; 2) indrømme fradrag i denne persons finske formueskat med et beløb,  

 svarende til den formueskat i denne anden stat, som erlægges i henhold til  

 lovgivningen i denne stat og i overensstemmelse med denne overenskomst,  

 beregnet på samme formue som den, på hvilken den finske skat beregnes.
 b) Udbytte fra et selskab, der er hjemmehørende i en anden kontraherende  

 stat end Finland, til et selskab, der er hjemmehørende i Finland, er undtaget  

 fra beskatning i Finland, hvis modtageren direkte besidder mindst 10 procent  

 af stemmeretterne i det selskab, der betaler udbytterne.
c) Såfremt en person, der er hjemmehørende i Finland, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Finland medregne indkomsten  

 eller formuen i beskatningsgrundlaget, men skal nedsætte den finske skat af  

 indkomsten eller formuen gennem fradrag af den del af indkomstskatten  

 henholdsvis formueskatten, som svares af den indkomst, der hidrører fra denne  

 anden stat, henholdsvis den formue, som ejes der.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst som  

 oppebæres den 1. januar det kalenderår, som følger nærmest efter det, i  

 hvilket ændringen træder i kraft, eller senere, b) for så vidt angår øvrige skatter på indkomst, på skatter, som  

 fastsættes for beskatningsår, som begynder den 1. januar det kalenderår, som  

 følger nærmest efter det, i hvilket ændringen træder i kraft, eller senere, c) for så vidt angår formueskat, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
 4. Bestemmelserne i artikel 25, stykke 4, kan på begæring af Island ændres  

 og erstattes af følgende tekst:
»a) Såfremt en person, der er hjemmehørende i Island, oppebærer  

 indkomst eller ejer formue, som i henhold til bestemmelserne i denne  

 overenskomst kan beskattes i en anden kontraherende stat, skal Island,  

 medmindre bestemmelserne i litra b) nedenfor medfører andet, 1) fra denne persons islandske indkomstskat fradrage et beløb svarende til  

 den indkomstskat, som er erlagt i denne anden stat; 2) fra denne persons islandske formueskat fradrage et beløb svarende til  

 den formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den islandske indkomstskat eller formueskat, beregnet før sådant  

 fradrag, som svares af den indkomst eller formue, som kan beskattes i denne  

 anden stat.
b) Såfremt en person, der er hjemmehørende i Island, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Island medregne indkomsten  

 eller formuen i beskatningsgrundlaget, men skal i den islandske skat på  

 indkomsten eller formuen fradrage den del af indkomstskatten henholdsvis  

 formueskatten, som svares af den indkomst, der hidrører fra denne anden stat,  

 respektive den formue, som ejes der.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår, der begynder den 1. januar i det kalenderår, som følger nærmest  

 efter det år, i hvilket ændringen træder i kraft, eller senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
 5. Bestemmelserne i artikel 25, stykke 5, kan på begæring af Norge ændres  

 og erstattes af følgende tekst:
 »Medmindre bestemmelserne i norsk lovgivning om fradrag i norsk skat  

 for skat, der er betalt i områder uden for Norge, medfører andet (dog uden at  

 de almene principper, som anføres her, ændres), gælder følgende:
a) Såfremt en person, der er hjemmehørende i Norge, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Norge 1) fra denne persons indkomstskat fradrage et beløb svarende til den  

 indkomstskat, som er erlagt i denne anden stat; 2) fra denne persons formueskat fradrage et beløb svarende til den  

 formueskat, som er erlagt af formuen i denne anden stat.
 Fradragsbeløbet skal imidlertid ikke overstige den del af indkomstskatten  

 eller formueskatten, beregnet før sådant fradrag, der svares af den indkomst  

 eller formue, som kan beskattes i denne anden stat.
b) Såfremt en person, der er hjemmehørende i Norge, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Norge medregne indkomsten i beskatningsgrundlaget,  

 men skal i den norske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår (regnskabsår), der begynder den 1. januar i det kalenderår, som  

 følger nærmest efter det år, i hvilket ændringen træder i kraft, eller  

 senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget det andet kalenderår efter det, i  

 hvilket ændringen træder i kraft, eller senere.
 6. Bestemmelserne i artikel 25, stykke 6, kan på begæring af Sverige  

 ændres og erstattes af følgende tekst:
»a) Såfremt en person, der er hjemmehørende i Sverige, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Sverige, medmindre  

 bestemmelserne i litra b) medfører andet, 1) - under iagttagelse af bestemmelserne i svensk lovgivning (også med den  

 ordlyd, som de i fremtiden kan få ved at de ændres, uden at de her angivne  

 almindelige principper ændres) - indrømme fradrag i indkomstskatten med et  

 beløb, svarende til den indkomstskat, som er erlagt i denne anden stat; 2) indrømme fradrag i denne persons svenske formueskat med et beløb,  

 svarende til den formueskat, som er erlagt i denne anden stat.  

 Fradragsbeløbet skal imidlertid ikke overstige den del af den svenske  

 formueskat, beregnet før sådant fradrag, der svares af den formue, som kan  

 beskattes i denne anden stat.
b) Såfremt en person, der er hjemmehørende i Sverige, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Sverige ved fastsættelsen af  

 skattesatsen for svensk progressiv beskatning af anden indkomst eller formue,  

 tage den indkomst eller formue, som kun kan beskattes i den anden  

 kontraherende stat, i betragtning.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår (regnskabsår), der begynder den 1. januar i det kalenderår, som  

 følger nærmest efter det år, i hvilket ændringen træder i kraft, eller  

 senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
XI.
Til artikel 26.
 Bestemmelserne i artikel 26, stykke 5, skal ligeledes finde anvendelse i  

 de tilfælde, som omhandles i protokollens punkt II, stykke 3 og 4.
XII.
Til artikel 31.
 1. For så vidt angår beskatningen ved opførelse, vedligeholdelse og drift  

 af grænsebroer m.v. over rigsgrænsen mellem Finland og Norge, gælder hvad der  

 derom særskilt er aftalt.
 2. For så vidt angår skattefrihed i Finland og Sverige for  

 flådningsforeninger, som er stiftede for at varetage flådningen i Torne og  

 Muonio grænseelves offentlige flådningsveje, gælder, hvad der derom særskilt  

 er aftalt.
 3. For så vidt angår spørgsmålet om grundlaget for fordelingen af  

 beskatningen i Norge og Sverige af Luossavaara-Kiirunavaara Aktiebolags  

 indkomster gælder, hvad der derom særskilt er aftalt.
 Originaleksemplaret til denne protokol deponeres i det finske  

 udenrigsministerium, som tilstiller de øvrige kontraherende stater bekræftede  

 kopier deraf.
 Til bekræftelse heraf har de dertil behørigt befuldmægtigede undertegnet  

 denne overenskomst.   

 Udfærdiget i Helsingfors, den 23. september 1996 i et eksemplar på dansk,  

 færøsk, finsk, islandsk, norsk og svensk, idet der på svensk udfærdiges to  

 tekster, en for Finland og en for Sverige, hvilke samtlige tekster har samme  

 gyldighed.
For Kongeriget For Kongeriget Danmarks regering Norges regering Marie-Louise Overvad Dagfinn Stenseth For Færøernes For Republikken landsstyre Islands regering Petur Lamhauge Gardar Valdimarsson For Republikken For Kongeriget Finlands regering Sveriges regering Hillel Skurnik Mats Bergquist Oprindeligt fremsat forslag § 1. Overenskomst af 23. september 1996 mellem de nordiske lande  

 til undgåelse af dobbeltbeskatning for så vidt angår indkomst- og formueskatter kan tiltrædes på Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i artikel 31.
 Stk. 3. Overenskomsten af 12. september 1989 mellem de nordiske  

 lande til undgåelse af dobbeltbeskatning for så vidt angår indkomst- og  

 formueskatter skal ophøre at have virkning efter bestemmelserne i artikel 31,  

 stk. 4, i overenskomsten af 23. september 1996.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem de nordiske lande til undgåelse af dobbeltbeskatning for så vidt angår indkomst- og formueskatter Danmarks regering sammen med Færøernes landsstyre samt regeringerne i  

 Finland, Island, Norge, og Sverige, der ønsker at indgå en overenskomst til undgåelse af dobbeltbeskatning for  

 så vidt angår indkomst- og formueskatter, der konstaterer, at for så vidt angår Færøerne de sagsområder, som  

 omfattes af denne aftale, selv i forhold til udlandet henhører under  

 Færøernes selvstyrekompetence, er blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en eller flere af de kontraherende stater.
Artikel 2 De af overenskomsten omfattede skatter 1. Denne overenskomst skal finde anvendelse på indkomst- og formueskatter,  

 der pålignes på en kontraherende stats, dens politiske underafdelingers eller  

 lokale myndigheders vegne, uden hensyn til hvorledes de opkræves.
 2. Som indkomst- og formueskatter skal anses alle skatter, der pålignes  

 hele indkomsten, hele formuen eller dele af indkomsten eller formuen,  

 herunder skatter af fortjeneste ved afhændelse af rørlig formue eller fast  

 ejendom, samt skatter på formueforøgelse.
 3. De gældende skatter, på hvilke overenskomsten skal finde anvendelse,  

 er:
 a) I Danmark:
1) indkomstskatten til staten, 2) den kommunale indkomstskat, 3) den amtskommunale indkomstskat, og 4) skatterne i henhold til kulbrinteskatteloven, (herefter omtalt som »dansk skat«); b) På Færøerne:
1) skatten til landskassen, 2) skatten til kommunerne, 3) kirkeskatten, 4) udbytteskatten, 5) royaltyskatten, 6) renteskatten, og 7) skatterne i henhold til kulbrinteskatteloven, (herefter omtalt som »færøsk skat«); c) I Finland:
1) de statslige indkomstskatter, 2) indkomstskat for selskaber, 3) kommunalskatten, 4) kirkeskatten, 5) kildeskatten på renteindkomst 6) kildeskatten for begrænset skattepligtige, og 7) den statslige formueskat, (herefter omtalt som »finsk skat«); d) I Island:
1) indkomstskat til staten, 2) den særlige indkomstskat til staten, 3) den kommunale indkomstskat, 4) formueskat til staten, 5) den særlige formueskat til staten, og 6) Indkomst- og formueskatter for pengeinstitutter, (herefter omtalt som »islandsk skat«); e) I Norge:
1)indkomst- og formueskatten til staten, 2) indkomst- og formueskatten til kommunerne, 3) indkomstskatten til fylkene, 4) fællesskatten til skattefordelingsfonden, 5) skatterne i henhold til petroleumsskatteloven, og 6) afgiften til staten af honorarer til udenlandske kunstnere, (herefter omtalt som »norsk skat«); f) I Sverige:
1) indkomstskatten til staten, herunder sømandsskatten og kuponskatten, 2) den særlige indkomstskat for bosatte i udlandet, 3) den særlige indkomstskat for artister m.fl. bosat i udlandet, 4) »expansionsmedelsskatten«, 5)den kommunale indkomstskat, og 6) formueskatten til staten, (herefter omtalt som »svensk skat«).
4. Overenskomsten skal også finde anvendelse på alle skatter af samme  

 eller af hovedsagelig samme art, der efter overenskomstens undertegnelse  

 pålignes som tillæg til eller i stedet for de gældende skatter.
For Danmarks  

 og Færøernes vedkommende finder overenskomsten desuden anvendelse på en sådan  

 almen skat på formue, som Danmark respektive Færøerne måtte indføre efter  

 undertegnelsen af overenskomsten.
De kompetente myndigheder i de  

 kontraherende stater skal give hinanden underretning om væsentlige ændringer,  

 som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) »kontraherende stat« betyder Danmark, Finland, Island, Norge  

 og Sverige; udtrykket omfatter tillige det i det danske rige selvstyrende  

 folkesamfund Færøerne; i det omfang bestemmelserne i overenskomsten alene  

 vedrører forholdet mellem Danmark og Færøerne anvendes udtrykkene »en  

 del af riget« og »den anden del af riget«, alt efter  

 sammenhængen; udtrykket omfatter også ethvert område beliggende uden for de respektive  

 staters territorialfarvande, inden for hvilket denne stat ifølge sin  

 lovgivning og i overensstemmelse med folkeretten har rettigheder med hensyn  

 til udforskning og udnyttelse af naturforekomster på havbunden eller i dennes  

 undergrund; »Danmark« omfatter ikke Færøerne og Grønland;  

 »Finland« omfatter for så vidt angår den finske kommunalskat ikke  

 landskabet Åland; »Norge« omfatter ikke Svalbard (herunder  

 Bjørnøen), Jan Mayen og de norske områder (»bilande«) uden for  

 Europa; b) »person« omfatter en fysisk person, et selskab og en  

 personsammenslutning; c) »selskab« betyder en juridisk person eller anden  

 sammenslutning, der i skattemæssig henseende behandles som en juridisk  

 person; d) »personsammenslutninger« betyder sammenslutning, som ikke  

 beskattes som selvstændigt skattesubjekt; e) »foretagende i en kontraherende stat« og »foretagende i  

 en anden kontraherende stat« betyder et foretagende, som drives af en  

 person, der er hjemmehørende i en kontraherende stat, henholdsvis et  

 foretagende, som drives af en person, der er hjemmehørende i en anden  

 kontraherende stat; f) »fast ejendom« har den betydning som udtrykket har i henhold  

 til lovgivningen i den kontraherende stat, hvor ejendommen er beliggende;  

 udtrykket omfatter dog altid tilbehør til den faste ejendom, levende og dødt  

 inventar i landbrug og skovbrug, bygninger, rettigheder på hvilke  

 bestemmelserne i privatretten om fast ejendom finder anvendelse, brugsret til  

 fast ejendom samt ret til variable eller faste vederlag for udnyttelse af  

 eller retten til at udnytte mineralforekomster, kilde eller anden  

 naturforekomst; g) »statsborger« betyder en fysisk person, der har  

 statsborgerskab i en kontraherende stat; en fysisk person, som er dansk  

 statsborger og som er hjemmehørende på Færøerne i henhold til  

 hjemmestyreloven anses, ved anvendelsen af overenskomsten, kun at have  

 statsborgerskab på Færøerne; udtrykket omfatter også selskaber og  

 personsammenslutninger, der består i kraft af gældende lovgivning i en  

 kontraherende stat; h) »international trafik« betyder transport med et skib eller  

 luftfartøj, der anvendes af en person hjemmehørende i en kontraherende stat,  

 bortset fra tilfælde, hvor skibet eller luftfartøjet udelukkende anvendes  

 mellem pladser i en anden kontraherende stat; i) »interessefællesskab« betyder tilfælde, hvor et foretagende  

 direkte eller indirekte deltager i ledelsen eller kontrollen af et andet  

 foretagende eller ejer en væsentlig del af dette andet foretagendes kapital,  

 eller hvor samme personer direkte eller indirekte deltager i ledelsen eller  

 kontrollen af foretagendet eller ejer en væsentlig del af disse foretagenders  

 kapital.
 j) »kompetente myndighed« betyder:
1) i Danmark: skatteministeren, 2) på Færøerne: landsstyremanden for finansanliggender, 3) i Finland: finansministeriet, 4) i Island: finansministeren, 5) i Norge: finans- og toldministeren, 6) i Sverige: finansministeren, eller det befuldmægtigede ombud eller den myndighed i enhver af disse  

 stater, til hvilken det overdrages af nogle af de ovennævnte eller andre at  

 behandle spørgsmål vedrørende overenskomsten.
 2. Ved en kontraherende stats anvendelse af overenskomsten skal til enhver  

 tid ethvert udtryk, som ikke er defineret deri, medmindre andet følger af  

 sammenhængen, tillægges den betydning, som det har på dette tidspunkt i  

 henhold til denne stats lovgivning om de skatter, på hvilke overenskomsten  

 finder anvendelse, og den betydning som udtrykket har i skattelovgivningen i  

 denne stat skal gå forud for den betydning udtrykket måtte være tillagt i  

 denne stats anden lovgivning.
Artikel 4 Skattemæssigt hjemsted 1. Ved anvendelsen af denne overenskomst betyder udtrykket »en  

 person, der er hjemmehørende i en kontraherende stat« enhver person, som  

 i henhold til lovgivningen i denne stat er skattepligtig der på grund af  

 hjemsted, bopæl, ledelsens sæde eller ethvert andet lignende kriterium, og  

 omfatter også denne stat, dens politiske underafdelinger, lokale myndigheder  

 og offentlige institutioner.
Udtrykket a) omfatter ikke en person, hvis skattepligt i denne stat er begrænset til  

 indkomst fra kilder i denne stat eller der beroende formue, og b) omfatter personsammenslutning og dødsbo alene i det omfang deres  

 indkomst henholdsvis formue beskattes i denne stat på tilsvarende måde som  

 indkomst, som oppebæres, henholdsvis formue, som ejes, af en person, der er  

 hjemmehørende der.
 2. Såfremt en fysisk person efter bestemmelserne i stykke l er  

 hjemmehørende i flere kontraherende stater, bestemmes hans status efter  

 følgende regler:
a) han skal anses for kun at være hjemmehørende i den stat, i hvilken han  

 har en fast bolig til sin rådighed; hvis han har en fast bolig til sin  

 rådighed i flere stater, skal han anses for kun at være hjemmehørende i den  

 stat, med hvilken han har de stærkeste personlige og økonomiske forbindelser  

 (midtpunkt for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for kun at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i flere stater, eller hvis han ikke  

 har sådant ophold i nogen af dem, skal han anses for kun at være  

 hjemmehørende i den stat, i hvilken han er statsborger; d) er han statsborger i flere stater, eller er han ikke statsborger i  

 nogen af dem, skal de kompetente myndigheder i de pågældende kontraherende  

 stater afgøre spørgsmålet ved gensidig aftale.
 3. Såfremt en ikke-fysisk person efter bestemmelserne i stykke l er  

 hjemmehørende i flere kontraherende stater, skal personen anses for kun at  

 være hjemmehørende i den stat, i hvilken dens virkelige ledelse har sit sæde.
Artikel 5 Fast driftssted 1. Ved anvendelsen af denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes; b) en filial; c) et kontor; d) en fabrik; e) et værksted; og f) en grube, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Et bygnings-, anlægs-, installations- eller monteringsprojekt, eller  

 virksomhed, der består i planlægning, kontrol, rådgivning eller anden  

 hjælpende personaleindsats i forbindelse med et sådant projekt, udgør et fast  

 driftssted, men kun såfremt projektet eller virksomheden varer i mere end 12  

 måneder i en kontraherende stat.
 4. Ved beregning af den tid, som omhandles i stykke 3, anses virksomhed,  

 som udøves af et foretagende, som har interessefællesskab med et andet  

 foretagende, for udøvet af det foretagende, som det har interessefællesskab  

 med, såfremt virksomheden i væsentlig grad er af samme art som den  

 virksomhed, som det sidstnævnte foretagende udøver, og begge foretagenders  

 virksomhed vedrører samme projekt.
 5. Uanset de foranstående bestemmelser i denne artikel anses udtrykket  

 »fast driftssted« for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager tilhørende foretagendet udelukkende til  

 oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed for foretagendet, der er af forberedende eller  

 hjælpende karakter; f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte aktiviteter, forudsat at det  

 faste forretningssteds samlede virksomhed, der er et resultat heraf, er af  

 forberedende eller hjælpende karakter.
6. Uanset bestemmelserne i stykke l og 2 skal et foretagende i tilfælde,  

 hvor en person, der ikke er en sådan uafhængig repræsentant, som omhandles i  

 stykke 7, handler på foretagendets vegne og har og sædvanligvis udøver i en  

 kontraherende stat en fuldmagt til at indgå aftaler i foretagendets navn,  

 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet.
Dette gælder dog  

 ikke, såfremt denne persons virksomhed er begrænset til sådanne aktiviteter,  

 som er nævnt i stykke 5, og som, hvis de var udøvet gennem et fast  

 forretningssted, ikke ville gøre dette faste forretningssted til et fast  

 driftssted efter bestemmelserne i nævnte stykke.
 7. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat,  

 at disse personer handler inden for deres sædvanlige erhvervsvirksomheds  

 rammer.
 8. Den omstændighed, at et selskab, der er hjemmehørende i en  

 kontraherende stat, kontrollerer eller kontrolleres af et selskab, der er  

 hjemmehørende i en anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i en anden  

 kontraherende stat, skal ikke i sig selv medføre, at et af de to selskaber  

 anses for et fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i en anden kontraherende stat, kan beskattes i denne anden stat.
 2. Bestemmelserne i stykke l skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 3. Såfremt besiddelse af aktier eller andre andele i et selskab, hvis  

 væsentligste formål er at eje fast ejendom, berettiger indehaveren af  

 aktierne eller andelene til at benytte fast ejendom, der ejes af selskabet,  

 kan indkomst, som oppebæres ved direkte brug, ved udleje eller ved enhver  

 anden anvendelse af sådan brugsret, beskattes i den kontraherende stat, hvori  

 den faste ejendom er beliggende.
 4. Bestemmelserne i stykke l og 2 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Indkomst ved erhvervsvirksomhed 1. Indkomst ved erhvervsvirksomhed, som et foretagende i en kontraherende  

 stat oppebærer, kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Såfremt foretagendet driver en sådan virksomhed, kan dets  

 indkomst beskattes i denne anden stat, men dog kun for så vidt angår den del  

 deraf, som kan henføres til det faste driftssted.
 2. Medmindre bestemmelserne i stykke 3 medfører andet, skal der i  

 tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, i hver af de berørte kontraherende stater til dette faste  

 driftssted henføres den indkomst, som det kunne forventes at ville have  

 opnået, hvis det havde været et frit og uafhængigt foretagende, som udøvede  

 den samme eller lignende virksomhed på samme eller lignende vilkår, og som  

 under fuldstændig frie forhold afsluttede forretninger med det foretagende,  

 hvis faste driftssted det er.
 3. Ved fastsættelsen af et fast driftssteds indkomst skal det være tilladt  

 at fradrage omkostninger, som er afholdt for det faste driftssted, herunder  

 omkostninger til ledelse og administration, hvad enten de er afholdt i den  

 stat, hvori det faste driftssted er beliggende, eller andre steder.
4. Såfremt det har været sædvane i en kontraherende stat at fastsætte den  

 indkomst, der kan henføres til et fast driftssted, på grundlag af en  

 fordeling af foretagendets samlede indkomst mellem dets forskellige  

 afdelinger, udelukker intet i stykke 2 denne kontraherende stat fra at  

 fastsætte den skattepligtige indkomst på grundlag af en sådan sædvanemæssig  

 fordeling.
Den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Indkomst henføres ikke til et fast driftssted, blot fordi dette faste  

 driftssted foretager indkøb af varer for foretagendet.
 6. Ved anvendelsen af de foranstående stykker skal den indkomst, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde, hvor indkomst ved erhvervsvirksomhed omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i denne  

 artikel.
Artikel 8 Skibs- og luftfart 1. Indkomst, som en person, der er hjemmehørende i en kontraherende stat,  

 oppebærer ved skibs- eller luftfartsvirksomhed i international trafik, kan  

 kun beskattes i denne kontraherende stat.
 2. Indkomst, som en person, der er hjemmehørende i en kontraherende stat,  

 oppebærer ved brug, vedligeholdelse eller udleje af containere (herunder  

 anhængere og andet materiel til transport af containere), som anvendes til  

 transport af gods eller varer, kan kun beskattes i denne kontraherende stat,  

 medmindre containerne udelukkende anvendes mellem pladser i den anden  

 kontraherende stat.
 3. Bestemmelserne i stykke l og 2 skal også finde anvendelse på indkomst,  

 som oppebæres ved deltagelse i en pool, i et konsortium eller i en  

 international driftsorganisation.
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte deltager  

 i ledelsen eller kontrollen af et foretagende i en anden kontraherende stat,  

 eller ejer en del af dette foretagendes kapital, eller b) samme personer direkte eller indirekte deltager i ledelsen eller  

 kontrollen af såvel et foretagende i en kontraherende stat som et foretagende  

 i en anden kontraherende stat, eller ejer en del af disse foretagenders  

 kapital, skal følgende iagttages:
 Såfremt der mellem de pågældende foretagender er aftalt eller fastsat  

 vilkår vedrørende deres kommercielle eller finansielle forbindelser, der  

 afviger fra de vilkår, som ville være blevet aftalt mellem uafhængige  

 foretagender, kan enhver indkomst, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette foretagende, medregnes til dette  

 foretagendes indkomst og beskattes i overensstemmelse hermed.
2. I tilfælde, hvor en kontraherende stat til indkomsten for et  

 foretagende i denne stat medregner - og i overensstemmelse hermed beskatter -  

 indkomst, som et foretagende i en anden kontraherende stat er blevet  

 beskattet af i denne anden stat, og den således medregnede indkomst er  

 indkomst, som ville være tilfaldet foretagendet i den førstnævnte stat, hvis  

 de vilkår, der er aftalt mellem foretagenderne, havde været de samme, som  

 ville være blevet aftalt mellem uafhængige foretagender, skal denne anden  

 stat foretage en dertil svarende regulering af det skattebeløb, som er  

 beregnet der af indkomsten, hvis denne anden stat anser reguleringen for at  

 være berettiget såvel i princippet som i spørgsmålet om beløbet.
Ved  

 reguleringen skal der tages hensyn de øvrige bestemmelser i denne  

 overenskomst og de kompetente myndigheder i de berørte kontraherende stater  

 skal om nødvendigt rådføre sig med hinanden.
Artikel l0 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i en anden  

 kontraherende stat, kan beskattes i denne anden stat.
 2. Såfremt udbyttets retmæssige ejer er hjemmehørende i en kontraherende  

 stat og har et fast driftssted eller et fast sted i en anden kontraherende  

 stat end den, i hvilken han er hjemmehørende, og den aktiebesiddelse, der  

 ligger til grund for udlodningen, har direkte forbindelse med  

 erhvervsvirksomhed, som drives fra det faste driftssted, respektive frit  

 erhverv som udøves fra det faste sted, skal, uanset bestemmelserne i stykke l  

 og 3, udbytte, der udbetales fra et selskab, der er hjemmehørende i en  

 kontraherende stat, til en sådan retmæssig ejer, beskattes i overensstemmelse  

 med bestemmelserne henholdsvis i artikel 7 eller i artikel 14 i den  

 kontraherende stat, hvori det faste driftssted, henholdsvis det faste sted,  

 er beliggende.
3. Udbytte fra et selskab, der er hjemmehørende i en kontraherende stat,  

 til en person, der er hjemmehørende i en anden kontraherende stat, kan  

 tillige beskattes i den kontraherende stat, hvori det selskab, der betaler  

 udbyttet, er hjemmehørende i henhold til lovgivningen i denne stat, men hvis  

 udbyttets retmæssige ejer er en person, der er hjemmehørende i den anden  

 kontraherende stat, må den skat, som pålignes, ikke overstige 15 pct. af  

 udbyttets bruttobeløb.
Sådant udbytte skal imidlertid være fritaget fra  

 beskatning i den førstnævnte stat i tilfælde, hvor den retmæssige ejer af  

 udbyttet er et selskab (bortset fra personsammenslutninger og dødsboer), som  

 direkte ejer mindst 10 pct. af kapitalen i det selskab, der udbetaler  

 udbyttet.
 4. Uanset bestemmelserne i stykke 3 kan islandsk skat på udbytte forhøjes  

 til højst 15 pct. i det omfang, sådant udbytte er fradraget ved opgørelsen af  

 det udbyttebetalende selskabs indkomst ved fastsættelsen af islandsk skat.
 5. Bestemmelserne i stykke 3 og 4 berører ikke adgangen til at beskatte  

 selskabet af den indkomst, hvoraf udbyttet er udbetalt.
 6. Udtrykket »udbytte« betyder i denne artikel indkomst af  

 aktier, andelsbeviser eller andre rettigheder, der ikke er gældsfordringer,  

 som giver ret til andel i fortjeneste, samt anden indkomst fra selskaber, som  

 efter lovgivningen i den stat, hvor det uddelende selskab er hjemmehørende,  

 gives samme skattemæssige behandling som indkomst af aktier.
 7. Uanset bestemmelserne i stykke 3 og 4 kan de kompetente myndigheder i  

 de kontraherende stater aftale, at udbytte, som tilfalder en i aftalen  

 navngiven institution med alment velgørende eller andet almennyttigt formål,  

 der i medfør af lovgivningen i den kontraherende stat, i hvilken  

 institutionen er hjemmehørende, er fritaget for beskatning af udbytte, skal  

 være fritaget for den i en anden kontraherende stat gældende beskatning af  

 udbytte fra selskaber i denne anden stat.
 8. I tilfælde hvor et selskab, der er hjemmehørende i en kontraherende  

 stat, oppebærer indkomst fra en anden kontraherende stat, må denne anden stat  

 ikke påligne nogen skat på udbytte, som udbetales af selskabet, medmindre  

 udbyttet udbetales til en person, der er hjemmehørende i denne anden stat,  

 eller den aktiebesiddelse, som ligger til grund for udlodningen af udbyttet,  

 har direkte forbindelse med et fast driftssted eller et fast sted, der er  

 beliggende i denne anden stat, og ej heller undergive selskabets  

 ikke-udloddede fortjeneste nogen skat på ikke-udloddet fortjeneste, selv om  

 det udbetalte udbytte eller den ikke-udloddede fortjeneste helt eller delvis  

 består af indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat, og som betales til en i  

 en anden kontraherende stat hjemmehørende person, kan kun beskattes i denne  

 anden stat, hvis denne person er den retmæssige ejer af renterne.
 2. Såfremt renternes retmæssige ejer er hjemmehørende i en kontraherende  

 stat og har et fast driftssted eller et fast sted i en anden kontraherende  

 stat end den, i hvilken han er hjemmehørende, og den fordring, der ligger til  

 grund for den udbetalte rente, har direkte forbindelse med  

 erhvervsvirksomhed, som drives fra det faste driftssted, respektive frit  

 erhverv, som udøves fra det faste sted, skal, uanset bestemmelserne i stykke  

 1, renter, som hidrører fra en kontraherende stat og betales til en sådan  

 retmæssig ejer, beskattes i overensstemmelse med bestemmelserne henholdsvis i  

 artikel 7 eller i artikel 14 i den kontraherende stat, hvori det faste  

 driftssted, henholdsvis det faste sted, er beliggende.
 3. Udtrykket »rente« betyder i denne artikel indkomst af  

 gældsfordringer af enhver art, som ikke er udbytte i henhold til art. 10,  

 stykke 6, hvad enten de er sikrede ved pant i fast ejendom eller ikke.  

 Udtrykket omfatter især indkomst af statsgældsbeviser og indkomst af  

 obligationer eller forskrivninger, herunder agiobeløb og gevinster, der  

 knytter sig til sådanne gældsbeviser, obligationer eller forskrivninger.  

 Straftillæg som følge af for sen betaling skal ikke anses for renter i denne  

 artikel.
4. Såfremt en særlig forbindelse mellem den, der betaler renten, og den  

 retmæssige ejer af renten, eller mellem disse og en tredje person, har  

 bevirket, at renten set i forhold til den gældsfordring, for hvilken den er  

 betalt, overstiger det beløb, som ville være blevet aftalt mellem skyldneren  

 og den retmæssige ejer af renten, såfremt den nævnte forbindelse ikke havde  

 foreligget, skal bestemmelserne i denne artikel alene finde anvendelse på det  

 sidstnævnte beløb.
I så fald skal det overskydende beløb kunne beskattes i  

 overensstemmelse med lovgivningen i hver af de berørte kontraherende stater  

 under hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i en anden kontraherende stat, kan kun beskattes  

 i denne anden stat, hvis denne person er den retmæssige ejer af  

 royaltybeløbet.
 2. I tilfælde, hvor royaltybeløbets retmæssige ejer er hjemmehørende i en  

 kontraherende stat og har et fast driftssted eller et fast sted i en anden  

 kontraherende stat end den, hvori han er hjemmehørende, og den rettighed  

 eller ejendom, som ligger til grund for de udbetalte royalties har direkte  

 forbindelse med erhvervsvirksomhed, som drives fra det faste driftssted,  

 respektive frit erhverv, som udøves fra det faste sted, skal, uanset  

 bestemmelserne i stykke 1, royalties som hidrører fra en kontraherende stat  

 og betales til en sådan retmæssig ejer, beskattes i overensstemmelse med  

 bestemmelserne henholdsvis i artikel 7 eller i artikel 14 i den kontraherende  

 stat, hvori det faste driftssted, henholdsvis det faste sted, er beliggende.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, (herunder biograffilm samt film og bånd til radio- og  

 fjernsynsudsendelser), ethvert patent, varemærke, mønster eller model,  

 tegning, hemmelig formel eller hemmelig fremstillingsmetode, eller for  

 oplysninger om industrielle, kommercielle eller videnskabelige erfaringer.
4. Såfremt en særlig forbindelse mellem den, der betaler, og den  

 retmæssige ejer, eller mellem disse og en tredje person, har bevirket, at de  

 betalte royalties, når hensyn tages til den anvendelse, rettighed eller  

 oplysning, for hvilken de er betalt, overstiger det beløb, som ville være  

 blevet aftalt mellem den, der betaler, og den retmæssige ejer, såfremt den  

 nævnte forbindelse ikke havde foreligget, skal bestemmelserne i denne artikel  

 alene finde anvendelse på det sidstnævnte beløb.
I så fald skal det  

 overskydende beløb kunne beskattes i overensstemmelse med lovgivningen i hver  

 af de berørte kontraherende stater under hensyntagen til de øvrige  

 bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, som er beliggende i en anden  

 kontraherende stat, kan beskattes i denne anden stat.
 2. Fortjeneste, som en person, der er hjemmehørende i en kontraherende  

 stat, erhverver ved afhændelse af aktier eller andre andele i selskaber, der  

 hovedsagelig har til formål at besidde fast ejendom og hvis besiddelser (før  

 fradrag af passiver) direkte eller indirekte for mere end 75 procents  

 vedkommende består af fast ejendom, som er beliggende i en anden  

 kontraherende stat, kan beskattes i denne anden stat.
 3. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i en anden kontraherende stat, eller ved afhændelse af rørlig  

 formue, der hører til et fast sted, som en fysisk person, der er  

 hjemmehørende i en kontraherende stat, har til rådighed til udøvelse af frit  

 erhverv i en anden kontraherende stat, kan beskattes i denne anden stat.  

 Dette gælder også fortjeneste ved afhændelse af et sådant fast driftssted  

 (særskilt eller sammen med hele foretagendet), eller af et sådant fast sted.
 4. Fortjeneste, som en person, der er hjemmehørende i en kontraherende  

 stat, erhverver ved afhændelse af skibe eller luftfartøjer, der anvendes i  

 international trafik, eller af rørlig formue, som er knyttet til driften af  

 sådanne skibe eller luftfartøjer, kan kun beskattes i denne stat.
 5. Fortjeneste, som en person, der er hjemmehørende i kontraherende stat,  

 erhverver ved afhændelse af containere (herunder anhængere og andet materiel  

 til transport af containere), som anvendes til transport af gods eller varer,  

 kan kun beskattes i denne stat, medmindre containerne udelukkende anvendes  

 mellem pladser i den anden kontraherende stat.
 6. Fortjeneste ved afhændelse af andre aktiver end de i stykke l - 5  

 omhandlede kan kun beskattes i den kontraherende stat, hvori afhænderen er  

 hjemmehørende.
7. Fortjeneste ved afståelse af aktier eller andre andele eller  

 rettigheder i selskaber eller personsammenslutninger som i henhold til  

 lovgivningen i en kontraherende stat er hjemmehørende der, eller i selskaber  

 eller personsammenslutninger, der er hjemmehørende i en anden kontraherende  

 stat, hvis værdien af de overdragne aktier, andele eller rettigheder  

 hovedsagelig direkte eller indirekte beror på besiddelse af aktier, andre  

 andele eller rettigheder i selskaber eller personsammenslutninger, som i  

 henhold til lovgivningen i den førstnævnte stat er hjemmehørende der, og hvis  

 fortjenesten erhverves af en fysisk person, som har været hjemmehørende i  

 denne stat og er blevet hjemmehørende i en anden kontraherende stat, kan -  

 uanset bestemmelserne i stykke 6 - beskattes i den førstnævnte kontraherende  

 stat, hvis overdragelsen af aktierne, andelene eller rettighederne sker på et  

 tidspunkt før udløbet af det 5. år, der følger nærmest det år, hvor personen  

 ophørte med at være hjemmehørende i den førstnævnte stat.
Rettigheder i  

 selskaber eller personsammenslutninger omfatter ved anvendelsen af dette  

 stykke konvertible obligationer, konvertible udbytteandelsbeviser,  

 tegningsretter samt optionsretter og terminskontrakter, der vedrører andele  

 eller aktier i selskaber eller personsammenslutninger eller som vedrører  

 nogle af de øvrige nævnte finansielle instrumenter.
Artikel 14 Frit erhverv 1. Indkomst ved frit erhverv eller ved anden selvstændig virksomhed  

 oppebåret af en fysisk person, der er hjemmehørende i en kontraherende stat,  

 kan kun beskattes i denne stat.
Sådan indkomst kan imidlertid beskattes i en  

 anden kontraherende stat, såfremt a) han i denne anden stat har et fast sted, som regelmæssigt står til  

 rådighed for ham med henblik på udøvelse af hans virksomhed, men kun i det  

 omfang den kan henføres til dette faste sted; eller b) han opholder sig i denne anden stat i en periode eller i perioder, der  

 tilsammen overstiger 183 dage inden for en 12 måneders periode, som begynder  

 eller slutter i løbet af det pågældende skatteår, men kun for så stor en del  

 af indkomsten, som kan henføres til virksomhed, som er udøvet i denne anden  

 stat i denne periode eller i disse perioder.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personlige tjenesteydelser 1. Såfremt bestemmelserne i artiklerne 16, 18, 19, 20 og 21 ikke medfører  

 andet, kan løn og andet lignende vederlag for personligt arbejde i  

 tjenesteforhold, oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i en anden kontraherende stat.
Er arbejdet udført i denne anden stat, kan det  

 vederlag, som oppebæres herfor, beskattes der.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for arbejde, som udføres i  

 en anden kontraherende stat, kun beskattes i den førstnævnte stat, såfremt:
a) modtageren opholder sig i denne anden stat i en periode eller i  

 perioder, der tilsammen ikke overstiger 183 dage inden for en 12 måneders  

 periode, der begynder eller slutter i den pågældende skatteår, og b) vederlaget betales af eller på vegne af en arbejdsgiver, der ikke er  

 hjemmehørende i denne anden stat, og c) vederlaget ikke belaster et fast driftssted eller et fast sted, som  

 arbejdsgiveren har i denne anden stat, samt d) at der ikke er tale om udleje af arbejdskraft.
 3. Uanset de foranstående bestemmelser i denne artikel kan vederlag for  

 arbejde, som udføres om bord på et dansk, færøsk, finsk, islandsk, norsk  

 eller svensk skib i international trafik beskattes i den kontraherende stat,  

 hvis nationalitet skibet har; ved anvendelsen af denne bestemmelse  

 sidestilles udenlandsk skib, som befragtes på såkaldt bareboat-basis af en  

 person i en kontraherende stat, med dansk, færøsk, finsk, islandsk, norsk  

 eller svensk skib.
4. Uanset de foranstående bestemmelser i denne artikel beskattes vederlag  

 for arbejde, som udføres ombord på a) luftfartøj i international trafik kun i den kontraherende stat, hvori  

 den, som oppebærer vederlaget, er hjemmehørende; b) fiske-, sælfangst- eller hvalfangstfartøj kun i den kontraherende stat,  

 hvori den, som oppebærer vederlaget, er hjemmehørende, også i tilfælde, hvor  

 vederlaget for arbejdet erlægges i form af en vis part eller andel af  

 overskuddet af fiskeri-, sælfangst- eller hvalfangstvirksomheden.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen eller andet lignende organ i et selskab, der er hjemmehørende i  

 en anden kontraherende stat, kan beskattes i denne anden stat.
Artikel 17 Kunstnere og sportsudøvere 1. Uanset bestemmelserne i artiklerne 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller i egenskab af sportsudøver, ved hans i denne egenskab i  

 den anden kontraherende stat udøvede virksomhed, beskattes i denne anden  

 stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst, uanset bestemmelserne i artiklerne 7, 14 og 15, beskattes i  

 den kontraherende stat, i hvilken kunstnerens eller sportsudøverens  

 virksomhed udøves.
3. Bestemmelserne i stykke 1 og 2 finder ikke anvendelse på indkomst  

 oppebåret ved virksomhed, som en kunstner eller en sportsudøver, der er  

 hjemmehørende i en kontraherende stat, udfører i en anden kontraherende stat  

 i tilfælde, hvor besøget i denne anden stat hovedsageligt betales af  

 offentlige midler fra den førstnævnte stat.
I dette tilfælde kan indkomsten  

 kun beskattes i den førstnævnte stat.
Artikel 18 Pension m.m.
 1. Pension og livrente, som udbetales fra en kontraherende stat, og  

 udbetaling fra en kontraherende stat i henhold til sociallovgivningen i denne  

 stat til en person, der er hjemmehørende i en anden kontraherende stat, kan  

 kun beskattes i den førstnævnte stat.
 2. Uanset de øvrige bestemmelser i denne overenskomst skal  

 underholdsbidrag, som en person, der er hjemmehørende i en kontraherende  

 stat, betaler til ægtefælle eller tidligere ægtefælle eller til børn, der er  

 hjemmehørende i en anden kontraherende stat, fritages for beskatning i denne  

 anden stat i tilfælde, hvor bidraget ville have været fritaget for beskatning  

 i den førstnævnte stat, såfremt modtageren havde været hjemmehørende der.
 3. Ved udtrykket »livrente« forstås et fastsat beløb, som skal  

 udbetales til en fysisk person periodisk til fastsatte tider i løbet af den  

 pågældendes livstid eller i et angivet tidsrum eller i et tidsrum, der lader  

 sig bestemme, og som erlægges på grundlag af en forpligtelse til at præstere  

 disse udbetalinger som modydelse for dertil svarende fuldt vederlag i penge  

 eller penges værdi.
Artikel 19 Offentlige hverv 1. Løn og andet lignende vederlag (undtagen pensioner), der udbetales af  

 en kontraherende stat, en af dens politiske underafdelinger, lokale  

 myndigheder eller offentligretlige institutioner til en fysisk person for  

 udførelse af hverv for denne stat, underafdeling, myndigheder eller  

 institution, kan kun beskattes i denne stat.
2. Såfremt løn eller andet lignende vederlag, som omhandles i stykke 1,  

 tilfalder en modtager for hverv, som denne udfører i en anden kontraherende  

 stat end den, hvorfra lønnen eller vederlaget betales, kan lønnen eller  

 vederlaget imidlertid kun beskattes i den stat, hvori hvervet udføres,  

 såfremt modtageren er en i denne stat hjemmehørende person, og a) er statsborger i denne stat; eller b) ikke blev hjemmehørende i denne stat alene med det formål at udføre  

 hvervet.
 3. Bestemmelserne i artiklerne 15, 16 og 17 finder anvendelse på løn og  

 andet lignende vederlag som udbetales for udførelse af hverv i forbindelse  

 med erhvervsvirksomhed, som udøves af en kontraherende stat, en af dens  

 politiske underafdelinger, lokale myndigheder eller offentligretlige  

 institutioner.
Artikel 20 Studerende og praktikanter En person, som opholder sig i en kontraherende stat udelukkende med  

 henblik på a) studier ved en læreanstalt i denne kontraherende stat, hvis studierne  

 er af en sådan karakter, at offentlig studiestøtte kan opnås i denne stat,  

 eller b) forretnings-, fiskeri-, industri-, landbrugs- eller skovbrugspraktik i  

 denne stat, og som er eller umiddelbart før opholdet var hjemmehørende i en anden  

 kontraherende stat, beskattes ikke i den førstnævnte stat af beløb, som han  

 oppebærer fra kilder uden for denne stat til sit underhold, sit studium eller  

 sin praktik.
Artikel 21 Virksomhed i forbindelse med forundersøgelse, efterforskning eller  

 udnyttelse af kulbrinteforekomster 1. Uanset de øvrige bestemmelser i denne overenskomst, med undtagelse af  

 bestemmelserne i artikel 8, finder bestemmelserne i denne artikel anvendelse  

 i tilfælde, hvor en person, der er hjemmehørende i en kontraherende stat,  

 driver virksomhed i en anden kontraherende stat i forbindelse med  

 forundersøgelse, efterforskning eller udnyttelse af kulbrinteforekomster  

 beliggende i denne anden stat.
 2. a) En person, der er hjemmehørende i en kontraherende stat, og som ud  

 for kysten i en anden kontraherende stat driver virksomhed, som omhandles i  

 stykke 1, skal anses for at drive virksomheden fra et fast driftssted eller  

 fast sted i denne anden stat.
 b) Såfremt en sådan person driver sin virksomhed inden for et  

 efterforsknings- eller indvindingsområde, der strækker sig fra et sted ud for  

 kysten i denne anden stat og ind på denne stats landområde, og virksomheden  

 ikke udelukkende drives inden for landområdet, finder litra a) tilsvarende  

 anvendelse.
 c) Virksomhed, som består i arbejde med opbygning eller installation af en  

 rørledning til transport af uraffinerede kulbrinter, eller et bygningsarbejde  

 i direkte forbindelse med sådan virksomhed, anses for drevet fra et fast  

 driftssted i denne anden stat også med hensyn til sådan virksomhed, der  

 udføres på land, når virksomheden indgår i et projekt, som strækker sig fra  

 et sted ud for kysten i denne stat og ind på denne stats landområde.
 3. Bestemmelserne i stykke 2 finder ikke anvendelse, såfremt virksomheden  

 finder sted i en periode eller i perioder, som sammenlagt ikke overstiger 30  

 dage inden for en 12 måneders periode.
 4. Ved beregningen af den tid, som omhandles i stykke 3, anses virksomhed,  

 som udøves af et foretagende, som har interessefællesskab med et andet  

 foretagende, for udøvet af det foretagende, som det har interessefællesskab  

 med, såfremt virksomheden i væsentlig grad er af samme art som den  

 virksomhed, som det sidstnævnte foretagende udøver og begge foretagenders  

 virksomhed vedrører samme projekt.
 5. Indkomst, som oppebæres af et foretagende i en kontraherende stat ved  

 transport af personel eller materiel med skib eller luftfartøj til eller  

 inden for områder som omhandles i stykke 2, litra a) og b) i den anden  

 kontraherende stat, hvor der udøves forretningsvirksomhed i forbindelse med  

 forundersøgelse, efterforskning eller udnyttelse af kulbrinteforekomster,  

 eller ved drift af bugserbåde, forsyningsfartøjer eller andre hjælpefartøjer  

 i forbindelse med sådan virksomhed, kan kun beskattes i den førstnævnte stat.
 6. Bestemmelserne i artikel 13, stykke 4, og i artikel 23, stykke 3,  

 finder anvendelse henholdsvis på fortjeneste ved afhændelse af skibe, både  

 eller luftfartøjer, som omhandles i stykke 5, og på formue bestående af  

 sådanne skibe, både eller luftfartøjer.
 7. Uanset de øvrige bestemmelser i overenskomsten gælder følgende om  

 beskatningen af løn og andre lignende vederlag, som en person, der er  

 hjemmehørende i en kontraherende stat, erhverver ved arbejde, som udføres i  

 en anden kontraherende stat for en arbejdsgiver, som driver sådan virksomhed,  

 som omhandles i stykke 1 og 2:
 a) Medmindre bestemmelserne under litra b)-d) medfører andet, kan sådan  

 løn eller vederlag beskattes i denne anden stat, men kun såfremt arbejdet  

 finder sted der i en periode eller i perioder, som sammenlagt overstiger 30  

 dage inden for en tolv-måneders periode.
b) Sådan løn eller vederlag kan kun beskattes i den førstnævnte  

 kontraherende stat, såfremt 1) arbejdet har forbindelse med udnyttelsen af kulbrinteforekomster, som  

 befinder sig på midtlinien mellem kontraherende stater, eller mellem en  

 kontraherende stat og en anden stat, 2) der foreligger aftale mellem disse stater om fælles udnyttelse af  

 forekomsterne, og 3) udnyttelsen sker samtidig på begge sider af midtlinien.
 Bestemmelserne i dette litra b) finder kun anvendelse efter aftale herom  

 mellem de kompetente myndigheder i de kontraherende stater.
 c) Såfremt arbejdet udføres om bord på et skib eller en båd, som omhandles  

 i stykke 5, kan sådan løn eller vederlag beskattes i den kontraherende stat,  

 hvis nationalitet skibet eller båden har.
 d) Såfremt arbejdet udføres om bord på et luftfartøj, som omhandles i  

 stykke 5, kan sådan løn eller vederlag kun beskattes i den kontraherende  

 stat, hvori foretagendet er hjemmehørende.
8. En person, der er hjemmehørende i en kontraherende stat, og som driver  

 virksomhed ud for kysten i en anden kontraherende stat, er fritaget for  

 beskatning i denne anden stat af fortjeneste, som denne person anses at have  

 erhvervet som følge af overflytning af flytbar boreinstallation eller  

 hotelplatform til et område uden for denne anden stat.
Ved fortjeneste  

 forstås i dette stykke det beløb, hvormed handelsværdien på tidspunktet for  

 overflytningen overstiger restværdien på dette tidspunkt med tillæg af  

 foretagne afskrivninger.
9. Fortjeneste, som en person, der er hjemmehørende i en kontraherende  

 stat, erhverver ved afhændelse af a) ret til forundersøgelse, efterforskning eller udnyttelse af  

 kulbrinteforekomster i en anden kontraherende stat, herunder ret til andel i  

 eller fordel af sådanne forekomster, eller b) aktier eller andre andele i selskaber, hvis værdi helt eller i det  

 væsentlige direkte eller indirekte kan henføres til sådan ret, kan beskattes i denne anden stat.
Artikel 22 Andre indkomster 1. Indkomst, der oppebæres af en i en kontraherende stat hjemmehørende  

 person, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stykke l skal ikke finde anvendelse, såfremt  

 erhververen af indkomsten er hjemmehørende i en kontraherende stat og har et  

 fast driftssted eller et fast sted i en anden kontraherende stat, og den  

 rettighed eller ejendom, hvorfra indkomsten hidrører, har direkte forbindelse  

 med den virksomhed, som drives fra det faste driftssted, henholdsvis det frie  

 erhverv, som udøves fra det faste sted.
I sådanne tilfælde skal  

 bestemmelserne i artikel 7, henholdsvis artikel 14, finde anvendelse.
I  

 tilfælde, hvor der til et fast driftssted eller et fast sted hører en fast  

 ejendom beskattes indkomst af sådan ejendom dog i overensstemmelse med  

 bestemmelserne i artikel 6, stykke 1, 2 og 4.
Artikel 23 Formue 1. Formue bestående af fast ejendom som ejes af en person, der er  

 hjemmehørende i en kontraherende stat, og som er beliggende i en anden  

 kontraherende stat, kan beskattes i denne anden stat.
 2. Formue bestående af aktier eller andre andele i et selskab, hvis  

 hovedsagelige formål er at besidde fast ejendom og hvis besiddelser (før  

 fradrag af passiver) direkte eller indirekte for mere end 75 procents  

 vedkommende består af fast ejendom, som er beliggende i en anden  

 kontraherende stat, kan beskattes i denne anden stat.
 3. Formue bestående af skibe eller luftfartøjer, der anvendes i  

 international trafik, samt rørlig formue, som er knyttet til driften af  

 sådanne skibe eller luftfartøjer, og som ejes af en person, der er  

 hjemmehørende i en kontraherende stat, kan kun beskattes i denne stat.
 4. Formue bestående af containere (herunder anhængere og andet materiel  

 til transport af containere), som anvendes til transport af gods eller varer,  

 og som ejes af en person, der er hjemmehørende i en kontraherende stat, kan  

 kun beskattes i denne stat, medmindre containerne udelukkende anvendes mellem  

 pladser i en anden kontraherende stat.
 5. Al anden formue, tilhørende en person, der er hjemmehørende i en  

 kontraherende stat, kan, uanset hvor den forefindes, kun beskattes i denne  

 stat.
 6. Uanset bestemmelserne i stykke 5 kan rørlig formue, som udgør en del af  

 erhvervsformuen i et fast driftssted, som et foretagende i en kontraherende  

 stat har i en anden kontraherende stat, eller rørlig formue, som hører til et  

 fast sted, som en fysisk person, der er hjemmehørende i en kontraherende  

 stat, har i en anden kontraherende stat med henblik på udøvelse af frit  

 erhverv, beskattes i denne anden stat.
 7. Bestemmelserne i stykkerne 1 - 6 finder i en kontraherende stat kun  

 anvendelse i forhold til en anden kontraherende stat, som opkræver almindelig  

 formueskat.
Artikel 24 Dødsbo Indkomst eller aktiver, som beskattes hos et dødsbo, der er hjemmehørende  

 i en kontraherende stat, kan ikke beskattes hos personer, der er berettigede  

 til anpart i boet, og som er hjemmehørende i en anden kontraherende stat.
Artikel 25 Ophævelse af dobbeltbeskatning 1. Danmark:
 a) Såfremt en person, der er hjemmehørende i Danmark, oppebærer indkomst,  

 som ifølge bestemmelserne i denne overenskomst kan beskattes i en anden  

 kontraherende stat, skal Danmark, medmindre bestemmelserne i litra b) eller  

 c), medfører andet, indrømme fradrag i denne persons danske indkomstskat med  

 et beløb, svarende til den indkomstskat, som er erlagt i denne anden stat.
 Fradragsbeløbet skal imidlertid ikke kunne overstige den del af den danske  

 indkomstskat, beregnet før sådant fradrag, der svares af den indkomst, som  

 kan beskattes i denne anden stat.
 b) Såfremt en person, der er hjemmehørende i Danmark, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Danmark medregne indkomsten i beskatningsgrundlaget,  

 men skal i den danske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.
 c) Såfremt en person, der er hjemmehørende i Danmark, oppebærer indkomst,  

 som omhandles i artikel 15, stykke 1, eller artikel 21, stykke 7, litra a),  

 kan Danmark medregne indkomsten i beskatningsgrundlaget, men skal i den  

 danske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.
 2. Færøerne:
 a) Såfremt en person, der er hjemmehørende på Færøerne, oppebærer  

 indkomst, som ifølge bestemmelserne i denne overenskomst kan beskattes i en  

 anden kontraherende stat, skal Færøerne, medmindre bestemmelserne i litra b)  

 eller c) medfører andet, indrømme fradrag i denne persons færøske  

 indkomstskat med et beløb, svarende til den indkomstskat, som er erlagt i  

 denne anden stat.
 Fradragsbeløbet skal imidlertid ikke kunne overstige den del af den  

 færøske indkomstskat, beregnet før sådant fradrag, der svares af den  

 indkomst, som kan beskattes i denne anden stat.
 b) Såfremt en person, der er hjemmehørende på Færøerne, oppebærer  

 indkomst, som ifølge bestemmelserne i denne overenskomst kun kan beskattes i  

 en anden kontraherende stat, kan Færøerne medregne indkomsten i  

 beskatningsgrundlaget, men skal i den færøske skat af indkomsten fradrage den  

 del af indkomstskatten, der svares af den indkomst, som hidrører fra denne  

 anden stat.
 c) Såfremt en person, der hjemmehørende på Færøerne, oppebærer indkomst  

 fra en anden kontraherende stat for personlige tjenesteydelser, som omhandles  

 i artikel 15, stykke 1, eller artikel 21, stykke 7, litra a), og som i  

 henhold til disse artikler kan beskattes i denne anden kontraherende stat,  

 kan Færøerne medregne indkomsten i beskatningsgrundlaget, men skal i den  

 færøske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.
 3. Finland:
a) Såfremt en person, der er hjemmehørende i Finland, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Finland, medmindre  

 bestemmelserne i litra b), c) eller d) medfører andet, under iagttagelse af  

 bestemmelserne i finsk lovgivning (også i den ordlyd de fremdeles kan få,  

 gennem at de ændres, uden at de almene principper, som anføres her,  

 påvirkes), 1) indrømme fradrag i denne persons finske indkomstskat med et beløb  

 svarende til den indkomstskat i denne anden stat, som erlægges i henhold til  

 lovgivningen i denne anden stat og i overensstemmelse med denne overenskomst,  

 beregnet af samme indkomst som den på hvilken den finske skat beregnes; 2) indrømme fradrag i denne persons finske formueskat med et beløb,  

 svarende til den formueskat i denne anden stat, som erlægges i henhold til  

 lovgivningen i denne stat og i overensstemmelse med denne overenskomst,  

 beregnet på samme formue som den på hvilken den finske skat beregnes.
 b) Udbytte fra et selskab, der er hjemmehørende i en anden kontraherende  

 stat end Finland, til et selskab, der er hjemmehørende i Finland, er undtaget  

 fra beskatning i Finland, hvis modtageren direkte besidder mindst 10 procent  

 af stemmeretterne i det selskab, der betaler udbytterne.
 c) Såfremt en person, der er hjemmehørende i Finland, fra en anden  

 kontraherende stat oppebærer indkomst ved personligt arbejde, som omhandles i  

 artikel 15, stykke 1, eller artikel 21, stykke 7, litra a), og som i henhold  

 til disse artikler kan beskattes i denne anden stat, skal sådan indkomst  

 fritages for finsk skat.
 d) Såfremt en person, der er hjemmehørende i Finland, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i en anden kontraherende stat, eller oppebærer indkomst, som i  

 henhold til litra c) skal fritages for finsk skat, kan Finland medregne  

 indkomsten eller formuen i beskatningsgrundlaget, men skal i den finske skat  

 af indkomsten eller formuen fradrage den del af indkomstskatten, respektive  

 formueskatten, som svares af den indkomst, der hidrører fra denne anden  

 kontraherende stat, respektive den formue, der ejes der.
 4. Island:
 a) Såfremt en person, der er hjemmehørende i Island, erhverver indkomst  

 eller ejer formue, som ifølge bestemmelserne i denne overenskomst kun kan  

 beskattes eller kan beskattes i en anden kontraherende stat, skal Island,  

 medmindre bestemmelsen i litra b) medfører andet, nedsætte den islandske  

 indkomst- eller formueskat gennem fradrag af den del af indkomst- eller  

 formueskatten, som beregnes af den indkomst som erhverves fra, eller den  

 formue som ejes i, den anden stat.
b) Såfremt en person, der er hjemmehørende i Island, oppebærer indkomst,  

 som i henhold til bestemmelserne i artikel l0, artikel 13, stykke 7, artikel  

 15, stykke 3, artikel 16 eller artikel 21, stykkerne 1-6, 7, litra c), og 8  

 og 9 kan beskattes i en anden kontraherende stat, skal Island indrømme  

 fradrag i denne persons islandske indkomstskat med et beløb, svarende til den  

 indkomstskat, som er erlagt i denne anden kontraherende stat.
Fradragsbeløbet  

 skal imidlertid ikke overstige den del af den islandske skat, beregnet før  

 sådant fradrag, der svares af den indkomst, som kan beskattes i denne anden  

 stat.
 5. Norge:
 Såfremt bestemmelserne i norsk lovgivning om fradrag i norsk skat for skat  

 betalt i områder udenfor Norge ikke medfører andet (dog uden at de almene  

 principper som anføres her påvirkes), gælder følgende:
a) Såfremt en person, der er hjemmehørende i Norge, oppebærer indkomst  

 eller ejer formue, som i henhold til bestemmelserne i denne overenskomst kan  

 beskattes i en anden kontraherende stat, skal Norge, medmindre bestemmelserne  

 i litra b) eller c) medfører andet, 1) fra den skat, som beregnes af personens indkomst, fradrage et beløb  

 svarende til den indkomstskat som betales i denne anden stat, 2) fra den skat, som beregnes af personens formue, fradrage et beløb  

 svarende til den formueskat, som betales af denne formue i den anden stat.
 Fradragsbeløbet skal imidlertid ikke kunne overstige skatten på indkomsten  

 eller formuen, beregnet før sådant fradrag, der svares af den indkomst  

 respektive den pågældende formue, som kan beskattes i denne anden stat.
 b) Såfremt en person, der er hjemmehørende i Norge, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Norge medregne indkomsten i beskatningsgrundlaget,  

 men skal i den norske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.
 c) Såfremt en person, der er hjemmehørende i Norge, oppebærer indkomst,  

 som omfattes af bestemmelserne i artikel 15, stykke 1, eller artikel 21,  

 stykke 7, litra a), kan Norge medregne indkomsten i beskatningsgrundlaget,  

 men skal nedsætte den norske skat af indkomsten gennem fradrag af den del af  

 indkomstskatten, som beregnes af den indkomst, som hidrører fra denne anden  

 stat.
 6. Sverige:
a) Såfremt en person, der er hjemmehørende i Sverige, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Sverige, medmindre  

 bestemmelserne litra b) eller c) medfører andet, 1) - under iagttagelse af bestemmelserne i svensk lovgivning (også med den  

 ordlyd, som de i fremtiden kan få ved at ændres, uden at de her angivne  

 almindelige principper ændres) - indrømme fradrag i indkomstsskatten med et  

 beløb, svarende til den indkomstskat, som er erlagt i denne anden stat.
 2) indrømme fradrag i denne persons svenske formueskat med et beløb  

 svarende til den formueskat, som er erlagt i denne anden stat.  

 Fradragsbeløbet skal imidlertid ikke overstige den del af den svenske  

 formueskat, beregnet før sådant fradrag, der svares af den formue, som kan  

 beskattes i denne anden stat.
 b) Såfremt en person, der er hjemmehørende i Sverige, fra en anden  

 kontraherende stat oppebærer indkomst ved personlige tjenesteydelser som  

 omhandles i artikel 15, stykke 1, eller artikel 21, stykke 7, litra a), og  

 som i henhold til disse bestemmelser kan beskattes i denne anden  

 kontraherende stat, skal - uanset bestemmelserne i litra a) sådan indkomst  

 fritages for svensk skat.
 c) Såfremt en person, der er hjemmehørende i Sverige, oppebærer indkomst,  

 som i henhold til bestemmelserne i denne overenskomst kun kan beskattes i en  

 anden kontraherende stat, eller oppebærer indkomst, som i henhold til litra  

 b) skal fritages for svensk skat, kan Sverige, ved fastsættelsen af  

 skattesatsen for svensk progressiv skat af anden indkomst eller formue, tage  

 den indkomst eller formue i betragtning, som kun kan beskattes i den anden  

 kontraherende stat, eller sådan indkomst, som er fritaget for svensk skat.
7. Fælles bestemmelser 1. Udtrykket »er erlagt i denne anden stat« i denne artikel,  

 skal anses for tillige at omfatte sådan skat på indkomst, som er betalt  

 henholdsvis i Danmark, på Færøerne, i Finland, i Island, i Norge og i  

 Sverige, og som skal overføres til nævnte andre stater for der at godskrives  

 den pågældende person som skat på samme indkomst.
2. Såfremt en person, der er hjemmehørende i en kontraherende stat  

 (bopælsstaten), fra en anden kontraherende stat (arbejdsstaten) oppebærer  

 indkomst fra personligt arbejde, som efter artikel 15, stykke 1, eller  

 artikel 21, stykke 7, litra a), kan beskattes i arbejdsstaten, skal  

 bopælsstaten, uanset bestemmelserne i stykke 1, litra c), 2, litra c), 3,  

 litra c), 4, litra a), 5, litra c) eller 6, litra b) i denne artikel, ophæve  

 dobbeltbeskatning ved at fradrage den skat, som er betalt i denne anden stat  

 under anvendelse af bestemmelserne i stykke 1, litra a), 2, litra a), 3,  

 litra a), 4, litra b), 5, litra a) eller 6, litra a), såfremt den pågældende  

 person har oppebåret indkomsten fra et foretagende eller fast driftssted i  

 arbejdsstaten og han er eller umiddelbart før ansættelsen i arbejdsstaten var  

 ansat i a) et foretagende udenfor arbejdsstaten, der er et foretagende med  

 interessefællesskab med foretagendet i arbejdsstaten, eller b) et foretagende udenfor arbejdsstaten til hvilket det faste driftssted  

 henhører.
3. Uanset bestemmelserne i afsnit 2 ovenfor skal bestemmelserne i  

 stykkerne 1, litra c), 2, litra c), 3, litra c), 4, litra a), 5, litra c)  

 eller 6, litra b) dog anvendes, såfremt den pågældende person kan påvise at a) han i det pågældende indkomstår har opholdt sig i og arbejdet i  

 arbejdsstaten i en sammenhængende periode, der overstiger 3 måneder, eller b) arbejdet i arbejdsstaten er udført for foretagendet i denne stat eller  

 for det der beliggende faste driftssted, eller at omkostningerne med rette  

 har belastet det nævnte foretagende eller faste driftssted.
Artikel 26 Generelle regler om beskatningen 1. Indkomst, som oppebæres af en person, der er hjemmehørende i en  

 kontraherende stat, eller formue, som ejes af en sådan person, kan ikke  

 beskattes i en anden kontraherende stat, medmindre beskatning udtrykkelig er  

 tilladt i henhold til denne overenskomst.
 2. I tilfælde, hvor beskatningsretten til en indkomst eller formue i  

 henhold til overenskomsten er tillagt en anden kontraherende stat end den  

 stat, hvori personen, der oppebærer indkomsten eller ejer formuen, er  

 hjemmehørende og denne anden stat på grund af sin lovgivning ikke medtager  

 indkomsten eller formuen i sin helhed ved beskatningen, eller kun medregner  

 indkomsten eller formuen ved progressionsberegning eller anden  

 skatteberegning, kan indkomsten eller formuen - i det omfang andet ikke  

 følger af stykke 3 - kun beskattes i den kontraherende stat, hvori den  

 pågældende person er hjemmehørende.
3. Bestemmelserne i stykke 2 finder ikke anvendelse på a) finsk folkepension efter den finske familiepensionslov eller sådan  

 anden social godtgørelse, som efter den finske indkomstskattelov ikke er  

 skattepligtig indkomst, eller b) svensk folkepension.
4. Såfremt en person, der er hjemmehørende i en kontraherende stat,  

 oppebærer pension eller livrente, som omfattes af artikel 18, og som  

 udbetales fra en anden kontraherende stat, og sådan indkomst beskattes i  

 førstnævnte stat i henhold til bestemmelserne i denne artikel, skal personen  

 i den førstnævnte stat indrømmes et fradrag på 20.000 svenske kroner pr.  

 kalenderår eller tilsvarende i dansk, finsk, islandsk eller norsk møntfod,  

 hvis den pågældende person havde været berettiget til et særskilt fradrag på  

 grund af alder eller invaliditet i udbetalingsstaten.
Fradraget indrømmes dog  

 - i den førstnævnte stat - højst med et beløb svarende til pensionsbeløbet  

 eller livrentebeløbet fra den anden kontraherende stat.
Fradraget reduceres  

 med de særlige fradrag for alder og invaliditet, som indrømmes i  

 bopælsstaten.
 5. Såfremt beskatningsretten i henhold til artikel 14, stykke 1, samt  

 artikel 15, stykke 2 og stykke 4, litra b) og c), til en indkomst, som  

 oppebæres af en person, der er hjemmehørende i en kontraherende stat, i  

 henhold til overenskomsten er tillagt denne stat alene, kan indkomsten  

 beskattes i en anden kontraherende stat, såfremt indkomsten ikke kan  

 beskattes i den førstnævnte stat på grund af lovgivningen i denne stat.
Artikel 27 Forbud mod diskriminering 1. Statsborgere i en kontraherende stat skal ikke i en anden kontraherende  

 stat kunne undergives nogen beskatning eller dermed forbundne krav, som er  

 anderledes eller mere byrdefulde end den beskatning og dermed forbundne krav,  

 som statsborgere i denne anden stat under samme forhold, særligt for så vidt  

 angår bopæl, er eller måtte blive undergivet.
Uanset bestemmelserne i artikel  

 l skal denne bestemmelse også finde anvendelse på en person, der ikke er  

 hjemmehørende i en eller flere af de kontraherende stater.
 2. Beskatningen af et fast driftssted eller et fast sted, som et  

 foretagende eller en person, der er hjemmehørende i en kontraherende stat,  

 har i en anden kontraherende stat, må ikke være mindre fordelagtig i denne  

 anden stat end beskatningen af foretagender eller personer, der er  

 hjemmehørende i denne anden stat, der driver samme slags virksomhed.
Denne bestemmelse skal ikke kunne fortolkes som forpligtende en  

 kontraherende stat til at indrømme personer, der er hjemmehørende i en anden  

 kontraherende stat, sådan personlige skattemæssige begunstigelser, lempelser  

 og nedsættelser, som den som følge af ægteskabelig stilling eller  

 forsørgerpligt over for familie indrømmer personer, der er hjemmehørende i  

 den førstnævnte stat.
Bestemmelsen medfører ej heller ret til i en  

 kontraherende stat at opnå fradrag ved beskatningen eller fritagelse for  

 beskatning af udbytte eller andre udbetalinger til et selskab, der er  

 hjemmehørende i en anden kontraherende stat.
Bestemmelsen i første afsnit hindrer ej heller en kontraherende stat i at  

 beskatte indkomst, der oppebæres af et fast driftssted, i overensstemmelse  

 med reglerne i denne stats egen lovgivning, såfremt det faste driftssted  

 tilhører et aktieselskab eller dermed ligestillet selskab i en anden  

 kontraherende stat.
Beskatningen skal dog svare til den beskatning, som  

 anvendes over for aktieselskaber og dermed ligestillede selskaber, der er  

 hjemmehørende i den førstnævnte kontraherende stat, for så vidt angår deres  

 indkomst, beregnet uden fradrag for udloddet fortjeneste.
3. Medmindre bestemmelserne i artikel 9, stykke l, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person, hjemmehørende i en anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person, hjemmehørende i  

 den førstnævnte stat.
På samme måde skal gæld, som et foretagende i en  

 kontraherende stat har til en person, hjemmehørende i en anden kontraherende  

 stat, kunne fratrækkes ved opgørelsen af et sådant foretagendes  

 skattepligtige formue under samme betingelser, som hvis gælden var blevet  

 stiftet over for en person, hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i en eller flere af de andre kontraherende stater, skal  

 ikke i den førstnævnte stat kunne underkastes nogen beskatning eller dermed  

 forbundne krav, som er anderledes eller mere byrdefuld end den beskatning og  

 dermed forbundne krav, som andre tilsvarende foretagender i den førstnævnte  

 stat er eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 28 Fremgangsmåden ved indgåelse af gensidige aftaler 1. Såfremt en person mener, at der i en eller flere af de kontraherende  

 stater er truffet foranstaltninger, som for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uden at det påvirker hans ret til at anvende de  

 retsmidler, som står til hans rådighed ifølge disse staters interne  

 lovgivning, indbringe sin sag for den kompetente myndighed i den  

 kontraherende stat, hvori han er hjemmehørende eller, såfremt tilfældet er  

 omfattet af artikel 27, stykke l, i den kontraherende stat, i hvilken han er  

 statsborger.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at  

 afgøre sagen ved gensidig aftale med den kompetente myndighed i sådan anden  

 kontraherende stat, som berøres af spørgsmålet, med henblik på at undgå en  

 beskatning, der ikke er i overensstemmelse med overenskomsten.
Hvis den stat,  

 overfor hvis kompetente myndighed den pågældende person har forelagt sagen,  

 ikke selv berøres af spørgsmålet, skal denne kompetente myndighed overlade  

 sagen til den kompetente myndighed i en af de stater, som berøres af  

 spørgsmålet.
Indgåede aftaler skal gennemføres uden hensyn til hvilke  

 frister, der er fastsat i de kontraherende staters interne lovgivning.
3. Såfremt vanskeligheder eller tvivlsspørgsmål opstår mellem  

 kontraherende stater vedrørende fortolkningen eller anvendelsen af  

 overenskomsten, skal de kompetente myndigheder i disse stater forhandle for  

 at søge at løse spørgsmålet ved gensidig aftale.
De kompetente myndigheder i  

 de kontraherende stater kan tillige forhandle for at undgå dobbeltbeskatning  

 i sådanne tilfælde, som ikke omfattes af overenskomsten eller for, ved  

 gensidig aftale, at løse spørgsmål, som - uden at være regulerede af  

 overenskomsten - på grund af uligheder i de pågældende staters principper for  

 skattens beregning eller af andre grunde kan opstå for så vidt angår de  

 skatter, som omhandles i artikel 2.
4. Inden afgørelse træffes i spørgsmål, som omhandles i stykke 3, skal  

 resultatet af de der omhandlede forhandlinger snarest meddeles til de  

 kompetente myndigheder i de øvrige kontraherende stater.
Såfremt den  

 kompetente myndighed i en kontraherende stat finder, at forhandlinger bør  

 finde sted mellem de kompetente myndigheder i samtlige kontraherende stater,  

 skal på begæring af den kompetente myndighed i den førstnævnte kontraherende  

 stat sådanne forhandlinger finde sted snarest muligt.
Artikel 29 Medlemmer af diplomatiske og konsulære repræsentationer Bestemmelserne i denne overenskomst berører ikke de skattemæssige  

 privilegier, som medlemmer af diplomatiske eller konsulære repræsentationer  

 måtte nyde i kraft af folkerettens almindelige regler eller særlige aftaler.
Artikel 30 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til at omfatte de områder, som i henhold til bestemmelserne  

 i artikel 3, stykke l, litra a) er undtaget fra overenskomstens  

 anvendelsesområde, under forudsætning af, at der der pålægges skatter af  

 væsentlig samme art som de skatter, overenskomsten finder anvendelse på.
En  

 sådan udvidelse har virkning fra den dag og med de ændringer og vilkår,  

 herunder betingelser vedrørende opsigelse, som måtte blive fastsat mellem de  

 kontraherende stater gennem noter, der skal udveksles ad diplomatisk vej.
 2. Såfremt overenskomsten i henhold til artikel 32 ophører at være  

 gældende, skal, såfremt anden aftale ikke træffes mellem de kontraherende  

 stater, overenskomsten ophøre med at være gældende også for ethvert område,  

 hvortil overenskomsten er udvidet i henhold til denne artikel.
Artikel 31 Ikrafttræden 1. Denne overenskomst træder i kraft den tredivte dag efter den dag, da  

 samtlige kontraherende stater har meddelt det finske udenrigsministerium, at  

 overenskomsten er godkendt.
Det finske udenrigsministerium underretter de  

 øvrige kontraherende stater om modtagelsen af disse meddelelser og om  

 tidspunktet for overenskomstens ikrafttræden.
2. Efter overenskomstens ikrafttrædelse finder dens bestemmelser  

 anvendelse a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år,  

 hvori overenskomsten træder i kraft, eller senere; b) for så vidt angår øvrige indkomstskatter, på skatter som fastsættes for  

 skatteår, som begynder den 1. januar i det kalenderår, som følger nærmest  

 efter det år, hvori overenskomsten træder i kraft, eller senere; c) for så vidt angår formueskatter, på formue, hvorpå skat pålignes på  

 grundlag af en skatteansættelse, foretaget i det andet kalenderår efter det i  

 hvilket overenskomsten træder i kraft, eller senere.
3. Uanset bestemmelsen i artikel 15, stykke 3, kan indkomst ved arbejde,  

 som omfattes af denne bestemmelse, kun beskattes i den kontraherende stat,  

 hvis nationalitet skibet har.
Denne bestemmelse finder anvendelse på skatter,  

 som vedrører det kalenderår, som følger nærmest efter det år, hvor denne  

 aftale træder i kraft, og de to derpå nærmest følgende kalenderår.
 4. Overenskomsten af 12. september 1989 mellem de nordiske lande til  

 undgåelse af dobbeltbeskatning for så vidt angår indkomst- og formueskatter  

 skal ophøre at finde anvendelse på indkomst eller formue, på hvilken  

 nærværende overenskomst finder anvendelse i henhold til stykke 2. Den  

 førstnævnte overenskomst skal ophøre med at være gældende på det sidste  

 tidspunkt, da denne aftale i henhold til de foregående bestemmelser i det  

 nævnte stykke finder anvendelse.
5. Bestemmelserne i stykkerne 2 og 3 i punkt VII henholdsvis i stykkerne 2  

 og 3 i punkt VIII i protokollen til overenskomsten af 12. september 1989 skal  

 dog fortsat finde anvendelse på personer, som den 1. januar 1997 opfylder og  

 for tid derefter stadig opfylder vilkårene i nævnte bestemmelser.
Tiden til  

 og med den 30. juni 1997 skal tages i betragtning ved beregning af  

 seksmånedersperioden i stykke 4 i punkt VII henholdsvis i stykke 4 i punkt  

 VIII i protokollen til nævnte overenskomst.
I denne forbindelse skal der ses  

 bort fra kortere afbrud såsom ferie, forældreorlov o.s.v.
De nærmere  

 bestemmelser for anvendelsen heraf skal aftales gennem gensidig overenskomst  

 mellem de kontraherende stater.
Artikel 32 Opsigelse En kontraherende stat kan senest den 30. juni i et kalenderår, som  

 begynder efter udgangen af et tidsrum på fem år efter dagen for  

 ikrafttrædelsen af overenskomsten, opsige overenskomsten ved skriftlig  

 meddelelse herom til det finske udenrigsministerium, som underretter de  

 øvrige kontraherende stater om modtagelsen af sådan meddelelse og om dens  

 indhold.
Såfremt opsigelsesfristen er iagttaget, ophører overenskomsten at  

 gælde i forholdet mellem den stat, som har fremsat opsigelsen og de øvrige  

 kontraherende stater:
a) for så vidt angår skatter, som indeholdes ved kilden, på indkomst som  

 oppebæres den 1. januar i det kalenderår, som følger nærmest efter det år,  

 hvori det finske udenrigsministerium modtog meddelelsen om opsigelsen eller  

 senere; b) for så vidt angår øvrige indkomstskatter, på skatter som fastsættes for  

 et skatteår, som begynder den 1. januar i det kalenderår, som følger nærmest  

 efter det år, hvori det finske udenrigsministerium modtog meddelelsen om  

 opsigelsen, eller senere; c) for så vidt angår formueskatter, på formue, hvorpå skat pålignes på  

 grundlag af en skatteansættelse foretaget i det andet kalenderår, der følger  

 nærmest efter det år, i hvilket det finske udenrigsministerium modtog  

 meddelelsen om opsigelsen, eller senere.
 Originaleksemplaret af denne overenskomst deponeres i det finske  

 udenrigsministerium, som tilstiller de øvrige kontraherende stater bekræftede  

 kopier heraf.
 Til bekræftelse heraf har de dertil behørigt befuldmægtigede undertegnet  

 denne overenskomst.
 Udfærdiget i Helsingfors, den 23. september 1996 i et eksemplar på dansk,  

 færøsk, finsk, islandsk, norsk og svensk, idet der på svensk udfærdiges to  

 tekster, en for Finland og en for Sverige, hvilke samtlige tekster har lige  

 gyldighed.
For Kongeriget For Kongeriget Danmarks regering Norges regering Marie-Louise Overvad Dagfinn Stenseth For Færøernes For Republikken landsstyre Islands regering Petur Lamhauge Gardar Valdimarsson For Republikken For Kongeriget Finlands regering Sveriges regering Hillel Skurnik Mats Bergquist PROTOKOL Ved undertegnelsen af den i dag mellem de nordiske lande indgåede  

 overenskomst til undgåelse af dobbeltbeskatning for så vidt angår indkomst-  

 og formueskatter er undertegnede blevet enige om følgende bestemmelser, som  

 udgør en integrerende del af overenskomsten:
I.
Til artiklerne 7 og 15.
 1. Uanset bestemmelserne i artikel 7 kan indkomst, som oppebæres af et  

 foretagende i Norge eller Sverige gennem virksomhed, som drives i Sverige  

 henholdsvis Norge, kun beskattes i den stat, hvori foretagendet er  

 hjemmehørende, såfremt virksomheden tager sigte på opsætning og  

 vedligeholdelse af spærrehegn for rener på sådanne strækninger langs den  

 norsk-svenske rigsgrænse, som angives i en aftale i henhold til stykke 4.
 2. Uanset bestemmelserne i artikel 15 kan indkomst, som en person, der er  

 hjemmehørende i Norge eller Sverige, oppebærer ved personligt arbejde, som  

 udføres i Sverige henholdsvis Norge, kun beskattes i den stat, hvori denne  

 person er hjemmehørende, såfremt arbejdet tager sigte på opsætning og  

 vedligeholdelse af spærrehegn for rener på sådanne strækninger langs den  

 norsk-svenske rigsgrænse, som angives i en aftale i henhold til stykke 4.
 3. Bestemmelserne i stykke l og 2 vedrørende foretagender i, henholdsvis  

 personer, der er hjemmehørende i Norge eller Sverige, skal finde tilsvarende  

 anvendelse for så vidt angår foretagender i, henholdsvis personer, der er  

 hjemmehørende i Finland eller Norge.
 4. De kompetente myndigheder i de berørte kontraherende stater skal ved  

 gensidig aftale fastsætte de strækninger langs de pågældende rigsgrænser, for  

 hvilke bestemmelserne i stykke l - 3 skal finde anvendelse.
II.
Til artiklerne 7, l0 - 15, 19 og 23.
1. Uanset bestemmelserne i artikel 7, artikel l0, stykke 2, artikel 11,  

 stykke 2, og artikel 12, stykke 2, kan indkomst, som oppebæres af et  

 foretagende i Danmark eller Sverige, som deltager i opførelsen og driften af  

 faste forbindelser over Øresund, i det omfang indkomsten oppebæres for  

 opførelsen og driften af broen henholdsvis den dermed forbundne  

 tunnelforbindelse, kun beskattes i den stat, hvori foretagendet er  

 hjemmehørende.
Tilsvarende gælder indkomst som et sådant foretagende  

 oppebærer i det omfang indkomsten oppebæres for opførelsen og  

 vedligeholdelsen af den kunstige ø.
2. Uanset bestemmelserne i artikel 13, stykke 3, kan fortjeneste, som  

 erhverves af et foretagende eller en person, der er hjemmehørende i Danmark  

 eller Sverige, og som deltager i opførelsen eller driften af den faste  

 forbindelse over Øresund, ved overdragelse af der omhandlet ejendom, der  

 anvendes ved opførelsen og driften af broen henholdsvis den dermed  

 sammenhængende tunnelforbindelse, kun beskattes i den stat, hvori  

 foretagendet henholdsvis personen er hjemmehørende.
Tilsvarende gælder  

 fortjeneste som et sådan foretagende eller en sådan person erhverver ved  

 overdragelse af sådan ejendom, som anvendes ved opførelsen og  

 vedligeholdelsen af den kunstige ø.
3. Uanset bestemmelserne i artikel 14, stykke l, artikel 15, stykke l, og  

 artikel 19 kan indkomst, som oppebæres af en person, der er hjemmehørende i  

 Danmark eller Sverige, som deltager i opførelsen og driften af faste  

 forbindelser over Øresund, hvis arbejdet vedrører opførelsen og driften af  

 broen henholdsvis den dermed forbundne tunnelforbindelse, kun beskattes i den  

 stat, hvori personen er hjemmehørende.
Tilsvarende gælder indkomst som en  

 sådan person oppebærer, hvis arbejdet vedrører opførelsen og vedligeholdelsen  

 af den kunstige ø.
4. Uanset bestemmelserne i artikel 23, stykke 6, kan den der omhandlede  

 formue, som tilhører et foretagende i, henholdsvis en person, der er  

 hjemmehørende i Danmark eller Sverige, og som anvendes ved opførelsen og  

 driften af broen henholdsvis den dermed sammenhængende tunnelforbindelse over  

 Øresund, kun beskattes i den stat, hvori foretagendet henholdsvis personen er  

 hjemmehørende.
Tilsvarende gælder formue, som et sådan foretagende eller en  

 sådan person ejer, og som anvendes ved opførelsen og vedligeholdelsen af den  

 kunstige ø.
III.
Til artiklerne 7, 8, 13, 15 og 23.
 1. Bestemmelserne i artikel 7, artikel 8, stykke 1, artikel 13, stykke 4,  

 og artikel 23, stykke 3, anvendes i Danmark, Norge og Sverige på indkomst,  

 som konsortierne Scandinavian Airlines System (SAS), Scanair eller SAS  

 Commuter erhverver ved kommerciel international og indenrigs luftfart og  

 anden dermed direkte sammenhængende virksomhed, på kapitalgevinster, som de  

 nævnte konsortier oppebærer ved overdragelse af rørlig formue, som anvendes i  

 sådan luftfart og sådan anden virksomhed, og på formue, som konsortiet ejer  

 og som anvendes i sådan luftfart og sådan anden virksomhed, i forhold til den  

 andel i konsortiet, som ejes af deltagere, som er hjemmehørende henholdsvis i  

 Danmark, Norge og Sverige.
 2. Bestemmelserne i artikel 15, stykke. 4, litra a) finder tillige  

 anvendelse på indkomst ved arbejde, som udføres om bord på luftfartøjer, som  

 anvendes i indenrigstrafik af konsortierne Scandinavian Airlines System  

 (SAS), Scanair eller SAS Commuter.
 3. Bestemmelserne i stykke 1 og stykke 2 finder - efter aftale mellem de  

 kompetente myndigheder i Danmark, Norge og Sverige - tillige anvendelse for  

 så vidt angår noget andet konsortium eller anden lignende sammenslutning med  

 formål at drive luftfart eller anden dermed direkte sammenhængende  

 virksomhed, når kun deltagere i SAS, direkte eller indirekte, har andele i en  

 sådan sammenslutning, og når sammenslutningen i det væsentlige er opbygget i  

 overensstemmelse med de principper, som gælder for SAS.
IV.
Til artikel 13.
 Bestemmelserne i artikel 13, stykke 6 og 7, berører ikke Danmarks ret til  

 i henhold til sin lovgivning at beskatte aktieavance, som en person, der  

 flytter fra Danmark, anses for at have opnået ved fraflytningen.
V.
Til artikel 15.
 1. I artikel 15, stykke 2, litra d), anses en arbejdstager, der er  

 hjemmehørende i en kontraherende stat, for udlejet, når han af nogen  

 (udlejer) stilles til rådighed for at udføre arbejde i nogen andens  

 (hvervgiver/bygherre) virksomhed i en anden kontraherende stat, forudsat, at  

 hvervgiveren er hjemmehørende eller har fast driftssted i denne anden stat,  

 og at udlejeren ikke har ansvar for og ej heller bærer risikoen for  

 arbejdsresultatet.
2. Spørgsmålet om, hvorvidt en arbejdstager skal anses for udlejet,  

 afgøres ud fra en samlet bedømmelse.
Ved denne bedømmelse skal det især  

 tillægges vægt, om a) den overordnede ledelse af arbejdet påhviler hvervgiveren, b) arbejdet udføres på en arbejdsplads, som hvervgiveren disponerer over,  

 og for hvilken han bærer ansvaret, c) vederlaget til udlejeren beregnes efter den tid, der er medgået, eller  

 under hensyntagen til anden sammenhæng mellem vederlaget og den løn, som  

 arbejdstageren får, d) hovedparten af arbejdsredskaber og materiel stilles til rådighed af  

 hvervgiveren, og e) udlejeren ikke ensidigt fastsætter antallet af arbejdstagere og de  

 kvalifikationer, som disse skal have.
 3. Uanset bestemmelserne i artikel 15, stykke 1 og 2, kan løn og andet  

 lignende vederlag, som en person, der er hjemmehørende i Danmark, oppebærer  

 på grund af arbejde, som udføres om bord på danske tog, henholdsvis som en  

 person, der er hjemmehørende i Sverige, oppebærer på grund af arbejde, som  

 udføres om bord på svenske tog, i trafik mellem Danmark og Sverige, kun  

 beskattes i den stat, hvor personen er hjemmehørende.
VI.
Til artiklerne 15 og 19.
 1. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Finland eller Norge, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
 2. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Finland eller Sverige, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
 3. Uanset bestemmelserne i artikel 15, stykke l og 2, og artikel 19,  

 stykke 1, kan indkomst, som en person, der er hjemmehørende i en kommune i  

 Norge eller Sverige, som grænser til landegrænsen mellem disse stater,  

 oppebærer for personligt arbejde, som udføres i en sådan kommune i den anden  

 af disse stater, kun beskattes i den stat, hvori den pågældende person er  

 hjemmehørende, under forudsætning af, at denne person regelmæssigt opholder  

 sig på sin faste bopæl i denne stat.
4. Med udtrykket »regelmæssigt opholder sig« forstås, at den  

 skattepligtige som hovedregel mindst en gang om ugen opholder sig på sin  

 faste bopæl i den kontraherende stat, hvori han er hjemmehørende.
For at en  

 skattepligtig skal anses for at opholde sig på sin faste bopæl, skal opholdet  

 i bopælsstaten omfatte mindst 2 dage.
Herved gælder, som i den øvrige del af  

 overenskomsten, hvor udtrykket »dag« forekommer, at der med  

 »dag« også menes en del af en dag.
VII.
Til artikel 18.
 1. Uanset bestemmelserne i artikel 18 skal i forholdet mellem Danmark og  

 Færøerne gælde følgende:
 Pension, livrente, sociale sikringsydelser, underholdsbidrag og andre  

 tilsvarende ydelser, der hidrører fra en del af riget og betales til en  

 person, der er hjemmehørende i den anden del af riget, kan kun beskattes i  

 denne anden del af riget.
 2. Udtrykket »sociale sikringsydelser« omfatter, for så vidt  

 angår Danmark, »orlovsydelser«.
VIII.
Til artikel 19.
 1. Uanset bestemmelserne i artikel 19 skal i forholdet mellem Danmark og  

 Færøerne gælde følgende:
 a) Løn og andet lignende vederlag (undtagen pensioner), der udbetales af  

 en del af riget, en af dets politiske underafdelinger eller lokale  

 myndigheder til en fysisk person for udførelse af hverv for denne del af  

 riget, underafdeling eller myndighed, kan kun beskattes i den del af riget,  

 hvor arbejdet er udført.
 b) Uanset bestemmelsen i litra a) kan løn og andet lignende vederlag, som  

 en person, der er hjemmehørende i en del af riget, oppebærer for personligt  

 arbejde i tjenesteforhold, der er udført i den anden del af riget, kun  

 beskattes i den førstnævnte del af riget, såfremt:
1) modtageren opholder sig i den anden del af riget i en periode eller  

 tidsperioder, der til sammen ikke overstiger 120 dage i en 12-måneders  

 periode, og 2) lønnen eller vederlaget udbetales af det »sædvanlige  

 tjenestested«.
 c) Bestemmelserne i artiklerne 15 og 16 samt i protokollens punkt VII skal  

 finde anvendelse på løn og anden lignende vederlag, som oppebæres for  

 arbejde, udført i forbindelse med erhvervsvirksomhed, der udøves af en del af  

 riget, en af dets politiske underafdelinger eller lokale myndigheder.
 2. Uanset bestemmelserne i stykke 1 skal i forholdet mellem Danmark og  

 Færøerne gælde følgende:
 a) Ydelser, der er fastsat af det offentlige udelukkende til dækning af  

 udgifter ved offentligt eller tjenstligt hverv, og som ikke indeholder noget  

 arbejdsvederlag, og som den danske stat, en af dens politiske underafdelinger  

 eller lokale myndigheder udbetaler til personer, der arbejder på Færøerne,  

 kan kun beskattes i Danmark.
 b) Ydelser, der er fastsat af det offentlige udelukkende til dækning af  

 udgifter ved offentligt eller tjenstligt hverv, og som ikke indeholder noget  

 arbejdsvederlag, og som Færøernes landsstyre, en af dets politiske  

 underafdelinger eller lokale myndigheder udbetaler til personer, der arbejder  

 i Danmark, kan kun beskattes på Færøerne.
 Bestemmelserne i litra a) og b) gælder for de første 5 år, i hvilke  

 personen oppebærer nævnte ydelser.
IX.
Til artikel 20.
1. En person, som opholder sig i en anden kontraherende stat end på  

 Færøerne, og en person, som opholder sig i en anden kontraherende stat end i  

 Island, udelukkende med henblik på a) studier ved en læreanstalt i denne anden stat, hvis studierne er af en  

 sådan art, at der kan opnås studiestøtte af offentlige midler i denne stat,  

 eller b) forretnings-, fiskeri-, industri-, landbrugs- eller skovbrugspraktik i  

 denne anden stat, og som er eller umiddelbart før opholdet var hjemmehørende på Færøerne  

 eller i Island, beskattes for så vidt angår indkomst ved beskæftigelse i den  

 førstnævnte kontraherende stat kun af den del af indkomsten, som overstiger  

 20.000 svenske kroner pr. kalenderår eller tilsvarende værdi i dansk, finsk,  

 islandsk eller norsk møntfod.
Det nævnte beløb omfatter under  

 uddannelsesophold i Finland, Norge eller Sverige det for det pågældende  

 kalenderår gældende personfradrag.
 2. Skattefrihed i henhold til stykke l indrømmes kun for en periode, som  

 med rimelighed eller efter sædvane medgår til studierne eller  

 praktiktjenesten, dog højst for seks på hinanden følgende kalenderår.
 3. Uanset bestemmelserne i stykke 1 og 2 ovenfor skal i forholdet mellem  

 Danmark og Færøerne gælde følgende:
 Studerende, lærlinge og lignende, der er, eller som - umiddelbart før  

 opholdet i en del af riget - var bosat i den anden del af riget, og som  

 midlertidigt opholder sig i den førstnævnte del af riget udelukkende i  

 studie- eller uddannelsesøjemed, beskattes ikke i denne del af riget af  

 beløb, som de modtager fra den anden del af riget eller fra udlandet til  

 underhold, studier eller uddannelse.
 De beskattes ej heller af beløb, der udbetales som vederlag for  

 tjenesteydelser forudsat, at disse tjenesteydelser er nødvendige for deres  

 ophold.
 Studerende, lærlinge og lignende, der umiddelbart før opholdet i Danmark  

 var hjemmehørende på Færøerne, beskattes ikke på Færøerne af vederlag for  

 arbejde, som udføres i Danmark.
 Som studerende anses ikke personer, der efter en afsluttet uddannelse  

 påbegynder en specialuddannelse eller en uddannelse inden for et andet  

 område.
 Et ophold anses for midlertidigt, hvis det ikke overstiger den normerede  

 studietid med et tillæg af 2 år.
 Et ophold anses ikke for at være »udelukkende i studie- eller  

 uddannelsesøjemed«, såfremt opholdet før studiets påbegyndelse  

 overstiger 6 måneder.
 Til denne 6-måneders periode skal ikke medregnes den tid, dog maksimalt 1  

 år, der anvendes i forbindelse med et forberedende kursus, der kræves af  

 uddannelsesinstitutionen som en forudsætning for at kunne påbegynde studiet.
 I tilfælde, hvor ægtefæller begge søger optagelse på en  

 uddannelsesinstitution og kun den ene optages, suspenderes 6 måneders regelen  

 for den anden ægtefælles vedkommende, dog højst for en periode på i alt 2 år.
 4. Uanset bestemmelserne i stykke 1 beskattes studerende, lærlinge og  

 lignende, der er eller som - umiddelbart før opholdet i Danmark - var  

 hjemmehørende i Island, og som midlertidigt opholder sig i Danmark  

 udelukkende i studie- eller uddannelsesøjemed, ikke af beløb, der udbetales  

 som vederlag for arbejde, forudsat at disse tjenesteydelser er nødvendige for  

 deres ophold.
 5. Personer, der er hjemmehørende i en anden kontraherende stat end  

 Danmark, og som under midlertidigt ophold i Danmark har beskæftigelse i  

 Danmark i højst 100 dage inden for samme kalenderår, beskattes i Danmark kun  

 af den del af indkomsten, der overstiger et beløb, som efter gældende regler  

 anses for at være nødvendigt for hans underhold, under forudsætning af, at  

 arbejdet er udført indenfor rammerne af det nordiske program for udveksling  

 af praktik- og feriearbejde, og at arbejdet er formidlet af Nordjobb.
 Det beløb, som anses at være nødvendigt for den pågældendes ophold,  

 fastsættes på årsbasis og nedsættes i forholdet mellem opholdets længde i  

 Danmark og hele kalenderåret.
 6. De kompetente myndigheder i de kontraherende stater kan træffe aftale  

 om anvendelsen af bestemmelserne i stykke 1-5. De kompetente myndigheder kan  

 også træffe gensidig aftale om sådan ændring af de der nævnte beløb, som  

 findes rimelig under hensyntagen til forandring i pengeværdi, ændret  

 lovgivning i nogen af de kontraherende stater eller anden lignende årsag.
X.
Til artikel 25.
 1. Bestemmelserne i artikel 25, stykke 1, litra c) kan ophæves på begæring  

 af Danmark.
 Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, med virkning for skatter som pålignes for  

 beskatningsår som begynder den 1. januar det kalenderår som følger nærmest  

 efter det, i hvilket ændringen træder i kraft eller senere.
 Bestemmelserne i artikel 25, stykke 1, kan på begæring af Danmark ændres  

 og erstattes af følgende tekst:
»a) Såfremt en person, der er hjemmehørende i Danmark, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Danmark, medmindre  

 bestemmelserne i litra b) eller c), medfører andet, 1) indrømme fradrag i denne persons danske indkomstskat med et beløb,  

 svarende til den indkomstskat, som er erlagt i denne anden stat; 2) indrømme fradrag i denne persons danske formueskat med et beløb,  

 svarende til den formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den danske indkomstskat eller formueskat, beregnet før sådant fradrag,  

 der svares af den indkomst, som kan beskattes i denne anden stat.
 b) Såfremt en person, der er hjemmehørende i Danmark, oppebærer indkomst  

 eller ejer formue, som ifølge bestemmelserne i denne overenskomst kun kan  

 beskattes i en anden kontraherende stat, kan Danmark medregne indkomsten  

 eller formuen i beskatningsgrundlaget, men skal i den danske skat af  

 indkomsten eller formuen fradrage den del af indkomstskatten henholdsvis  

 formueskatten, der svares af den indkomst, som hidrører fra denne anden stat,  

 henholdsvis formue, som ejes der.
c) Såfremt en person, der er hjemmehørende i Danmark, oppebærer indkomst,  

 som omhandles i artikel 15, stykke 1, eller artikel 21, stykke 7, litra a),  

 kan Danmark medregne indkomsten i beskatningsgrundlaget, men skal i den  

 danske skat af indkomsten fradrage den del af indkomstskatten, der svares af  

 den indkomst, som hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes for så vidt  

 angår formueskatter, på formue, på hvilken skat pålignes på grundlag af en  

 skatteansættelse foretaget i det andet kalenderår efter det, i hvilket  

 ændringen træder i kraft, eller senere.
 2. Bestemmelserne i artikel 25, stykke 2, kan på begæring af Færøerne  

 ændres og erstattes af følgende tekst:
 »a) Såfremt en person, der er hjemmehørende på Færøerne, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Færøerne, medmindre  

 bestemmelserne i litra b) eller c) medfører andet, fra denne persons færøske  

 indkomstskat eller formueskat fradrage et beløb svarende til den indkomstskat  

 eller formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den færøske indkomstskat eller formueskat, beregnet før sådant  

 fradrag, som svares af den indkomst eller formue, som kan beskattes i denne  

 anden stat.
 b) Såfremt en person, der er hjemmehørende på Færøerne, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Færøerne medregne indkomsten  

 eller formuen i beskatningsgrundlaget, men skal nedsætte den færøske skat på  

 indkomsten eller formuen gennem fradrag af den del af indkomstskatten eller  

 formueskatten, som svares af den indkomst, der hidrører fra denne anden stat,  

 eller af den formue, som kan beskattes i denne anden stat.
c) Såfremt en person, der er hjemmehørende på Færøerne, fra en anden  

 kontraherende stat oppebærer indkomst ved personligt arbejde, som omhandles i  

 artikel 15, stykke 1, eller artikel 21, stykke 7, litra a), og som i henhold  

 til disse bestemmelser kan beskattes i denne anden kontraherende stat, kan  

 Færøerne medregne indkomsten i beskatningsgrundlaget, men skal i den færøske  

 skat på indkomsten fradrage den del af indkomstskatten, som svares af den  

 indkomst, der hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes for så vidt  

 angår formueskatter, på formue, på hvilken skat pålignes på grundlag af en  

 skatteansættelse foretaget i det andet kalenderår efter det, i hvilket  

 ændringen træder i kraft, eller senere.
 3. Bestemmelserne i artikel 25, stykke 3, kan på begæring af Finland  

 ændres og erstattes af følgende tekst:
»a) Såfremt en person, der er hjemmehørende i Finland, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Finland, medmindre  

 bestemmelserne i litra b) eller c) medfører andet, under iagttagelse af  

 bestemmelserne i finsk lovgivning (også i den ordlyd, de fremdeles kan få  

 gennem at de ændres, uden at de almene principper, som anføres her,  

 påvirkes), 1) indrømme fradrag i denne persons finske indkomstskat med et beløb  

 svarende til den indkomstskat i denne anden stat, som erlægges i henhold til  

 lovgivningen i denne anden stat og i overensstemmelse med denne overenskomst,  

 beregnet af samme indkomst som den på hvilken den finske skat beregnes; 2) indrømme fradrag i denne persons finske formueskat med et beløb,  

 svarende til den formueskat i denne anden stat, som erlægges i henhold til  

 lovgivningen i denne stat og i overensstemmelse med denne overenskomst,  

 beregnet på samme formue som den på hvilken den finske skat beregnes.
 b) Udbytte fra et selskab, der er hjemmehørende i en anden kontraherende  

 stat end Finland, til et selskab, der er hjemmehørende i Finland, er undtaget  

 fra beskatning i Finland, hvis modtageren direkte besidder mindst 10 procent  

 af stemmeretterne i det selskab, der betaler udbytterne.
c) Såfremt en person, der er hjemmehørende i Finland, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Finland medregne indkomsten  

 eller formuen i beskatningsgrundlaget, men skal nedsætte den finske skat af  

 indkomsten eller formuen gennem fradrag af den del af indkomstskatten  

 henholdsvis formueskatten, som svares af den indkomst, der hidrører fra denne  

 anden stat, henholdsvis den formue, som ejes der.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst som  

 oppebæres den 1. januar det kalenderår, som følger nærmest efter det, i  

 hvilket ændringen træder i kraft, eller senere, b) for så vidt angår øvrige skatter på indkomst, på skatter som fastsættes  

 for beskatningsår, som begynder den 1. januar det kalenderår, som følger  

 nærmest efter det, i hvilket ændringen træder i kraft, eller senere, c) for så vidt angår formueskat, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
 4. Bestemmelserne i artikel 25, stykke 4, kan på begæring af Island ændres  

 og erstattes af følgende tekst:
»a) Såfremt en person, der er hjemmehørende i Island, oppebærer  

 indkomst eller ejer formue, som i henhold til bestemmelserne i denne  

 overenskomst kan beskattes i en anden kontraherende stat, skal Island,  

 medmindre bestemmelserne i litra b) nedenfor medfører andet, 1) fra denne persons islandske indkomstskat fradrage et beløb svarende til  

 den indkomstskat, som er erlagt i denne anden stat; 2) fra denne persons islandske formueskat fradrage et beløb svarende til  

 den formueskat, som er erlagt i denne anden stat.
 Fradragsbeløbet skal imidlertid ikke i noget tilfælde kunne overstige den  

 del af den islandske indkomstskat eller formueskat, beregnet før sådant  

 fradrag, som svares af den indkomst eller formue, som kan beskattes i denne  

 anden stat.
b) Såfremt en person, der er hjemmehørende i Island, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Island medregne indkomsten  

 eller formuen i beskatningsgrundlaget, men skal i den islandske skat på  

 indkomsten eller formuen fradrage den del af indkomstskatten henholdsvis  

 formueskatten, som svares af den indkomst, der hidrører fra denne anden stat,  

 respektive den formue, som ejes der.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår, der begynder den 1. januar i det kalenderår, som følger nærmest  

 efter det år, i hvilket ændringen træder i kraft, eller senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
 5. Bestemmelserne i artikel 25, stykke 5, kan på begæring af Norge ændres  

 og erstattes af følgende tekst:
 »Medmindre bestemmelserne i norsk lovgivning om fradrag i norsk skat  

 for skat, der er betalt i områder udenfor Norge medfører andet (dog uden at  

 de almene principper, som anføres her, ændres), gælder følgende:
a) Såfremt en person, der er hjemmehørende i Norge, oppebærer indkomst  

 eller ejer formue, som ifølge bestemmelserne i denne overenskomst kan  

 beskattes i en anden kontraherende stat, skal Norge 1) fra denne persons indkomstskat fradrage et beløb svarende til den  

 indkomstskat, som er erlagt i denne anden stat; 2) fra denne persons formueskat fradrage et beløb svarende til den  

 formueskat, som er erlagt af formuen i denne anden stat.
 Fradragsbeløbet skal imidlertid ikke overstige den del af indkomstskatten  

 eller formueskatten, beregnet før sådant fradrag, der svares af den indkomst  

 eller formue, som kan beskattes i denne anden stat.
b) Såfremt en person, der er hjemmehørende i Norge, oppebærer indkomst,  

 som ifølge bestemmelserne i denne overenskomst kun kan beskattes i en anden  

 kontraherende stat, kan Norge medregne indkomsten i beskatningsgrundlaget,  

 men skal i den norske skat af indkomsten fradrage den del af indkomstskatten,  

 der svares af den indkomst, som hidrører fra denne anden stat.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår (regnskabsår), der begynder den 1. januar i det kalenderår, som  

 følger nærmest efter det år, i hvilket ændringen træder i kraft, eller  

 senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget det andet kalenderår efter det, i  

 hvilket ændringen træder i kraft, eller senere.
 6. Bestemmelserne i artikel 25, stykke 6, kan på begæring af Sverige  

 ændres og erstattes af følgende tekst:
»a) Såfremt en person, der er hjemmehørende i Sverige, oppebærer  

 indkomst eller ejer formue, som ifølge bestemmelserne i denne overenskomst  

 kan beskattes i en anden kontraherende stat, skal Sverige, medmindre  

 bestemmelserne i litra b) medfører andet, 1) - under iagttagelse af bestemmelserne i svensk lovgivning (også med den  

 ordlyd, som de i fremtiden kan få ved at de ændres, uden at de her angivne  

 almindelige principper ændres) - indrømme fradrag i indkomstskatten med et  

 beløb, svarende til den indkomstskat, som er erlagt i denne anden stat; 2) indrømme fradrag i denne persons svenske formueskat med et beløb,  

 svarende til den formueskat, som er erlagt i denne anden stat.  

 Fradragsbeløbet skal imidlertid ikke overstige den del af den svenske  

 formueskat, beregnet før sådant fradrag, der svares af den formue, som kan  

 beskattes i denne anden stat.
b) Såfremt en person, der er hjemmehørende i Sverige, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i en anden kontraherende stat, kan Sverige ved fastsættelsen af  

 skattesatsen for svensk progressiv beskatning af anden indkomst eller formue,  

 tage den indkomst eller formue, som kun kan beskattes i den anden  

 kontraherende stat, i betragtning.« Anmodning om en sådan ændring fremsættes ad diplomatisk vej ved  

 underretning til enhver af de andre kontraherende stater. Ændringen træder i  

 kraft den tredivte dag efter den dag, da samtlige andre kontraherende stater  

 har modtaget sådan underretning, og dens bestemmelser anvendes a) for så vidt angår skatter, som indeholdes ved kilden, på indkomst, som  

 oppebæres den 1. januar i det kalenderår, som følger nærmest efter det år, i  

 hvilket ændringen træder i kraft, eller senere; b) for så vidt angår øvrige indkomstskatter, på skatter, som fastsættes  

 for skatteår (regnskabsår), der begynder den 1. januar i det kalenderår, som  

 følger nærmest efter det år, i hvilket ændringen træder i kraft, eller  

 senere; c) for så vidt angår formueskatter, på formue, på hvilken skat pålignes på  

 grundlag af en skatteansættelse foretaget i det andet kalenderår efter det, i  

 hvilket ændringen træder i kraft, eller senere.
XI.
Til artikel 26.
 Bestemmelserne i artikel 26, stykke 5, skal ligeledes finde anvendelse i  

 de tilfælde, som omhandles i protokollens punkt II, stykke 3 og 4.
XII.
Til artikel 31.
 1. For så vidt angår beskatningen ved opførelse, vedligeholdelse og drift  

 af grænsebroer m.v. over rigsgrænsen mellem Finland og Norge, gælder hvad der  

 derom særskilt er aftalt.
 2. For så vidt angår skattefrihed i Finland og Sverige for  

 flådningsforeninger, som er stiftede for at varetage flådningen i Torne og  

 Muonio grænseelves offentlige flådningsveje, gælder, hvad der derom særskilt  

 er aftalt.
 3. For så vidt angår spørgsmålet om grundlaget for fordelingen af  

 beskatningen i Norge og Sverige af Luossavaara-Kiirunavaara Aktiebolags  

 indkomster gælder, hvad der derom særskilt er aftalt.
 Originaleksemplaret til denne protokol deponeres i det finske  

 udenrigsministerium, som tilstiller de øvrige kontraherende stater bekræftede  

 kopier deraf.
Til bekræftelse heraf har de dertil behørigt befuldmægtigede undertegnet  

 denne overenskomst.
Udfærdiget i Helsingfors, den 23. september 1996 i et  

 eksemplar på dansk, færøsk, finsk, islandsk, norsk og svensk, idet der på  

 svensk udfærdiges to tekster, en for Finland og en for Sverige, hvilke  

 samtlige tekster har samme gyldighed.
For Kongeriget For Kongeriget Danmarks regering Norges regering Marie-Louise Overvad Dagfinn Stenseth For Færøernes For Republikken landsstyre Islands regering Petur Lamhauge Gardar Valdimarsson For Republikken For Kongeriget Finlands regering Sveriges regering Hillel Skurnik Mats Bergquist Bemærkninger til lovforslaget Almindelige bemærkninger Formålet med lovforslaget er at bemyndige regeringen til at tiltræde en  

 dobbeltbeskatningsoverenskomst mellem de nordiske lande og dermed gennemføre  

 dens bestemmelser i Danmark, når aftalens betingelser herfor er opfyldt.
 Dobbeltbeskatningsoverenskomsten mellem de nordiske lande har til formål  

 at undgå international dobbeltbeskatning som følge af, at flere af de  

 nordiske lande beskatter samme fysiske eller juridiske person af samme  

 indkomst (eller formue). Det sker typisk, når en person, der er hjemmehørende  

 i et af de nordiske lande, modtager indkomst fra et andet nordisk land.
Overenskomsten indeholder derfor regler, som regulerer hvilket land, der  

 kan beskatte forskellige typer indkomst, som en person i det ene land  

 (bopælsstaten) modtager fra det andet land (kildestaten). Desuden er der  

 regler om, hvordan bopælsstaten skal ophæve dobbeltbeskatning, når begge  

 stater beskatter samme indkomst.
Dobbeltbeskatningsoverenskomsten kan derfor  

 medføre en nedsættelse af den danske beskatning, som skulle gennemføres efter  

 de interne danske skatteregler.
Dette gælder både i tilfælde, hvor en person,  

 der hjemmehørende i Danmark, modtager indkomst fra et af de øvrige nordiske  

 lande, og i tilfælde, hvor det modsatte gør sig gældende.
 Overenskomsten erstatter Overenskomsten af 12. september 1989 mellem de  

 nordiske lande til undgåelse af dobbeltbeskatning for så vidt angår indkomst-  

 og formueskatter.
Den ny overenskomst omfatter indkomst- og formueskatter.
Den omfatter  

 således ikke gave- og arveafgifter, hvorfor overenskomsten af 12. september  

 1989 mellem Danmark, Finland, Island, Norge og Sverige til undgåelse af  

 dobbeltbeskatning for så vidt angår skatter af arv og gaver ikke berøres.  

 Overenskomsten af 7. december 1989 mellem de nordiske lande om bistand i  

 skattesager berøres heller ikke af nærværende overenskomst.
Den ny  

 overenskomst baserer sig i lighed med den gældende på OECD's  

 modeldobbeltbeskatningsoverenskomst.
Der foretages derfor visse justeringer i  

 overensstemmelse med ændringer i OECD-modellen.
Den ny overenskomst er forhandlet parallelt med aftalen af 28. juni 1996  

 om ophævelsen af grænsegængerreglen, der er forelagt Folketinget i et  

 særskilt lovforslag, hvorfor forhandlingsresultatet må ses samlet.
De  

 væsentligste ændringer i forhold til den gældende  

 dobbeltbeskatningsoverenskomst - ud over at aftalen om ophævelsen af  

 grænsegængerreglen er indarbejdet - består i at ejergrænsen for, at  

 moderselskaber kan hjemtage udbytte fra datterselskaber uden kildebeskatning,  

 nedsættes til 10 pct., der indføres en bestemmelse, der fastslår, at  

 deltagere i interessentskaber m.v. kan opnå beskyttelse efter overenskomsten,  

 søfolk på skibe i international trafik overgår i hjemlandet efter en  

 overgangsperiode fra eksemptionslempelse til creditlempelse, og der indføres  

 et særligt fradrag på 20.000 svenske kroner for pensionister, der beskattes i  

 bopælslandet efter bestemmelsen om subsidiær beskatningsret.
Administrative konsekvenser Gennemførelsen af lovforslaget skønnes ikke at medføre administrative  

 konsekvenser.
Forholdet til EU-retten Lovforslaget skønnes ikke at have EU-retlige aspekter.
Provenu og erhvervsøkomomiske konsekvenser Formålet med dobbeltbeskatningsoverenskomster er at fjerne de hindringer,  

 som dobbeltbeskatning kan medføre for udviklingen af de økonomiske relationer  

 mellem de kontraherende stater.
Hermed får virksomheder og fysiske personer i  

 en stat bedre skattemæssige betingelser for investering, etablering eller  

 arbejde i en anden både som følge af, at dobbeltbeskatning minimeres, og som  

 følge af, at der kommer større klarhed om de skattemæssige konsekvenser.
 Virkningen af den ny overenskomst mellem de nordiske lande er begrænset  

 til de områder, hvor der sker ændringer i forhold til den eksisterende.
 For så vidt angår provenu og erhvervsøkonomiske konsekvenser af aftalen af  

 28. juni 1996 mellem den danske og den svenske regering om ophævelsen af  

 grænsegængerreglen, der er indarbejdet i den nye nordiske  

 dobbeltbeskatningsoverenskomst, henvises til bemærkningerne herom i det  

 særskilte fremsatte lovforslag vedr. denne aftale.
Nedsættelsen af ejergrænsen for kildestatsbeskatning af udbytte i  

 moder/datterselskabsforhold fra 25 pct. til 10 pct. medfører, at Danmark  

 mister kildestatsbeskatningsretten til udbytte, der udloddes til selskaber i  

 andre nordiske lande med en ejerandel i det danske selskab på mellem 10 pct.  

 og 25 pct.
Dette medfører et provenutab.
 Omvendt vil der fremkomme et merprovenu som følge af, at der ikke længere  

 gives creditlempelse for udenlandsk kildeskat i den danske skat, når udbytte  

 hidrører fra selskaber i de øvrige nordiske lande på baggrund af en ejerandel  

 mellem 10 pct. og 25 pct . Der foreligger ikke statistiske oplysninger, der  

 gør det muligt at skønne over nettovirkningen af de modsatrettede  

 provenubevægelser vedr. udbyttebeskatningen, men den skønnes at være  

 beskeden.
 Indførelsen af det særlige fradrag på 20.000 Skr. for pensionister, der  

 beskattes i bopælslandet efter bestemmelsen om subsidiær beskatningsret, må  

 forventes at medføre et beskedent provenutab.
 De øvrige ændringer i overenskomsten skønnes ikke at have nævneværdige  

 provenumæssige konsekvenser og samlet skønnes  

 dobbeltbeskatningsoverenskomsten at være nogenlunde provenuneutral.
 Erhvervsøkonomisk kan ændringen af metoden for lempelse af  

 dobbeltbeskatning for så vidt angår søfolk om bord på skibe i international  

 trafik (der har en udskudt ikrafttræden på 3 år) medføre, at  

 nationalitetsfordelingen af søfolk på danske skibe i international trafik  

 over en årrække ændres i retning af færre nordiske søfolk.
Bemærkninger til de enkelte bestemmelser i lovforslaget Til § 1 Efter lovforslaget § 1 bemyndiges regeringen til at tiltræde  

 dobbeltbeskatningsoverenskomsten mellem de nordiske lande.
Overenskomsten er  

 optaget som bilag til lovforslaget, og regeringen vil efter lovens vedtagelse  

 kunne gennemføre overenskomstens bestemmelser i Danmark, når aftalens  

 betingelser herfor er opfyldt.
Dobbeltbeskatningsoverenskomsten vil herefter  

 være en integreret del af såvel Danmarks som de øvrige kontraherende parters  

 skattelovgivning.
Efter overenskomstens artikel 31 træder den i kraft den tredivte dag efter  

 den dag, hvor alle de kontraherende stater har meddelt det finske  

 udenrigsministerium, at overenskomsten er godkendt.
For Danmarks vedkommende  

 vil det sige, når nærværende lovforslag er endeligt vedtaget.
Den ny  

 overenskomst finder for så vidt angår kildeskatter anvendelse på indkomst,  

 som oppebæres fra og med den 1. januar i det kalenderår, som følger nærmest  

 efter det år, hvori overenskomsten træder i kraft, og for så vidt angår  

 øvrige indkomstskatter, på skatter som fastsættes for skatteår, som begynder  

 fra og med den 1. januar i det kalenderår, som følger nærmest efter det år,  

 hvori overenskomsten træder i kraft.
 Stk. 3 bestemmer, at den gældende nordiske dobbeltbeskatningsoverenskomst  

 af 12. september 1989 skal ophøre med at være gældende i overensstemmelse i  

 med bestemmelserne i den ny overenskomsts artikel 31, stykke 4, d.v.s. den  

 skal ophøre med at finde anvendelse på indkomst eller formue, som den ny  

 overenskomst finder anvendelse finder anvendelse på.
 Overenskomsten, der beskrives nærmere nedenfor, er optaget som bilag til  

 lovforslaget.
Til § 2 Efter § 2 træder nærværende lov i kraft dagen efter bekendtgørelse i  

 lovtidende.
Til § 3 Efter lovforslagets § 3 gælder det ikke for Færøerne og Grønland, idet  

 skattespørgsmål hører under det Færøske og det Grønlandske hjemmestyres  

 kompetence.
En Færøsk og en Grønlandsk tiltrædelse af en  

 dobbeltbeskatningsoverenskomst skal således ikke godkendes af Folketinget.
 Imidlertid er det Færøske hjemmestyre selvstændig part i overenskomsten,  

 og den vil således når den fornødne godkendelse har fundet sted også finde  

 anvendelse i denne del af rigsfællesskabet.
Indholdet af den ny dobbeltbeskatningsoverenskomst Artikel 1. De af overenskomsten omfattede personer Aftalen omfatter fysiske og juridiske personer, der er hjemmehørende  

 (d.v.s. fuldt skattepligtige) i en eller flere af de kontraherende stater.  

 Typisk vil situationen være den, at en person er fuldt skattepligtig til en  

 af de kontraherende stater (bopælsstaten) og begrænset skattepligtig til en  

 anden af indkomster fra denne stat (kildestaten).
Artikel 2. De af overenskomsten omfattede skatter Artiklen opregner de skatter, der er omfattet af overenskomsten.
For  

 Danmarks vedkommende omfattes indkomstskatterne til h.h.v.: staten,  

 kommunerne og amtskommunerne, samt skatterne i henhold til  

 kulbrinteskatteloven.
Overenskomsten omfatter desuden alle skatter af samme  

 eller væsentligt samme art, der efter aftalens underskrivelse pålignes som  

 tillæg til eller i stedet for de gældende skatter.
Hvis der på et senere  

 tidspunkt bliver indført formueskat i Danmark, vil denne tillige være  

 omfattet af overenskomsten.
Artikel 3. Almindelige definitioner I stk. 1 defineres en række generelle begreber, der anvendes i  

 overenskomsten, og som overalt har den anførte betydning.
Udtrykket kontraherende stat betyder i overenskomsten Danmark,  

 Finland, Island, Norge, Sverige samt det selvstyrende folkesamfund Færøerne.  

 Da Færøerne deltager som selvstændig part i overenskomsten omfatter Danmark  

 således ikke Færøerne.
Grønland omfattes ligeledes ikke af Danmark.
Danmark  

 omfatter også havområder, indenfor hvilke Danmark efter intern lovgivning og  

 folkeretten har rettigheder med hensyn til udforskning og udnyttelse af  

 naturforekomster på havbunden eller i dennes undergrund.
 Udtrykket person betyder en fysisk person, et selskab eller en  

 personsammenslutning, hvor et selskab betyder en juridisk person eller  

 anden sammenslutning, der i skattemæssig henseende behandles som en juridisk  

 person, og en personsammenslutning betyder en sammenslutning, som ikke  

 beskattes som selvstændigt skattesubjekt.
Endvidere er udtrykkene fast ejendom, statsborger, international  

 trafik, interessefællesskab og kompetent myndighed defineret.
En  

 statsborger i Danmark omfatter fysiske personer, der har dansk  

 statsborgerskab og selskaber og personsammenslutninger, der består i kraft af  

 dansk lovgivning.
Danske statsborgere, der efter hjemmestyreloven anses for  

 at være hjemmehørende på Færøerne, anses i overenskomstens forstand for at  

 være færøske statsborgere.
Definitionen af international trafik er  

 ændret i forhold til den gældende overenskomst, således at det betyder  

 transport med et skib eller luftfartøj, der anvendes af en person  

 hjemmehørende i en kontraherende stat, bortset fra tilfælde, hvor skibet  

 eller luftfartøjet udelukkende anvendes mellem pladser i en anden  

 kontraherende stat.
Af stk. 2 følger, at medmindre andet følger af sammenhængen, skal alle  

 udtryk, som ikke er defineret i overenskomsten, have den betydning, som de  

 har i skattelovgivning i den stat, der skal anvende overenskomsten, på  

 tidspunktet for anvendelsen.
Det er videre præciseret, at den betydning, som  

 et udtryk har i skattelovgivningen, skal gå forud for betydningen i anden  

 lovgivning.
Artikel 4. Skattemæssig hjemsted Artiklen fastsætter, hvornår en person i skattemæssig henseende anses for  

 at være hjemmehørende i en af de kontraherende stater.
Udtrykket en  

 person, der er hjemmehørende i en kontraherende stat betyder efter stk. 1  

 en person, der er (fuldt) skattepligtig til den pågældende stat på grund af  

 hjemsted, bopæl, ledelsens sæde, registreringssted eller ethvert andet  

 lignende kriterium.
Udtrykket omfatter tillige de kontraherende stater, deres  

 politiske underafdelinger, lokale myndigheder og offentlige institutioner.  

 Endelig omfatter udtrykket personsammenslutninger og dødsboer i det omfang  

 deres indkomst eller formue beskattes i denne stat på tilsvarende måde som  

 indkomst, som oppebæres, eller formue, som ejes, af en person, der er  

 hjemmehørende der.
Dette medfører, at f.eks. deltagere i danske  

 interessentskaber, der oppebærer indkomst fra en kontraherende stat, hvori  

 interessentskabet som sådan beskattes, er omfattet af overenskomsten, og  

 således beskyttes af overenskomstens materielle bestemmelser.
Imidlertid kan en person være fuldt skattepligtig i flere stater efter  

 disses interne lovgivning, og stk. 2 og 3 opstiller en række kriterier for  

 løsning af dette dobbeltdomicilproblem.
Det er nødvendigt at fastslå, i  

 hvilken stat den pågældende person i overenskomstens forstand er  

 hjemmehørende (bopælsstaten), idet dette vil være afgørende for  

 beskatningsrettens fordeling mellem bopælsstaten og kildestaten.
Man kan ikke  

 i overenskomstens forstand være hjemmehørende i mere end en stat.
For fysiske  

 personer afgøres spørgsmålet i henhold til kriterierne i stk. 2, litra a) til  

 d), i anførte prioritering.
For ikke-fysiske personer anvendes stk. 3, hvoraf  

 det følger, at personen skal anses for at være hjemmehørende i den stat, hvor  

 personen har sædet for sin virkelige ledelse.
Artikel 5. Fast driftssted Artikel 5 fastsætter, hvornår erhvervsvirksomhed, som et foretagende i en  

 stat udøver i en anden stat, er af en sådan beskaffenhed, at den skal anses  

 for at udgøre et fast driftssted . Er der tale om fast driftssted, vil  

 kildestaten kunne beskatte den fortjeneste, som det faste driftssted opnår.  

 Ellers er hovedreglen, at fortjeneste indvundet af et foretagende ved  

 erhvervsvirksomhed i den anden stat kun kan beskattes i bopælsstaten, jfr.  

 artikel 7.
Begrebet »fast driftssted« omfatter efter stk. 2 og stk. 3 især  

 et sted hvorfra foretagendet ledes, en filial, et kontor, en fabrik, et  

 værksted, en grube, en olie- eller gaskilde eller et andet sted, hvor  

 naturforekomster udvindes.
Bygge-, anlægs-, monterings- og  

 installationsarbejder, samt virksomhed, der består i planlægning, kontrol,  

 rådgivning eller anden hjælpende personaleindsats i forbindelse med et sådant  

 projekt, udgør dog først et fast driftssted, hvis arbejdet strækker sig over  

 mere end 12 måneder.
Ved beregning af 12 måneders perioden anses virksomhed,  

 der udøves af et foretagende med interessefællesskab for udøvet af det  

 foretagende, som det har interessefællesskab med, hvis de to foretagenders  

 virksomhed i væsentlig grad er af samme art og vedrører samme projekt.
Artikel 5, stk. 5, fastslår, at opretholdelse af forskellige  

 hjælpefunktioner ikke i sig selv udgør et fast driftssted.
Stk. 6 og 7  

 behandler spørgsmålet om virksomhed udøvet gennem en agent i kildestaten.  

 Princippet er, at virksomhed udøvet gennem en uafhængig agent ikke udgør et  

 fast driftssted, mens der vil foreligge fast driftssted, hvis virksomheden  

 udøves gennem en afhængig agent.
 Endelig følger det af stk. 8, at det forhold, at et moderselskab i en stat  

 har et datterselskab i en anden stat, ikke i sig selv skal medføre, at det  

 ene selskab anses for et fast driftssted af det andet.
Artikel 6. Indkomst af fast ejendom Artiklen bestemmer, at indkomst af fast ejendom altid kan beskattes i den  

 stat, hvor den faste ejendom er beliggende.
Af definitionen af udtrykket  

fast ejendom i artikel 3, stk. 1, litra f), følger, at udtrykket har  

 den betydning, det har i henhold til lovgivningen i den stat, hvor ejendommen  

 er beliggende.
Udtrykket omfatter dog altid tilbehør, levende og dødt  

 inventar i landbrug og skovbrug, bygninger, rettigheder på hvilke  

 bestemmelserne i privatretten om fast ejendom finder anvendelse, brugsret til  

 fast ejendom samt ret til variable eller faste vederlag for udnyttelse af  

 eller retten til at udnytte mineralforekomster, kilder eller anden  

 naturforekomst, omfattes.
Af stk. 3 følger, at hvis besiddelse af aktier m.v. i et selskab, hvis  

 væsentligste formål er at eje fast ejendom, giver indehaveren en brugsret til  

 en fast ejendom, der ejes af selskabet, kan staten, hvor den faste ejendom er  

 beliggende, beskatte indkomst, der oppebæres ved anvendelse af denne  

 brugsret.
I Danmark vil sådanne indkomster ofte blive anset for udbytte.
Der  

 kan dog også være tale om indkomst af fast ejendom.
Hvis der er tale om  

 udbytte i henhold til dansk lovgivning, medfører denne bestemmelse, at  

 Danmark anvender sin interne udbytteskattesats på 25 pct.
Der skal altså ikke  

 ske nedsættelse af udbytteskatten i henhold til art. 10.
Artikel 7. Indkomst ved erhvervsvirksomhed Stk. 1 fastslår den hovedregel, at indkomst ved erhvervsvirksomhed kun kan  

 beskattes i bopælsstaten, medmindre virksomheden udøves gennem et fast  

 driftssted i kildestaten.
Er dette tilfældet kan kildestaten beskatte den del  

 af indkomsten, der kan henføres til det faste driftssted.
Stk. 2-6 indeholder bestemmelser om opgørelsen af den skattepligtige  

 indkomst i et fast driftssted.
Stk. 7 fastslår, at hvis en fortjeneste  

 omfatter indkomster, der er særskilt omhandlet i andre artikler, skal de  

 pågældende indkomster behandles efter bestemmelserne i disse artikler.
Artikel 8. Skibs- og luftfart Artiklen bestemmer i stk. 1, at indkomst ved skibs- og luftfartsvirksomhed  

 i international trafik kun kan beskattes i den stat, hvor personen,  

 der oppebærer indkomsten er hjemmehørende, d.v.s. bopælsstaten.
Efter stk. 2 kan indkomst som oppebæres ved brug, vedligeholdelse eller  

 udleje af containere m.v. kun beskattes i den stat, hvor personen, der  

 oppebærer indkomsten er hjemmehørende, medmindre containerne alene anvendes  

 mellem pladser i en anden stat.
Endelig er i stk. 3 optaget en bestemmelse,  

 hvorefter konsortier m.v. også er omfattet.
Artikel 9. Forbundne foretagender Artiklen knæsætter det såkaldte »arm's length«-princip for  

 transaktioner mellem forbundne foretagender.
Herved forstås, at hvis  

 forbundne foretagender som f.eks. et moderselskab i den ene stat og et  

 datterselskab i den anden handler med hinanden på andre vilkår end de, der  

 ville gælde i et frit marked, kan de to stater foretage en regulering af  

 indkomsten og dermed af beskatningsgrundlaget, således at indkomsten  

 fastsættes som den ville have været, hvis man havde handlet på almindelige  

 markedsmæssige vilkår.
Artikel 10. Udbytte Af stk. 1 og 2 følger at udbytte, der udbetales fra et selskab, der er  

 hjemmehørende i en stat, til en person, der er hjemmehørende i en anden, kan  

 beskattes i den stat, hvor personen er hjemmehørende.
Hvis den til grund for  

 udbyttet liggende aktiebesiddelse må henføres til et fast driftssted eller et  

 fast sted, kan udbyttet dog beskattes der hvor det faste driftssted eller det  

 faste sted er beliggende.
Udbyttet kan imidlertid tillige beskattes i den stat, hvor selskabet,  

 hvorfra udbyttet udbetales, er hjemmehørende.
Skatten må dog i kildelandet  

 ikke overstige 15 pct. af bruttoudbyttet.
Hvis modtageren af udbyttet er et  

 selskab, der ejer mindst 10 pct. af aktiekapitalen i det selskab, hvorfra  

 udbytte betales, kan kildestaten dog ikke beskatte udbyttet.
 Udtrykket udbytte er i stk. 6 defineret som »indkomst af  

 aktier, andelsbeviser eller andre rettigheder, der ikke er gældsfordringer,  

 som giver ret til andel i fortjeneste, samt anden indkomst fra selskaber, som  

 efter lovgivningen i den stat, hvor det uddelende selskab er hjemmehørende,  

 gives samme skattemæssige behandling som indkomst af aktier«.
 Stk. 7 giver mulighed for at de kompetente myndigheder kan aftale, at en  

 institution, der er fritaget for beskatning i den stat, hvor den er  

 hjemmehørende, skal fritages for kildebeskatning af udbytte.
Artikel 11. Renter Af stk. 1 og 2 følger, at renter, der hidrører fra en stat, til en person  

 i en anden stat kun kan beskattes i denne anden stat - d.v.s. bopælsstaten -,  

 medmindre renterne må henføres til et fast driftssted eller en fast sted i en  

 kontraherende stat.
I så fald beskattes renterne i overensstemmelse med  

 bestemmelserne i artikel 7 eller 14, d.v.s. i den stat, hvor det faste  

 driftssted eller det faste sted er beliggende.
I stk. 3 defineres udtrykket rente som indkomst af gældsfordringer  

 af enhver art, der ikke er udbytte, hvad enten de er sikret med pant i fast  

 ejendom eller ikke.
Udtrykket omfatter især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling anses ikke for at  

 være en rente.
 Af stk. 4 følger, at hvis en særlig forbindelse mellem den der betaler  

 renten, den der modtager renten eller 3. mand har bevirket, at renten ikke  

 svarer til den rente, der ville være aftalt mellem uafhængige parter, så  

 justeres det beløb, der behandles efter rentebestemmelsen i overensstemmelse  

 hermed.
Artikel 12. Royalties Af stk. 1 og 2 følger, at royaltybeløb, der hidrører fra en stat, til en  

 person i en anden stat kun kan beskattes i denne anden stat - d.v.s.  

 bopælsstaten -, medmindre royaltybeløbet må henføres til et fast driftssted  

 eller en fast sted i en kontraherende stat.
I så fald beskattes  

 royaltybeløbet i overensstemmelse med bestemmelserne i artikel 7 eller 14,  

 d.v.s. i den stat, hvor det faste driftssted eller det faste sted er  

 beliggende.
 Udtrykket royalties omfatter, jf. stk. 3, betaling af enhver art,  

 der modtages som betaling for anvendelsen af retten til at anvende enhver  

 ophavsret, patent, varemærke, mønster, model, tegning, hemmelig formel,  

 hemmelig fremstillingsmetode, eller for oplysninger om industrielle,  

 kommercielle eller videnskabelige erfaringer.
 Af stk. 4 følger, at hvis en særlig forbindelse mellem den der betaler  

 royaltybeløbet, den der modtager royaltybeløbet eller 3. mand har bevirket,  

 at royaltybeløbet ikke svarer til det beløb, der ville være aftalt mellem  

 uafhængige parter, så justeres det beløb, der behandles efter  

 royaltybestemmelsen i overensstemmelse hermed.
Artikel 13. Kapitalgevinster Artiklen omhandler kapitalgevinster.
Efter stk. 1 og stk. 3 kan  

 fortjeneste ved afhændelse af fast ejendom eller af rørlig formue, som udgør  

 en del af erhvervsformuen i et fast (drifts)sted - eller af det faste  

 (drifts)sted som sådant - beskattes i den stat, hvor ejendommen eller det  

 faste (drifts)sted er beliggende, d.v.s. i kildestaten.
Denne bestemmelse er i stk. 2 udvidet med en bestemmelse, hvorefter  

 fortjeneste ved afhændelse af aktier i et selskab, hvis aktiver hovedsagelig  

 består af fast ejendom, ligeledes kan beskattes i den stat, hvor den faste  

 ejendom er beliggende.
Det er en betingelse, at selskabets  

 ejendomsbesiddelser i den anden stat direkte eller indirekte udgør mindst 75  

 pct. af selskabets aktiver.
Herved beskattes fortjeneste på sådanne  

 ejendomsaktier på samme måde som fortjeneste på selve den faste ejendom.
Uden  

 en sådan bestemmelse vil man kunne omgå kildestatens beskatningsret til  

 fortjeneste ved afhændelse af fast ejendom ved at lade et selskab eje den  

 faste ejendom og i stedet afhænde aktierne, idet fortjeneste ved afhændelse  

 af aktier efter stk. 7 generelt kun kan beskattes i afhænderens bopælsstat,  

 jfr. dog nedenfor.
 Fortjeneste ved afhændelse af skibe, fly eller rørlig formue knyttet  

 hertil, der anvendes i international trafik, kan kun beskattes i bopælsstaten  

 (stk. 4). Tilsvarende gælder containere, medmindre de udelukkende anvendes  

 mellem pladser i en anden kontraherende stat.(stk. 5).
 For andre aktiver gælder, at fortjeneste ved afståelse beskattes i  

 bopælsstaten, jf. stk. 6.
I stk. 7 er indført en særlig bestemmelse om beskatning af avancer ved  

 salg af aktier eller andre andele i selskaber eller personsammenslutninger.  

 Efter denne bestemmelse er der kildestatsbeskatning, hvis en fysisk person  

 inden udløbet af det 5. år efter fraflytningen fra kildelandet afhænder en  

 aktiebesiddelse.
Bestemmelsen omfatter tillige afståelse af aktier m.v. i  

 selskaber m.v., der er hjemmehørende i andre kontraherende stater, end den  

 hvorfra den fysiske person er fraflyttet, hvis værdien af de aktier m.v., der  

 overdrages, hovedsagelig direkte eller indirekte beror på besiddelse af  

 aktier m.v. i selskaber m.v., der er hjemmehørende i den stat, hvorfra  

 personen er fraflyttet.
Bestemmelsen har baggrund i en særlig svensk  

 værnsregel.
Artikel 14. Frit erhverv Indkomst fra frit erhverv som f.eks. selvstændig virksomhed som læge,  

 advokat, ingeniør, arkitekt el. lign., som en person hjemmehørende i den ene  

 stat udøver i den anden stat, kan beskattes i denne anden stat (kildestaten)  

 hvis a) den pågældende har et fast sted, som regelmæssigt står til  

 hans rådighed i kildestaten, eller b) den pågældende opholder sig i  

 kildestaten i mindst 183 dage i en 12-måneders periode.
 Begrebet »fast sted« er i modsætning til begrebet »fast  

 driftssted« ikke defineret i aftalen, men det vil sædvanligvis omfatte  

 et kontor eller en klinik el. lign., hvor kunder kan henvende sig.
Artikel 15. Personlige tjenesteydelser Artiklen omhandler beskatning af lønindkomst.
Udfører en person, der er  

 hjemmehørende i den ene stat, lønarbejde i den anden stat, kan denne anden  

 stat (kildestaten) beskatte denne lønindkomst, med mindre  

 lønmodtageren højst opholder sig i kildestaten i 183 dage i en 12-måneders  

 periode, der begynder eller slutter i det pågældende skatteår, og  

 lønnen ikke betales af eller for en arbejdsgiver hjemmehørende i kildestaten,  

og lønnen ikke udredes af et fast (drifts)sted, som en arbejdsgiver i  

 bopælsstaten har i kildestaten, og der ikke er tale om arbejdsudleje,  

 jf. stk. 1 og stk. 2. Alle fire betingelser skal være opfyldt.
 En arbejdstager, som er hjemmehørende i Danmark, og som af en  

 arbejdsgiver, der ikke er hjemmehørende eller har et fast (drifts)sted i  

 kildelandet, udsendes til arbejde i kildelandet i op til 183 dage i en  

 12-måneders periode, vil således blive beskattet i Danmark af sin lønindkomst  

 optjent i kildelandet, hvis der ikke er tale om arbejdsudleje.
Efter stk. 3 kan lønindkomst ved arbejde om bord på skibe i international  

 trafik beskattes i »flagstaten« - d.v.s. den stat, hvori skibet er  

 indregistreret.
Heri ligger en ændring i forhold til den gældende  

 overenskomst på to punkter: 1) efter den gældende overenskomst, kan sådan  

 indkomst kun beskattes i flagstaten, hvilket medfører, at bopælslandet lemper  

 efter eksemptionsmetoden, hvorimod den ny formulering medfører, at  

 bopælslandet lemper efter creditmetoden, og 2) bestemmelsen begrænses til kun  

 at omfatte international trafik.
Efter overgangsbestemmelsen i art. 31, stk.  

 3, kan lønindkomst omfattet af bestemmelsen kun beskattes i flagstaten i de  

 første 3 år, der følger efter dobbeltbeskatningsoverenskomstens ikrafttræden.  

 Det vil sige, at i de første 3 år efter dobbeltbeskatningsoverenskomstens  

 ikrafttræden lemper bopælsstaten efter eksemptionsprincippet.
 Efter stk. 4 kan vederlag for arbejde, som udføres om bord på luftfartøj i  

 international trafik, eller på fiske-, sælfangst-, eller hvalfangstfartøj kun  

 beskattes i bopælsstaten.
Artikel 16. Bestyrelseshonorarer I henhold til artikel 16 er der kildestatsbeskatning på  

 bestyrelseshonorarer og lignende vederlag.
Artikel 17. Kunstnere og sportsudøvere Kunstnere og sportsfolk kan beskattes i den stat, hvor de udøver deres  

 virksomhed, undtagen når der er tale om aktiviteter, som hovedsageligt  

 betales med offentlige midler fra bopælsstaten (stk. 1 og stk. 3). Dette  

 gælder også, når vederlaget tilfalder en anden end kunstneren eller  

 sportsudøveren selv, jf. stk. 2.
 Artikel 18. Pension m.m.
Efter stk. 1, kan pensioner, livrenter og udbetalinger i h.t.  

 sociallovgivningen kun beskattes i kildelandet.
Af protokolpunkt VII, stk. 2,  

 fremgår eksplicit, at orlovsydelser er omfattet af denne bestemmelse.
 Af stk. 2, fremgår, at underholdsbidrag, der betales af en person  

 hjemmehørende i en kontraherende stat, til ægtefælle, tidligere ægtefælle  

 eller børn, der er hjemmehørende i en anden kontraherende stat, er fritaget  

 for beskatning i den stat, hvor ægtefællen m.fl. er hjemmehørende, hvis  

 bidraget havde være fritaget for beskatning, hvis modtageren havde været  

 hjemmehørende i staten, hvorfra bidraget udbetales.
 I stk. 3 er udtrykket »livrente« defineret som et fastsat beløb,  

 som skal udbetales til en fysisk person periodisk til fastsatte tider i løbet  

 af den pågældendes livstid eller i et angivet tidsrum eller i et tidsrum, der  

 lader sig bestemme, og som erlægges på grundlag af en forpligtelse til at  

 præstere disse udbetalinger som modydelse for dertil svarende fuldt vederlag  

 i penge eller penges værdi.
Artikel 19. Offentlige hverv Vederlag til offentligt ansatte beskattes efter stk. 1 og 2 som hovedregel  

 i den udbetalende stat (kildestaten), men hvis arbejdet er udført i  

 bopælsstaten og modtageren enten er statsborger i denne stat eller ikke er  

 blevet hjemmehørende i denne stat alene for at påtage sig det pågældende  

 hverv, så beskattes den pågældende der.
Bestemmelsen har betydning for  

 ambassadepersonale o.lign.
 Af stk. 3 fremgår, at de almindelige bestemmelser om personlige  

 tjenesteydelser (artikel 15), om bestyrelseshonorarer (artikel 16) og om  

 kunstnere og sportsudøvere (artikel 17) finder anvendelse i stedet for stk. 1  

 og 2 i tilfælde, hvor vederlaget udbetales i forbindelse med  

 erhvervsvirksomhed, som udøves af en kontraherende stat, dens politiske  

 underafdelinger, lokale myndigheder eller offentligretlige institutioner.
Artikel 20. Studerende og praktikanter Studerende ved studier, der er af en sådan karakter, at de berettiger til  

 offentlig studiestøtte, og forretnings-, fiskeri-, industri-, landbrugs-  

 eller skovbrugslærling, der alene opholder sig i en kontraherende stat med  

 henblik på studier eller praktikophold, og som umiddelbart forud for opholdet  

 var hjemmehørende i en anden kontraherende stat, beskattes ikke i staten,  

 hvor studierne eller praktikopholdet foregår, af beløb fra kilder uden for  

 denne stat, som modtages til underhold, studie eller praktik.
Artikel 21. Virksomhed i forbindelse med forundersøgelse,  

 efterforskning eller udnyttelse af kulbrinteforekomster Bestemmelsen regulerer beskatningen af indtægt ved kulbrintevirksomhed og  

 hertil tilknyttet virksomhed.
 Det følger af stk. 1, at artikel 21 anvendes fremfor de øvrige  

 bestemmelser - bortset fra art. 8 om skibs- og luftfart - i overenskomsten i  

 tilfælde, hvor en person, der er hjemmehørende i en kontraherende stat,  

 driver virksomhed i en anden kontraherende stat i forbindelse med  

 forundersøgelse, efterforskning eller udnyttelse af kulbrinteforekomster i  

 denne anden stat.
I stk. 2 og 3 fastlægges, hvornår en person anses for at have et fast  

 driftssted i kildelandet, og derved i hvilke tilfælde kildelandet kan  

 beskatte.
Det følger af stk. 2, at virksomhed som nævnt ovenfor, som en  

 person hjemmehørende i en stat udøver ud for kysten på en anden stat,  

 medfører at personen får fast driftssted i kildelandet.
Tilsvarende gælder  

 hvis efterforsknings- eller indvindingsområdet strækker sig fra et sted ud  

 for kysten og ind på denne stats landområde.
Endelig medfører opbygning af  

 rørledning m.v. til transport af uraffinerede kulbrinter og bygningsarbejder  

 i tilknytning hertil, at der etableres et fast driftssted, hvis rørledningen  

 m.m. vedrører et projekt, der strækker sig fra et sted ud for kysten og ind  

 på landområdet.
Det er en forudsætning for, at der statueres fast driftssted,  

 at virksomheden finder sted i en periode eller i perioder, som sammenlagt  

 overstiger 30 dage inden for en 12-måneders periode.
I tilfælde, hvor  

 virksomhed i forbindelse med kulbrinteudvinding ikke er omfattet af stk. 2  

 finder overenskomstens bestemmelser anvendelse i stedet.
Dette medfører  

 bl.a., at virksomhed ved forundersøgelser eller kulbrinteudvinding på  

 landjorden ikke etablerer fast driftssted efter 30 dage, men i stedet efter  

 bestemmelserne i artikel 5.
 Ved beregningen af 30 dages tidsgrænsen medregnes tid, som et  

 interesseforbundet foretagende har brugt i forbindelse med samme projekt,  

 hvis det interesseforbundne foretagendes virksomhed i væsentlig grad er af  

 samme art, jf. stk. 4.
 Et foretagendes indkomst ved supply-virksomhed med skib eller luftfartøj  

 til et sted ud for kysten i en anden kontraherende stat, hvor der foretages  

 forundersøgelser, efterforskning eller udvinding af kulbrinter, kan kun  

 beskattes i det land, hvor foretagendet er hjemmehørende, jf. stk. 5. Dette  

 medfører, at supply behandles efter samme regler som gælder efter artikel 8  

 for international skibs- og luftfart.
 Efter stk. 6, behandles skibe, både og luftfartøjer, der anvendes til  

 supply, som skibe og luftfartøjer i international trafik i relation til  

 formuebeskatning (art. 23, stk. 3) og i relation til beskatning af  

 fortjeneste ved afhændelse (art. 13, stk. 4).
 I stk. 7 bestemmes beskatningsretten til løn og lignende vederlag, som en  

 person, der er hjemmehørende i en kontraherende stat, erhverver ved arbejde,  

 som udføres i en anden kontraherende stat, for en arbejdsgiver, der driver  

 virksomhed omfattet af stk. 1 og 2.
 Som generel regel gælder, at kildelandet kan beskatte lønindkomsten, hvis  

 arbejdet strækker sig over en periode eller over perioder, som sammenlagt  

 overstiger 30 dage inden for en 12-måneders periode.
 I tilfælde, hvor arbejdet har forbindelse med udnyttelse af forekomster på  

 midtlinien mellem to kontraherende stater, og der foreligger en aftale  

 om fælles udnyttelse, og udnyttelsen sker samtidigt på begge sider af  

 midtlinien, og der mellem de kompetente myndigheder i staterne er  

 indgået en aftale herom, så beskattes lønindkomsten i bopælsstaten.
Løn og vederlag for arbejde på »supply-skibe« kan beskattes i  

 flagstaten.
D.v.s. bopælslandet lemper efter creditmetoden.
Løn og vederlag  

 for arbejdet på »supply-luftfartøjer« kan kun beskattes i den stat,  

 hvor luftfartsforetagendet er hjemmehørende.
I stk. 8 findes en særlig bestemmelse om beskatning i forbindelse med  

 overflytning af flytbar boreinstallation eller hotelplatform.
Hvis en person  

 hjemmehørende i en kontraherende stat overflytter en sådan flytbar  

 boreinstallation eller hotelplatform fra en anden kontraherende stat er  

 personen fritaget for fraflytterbeskatning af fortjeneste, hvorved forstås  

 det beløb handelsværdien på tidspunktet for overflytningen overstiger  

 restværdien på dette tidspunkt med tillæg af foretagne afskrivninger.
Efter stk. 9 er der kildestatsbeskatning på fortjeneste ved afhændelse af  

 ret til forundersøgelser, efterforskning eller udnyttelse af  

 kulbrinteforekomster.
Tilsvarende kan fortjeneste ved afhændelse af aktier  

 eller andre andele i selskaber, hvis værdi helt eller i det væsentlige  

 direkte eller indirekte kan henføres til en sådan ret, beskattes i den stat,  

 hvor retten kan udnyttes.
Artikel 22. Andre indkomster Alle indkomster, der ikke er specifikt omhandlet andre steder i aftalen,  

 behandles efter bestemmelserne i artikel 22. Dette gælder bl.a. indkomst fra  

 3. lande.
Hovedreglen er, at sådanne indkomster kun kan beskattes i bopælsstaten,  

 jfr. stk. 1. Af stk. 2 fremgår - som undtagelse til stk. 1, at »andre  

 indkomster« oppebåret af et fast (drifts)sted kan beskattes i den stat,  

 hvor det faste (drifts)sted er beliggende.
Det er således en betingelse, at  

 indkomsten kan henføres til det faste (drifts)sted.
Som eksempel kan nævnes  

 en bankfilial, der modtager renteindkomst fra en kunde i et tredjeland, og  

 denne renteindkomst har direkte forbindelse med filialen.
Sådan indkomst kan  

 beskattes i den stat, hvor bankfilialen er beliggende.
Bestemmelsen i stk. 2  

 omfatter ikke indkomst af fast ejendom, idet sådan indkomst efter artikel 6  

 altid kan beskattes i den stat, hvor den faste ejendom er beliggende.
Artikel 23. Formue Efter stk. 1 kan formuebeskatning af fast ejendom ske i den stat, hvor  

 ejendommen er beliggende.
Som supplement hertil findes i stk. 2 en  

 bestemmelse om formuebeskatning af aktier i ejendomsaktieselskaber.
Hvis et  

 selskabs primære formål er at besidde fast ejendom, og hvis fast ejendom  

 beliggende i en kontraherende stat udgør mindst 75 pct. af selskabets aktiver  

 (før fradrag af passiver), så kan aktierne formuebeskattes i det land, hvor  

 ejendommen er beliggende.
 Skibe og luftfartøjer, der anvendes i international trafik, og rørlig  

 formue knyttet til sådanne skibe og luftfartøjer kan kun formuebeskattes i  

 den stat, hvor ejeren er hjemmehørende, jf. stk. 3. Tilsvarende gælder  

 containere, der ikke udelukkende anvendes mellem pladser i en anden stat end  

 den, hvor ejeren er hjemmehørende, jf. stk. 4.
Al anden formue kan kun formuebeskattes i den stat, hvor ejeren er  

 hjemmehørende, medmindre den udgør en del af erhvervsformuen i et fast  

 (drifts)sted i en anden kontraherende stat.
I så fald kan denne formue  

 beskattes i denne anden stat, jf. stk. 5 og 6.
 Bestemmelserne i stk. 1 til 6 finder kun anvendelse i forhold til de  

 kontraherende stater, der opkræver almindelig formueskat, hvilket medfører,  

 at de øvrige kontraherende stater ikke er forpligtet til at anvende nævnte  

 bestemmelser i forhold til Danmark, når formueskatten er fuldt aftrappet.
Artikel 24. Dødsbo Efter denne artikel kan indkomst og aktiver, der beskattes hos et dødsbo,  

 der er hjemmehørende i en kontraherende stat, ikke beskattes hos personer,  

 der er berettiget til en andel af boet, og som er hjemmehørende i en anden  

 stat.
Artikel 25. Ophævelse af dobbeltbeskatning Artikel 25 indeholder den såkaldte metodebestemmelse, d.v.s. den  

 fremgangsmåde der skal anvendes, når der konstateres tilfælde af  

 dobbeltbeskatning.
Hovedreglen er credit.
 Dette betyder for Danmarks vedkommende, at hvis en person eller et selskab  

 m.v., der er hjemmehørende i Danmark, modtager en indkomst fra en kilde i en  

 anden kontraherende stat, og denne stat kan beskatte denne indkomst, skal  

 Danmark give nedslag med det mindste af to beløb, nemlig enten den skat, der  

 er betalt i den anden stat, eller den del af den danske skat, der falder på  

 indkomsten fra den anden stat, jf. stk. 1 litra a). Samme lempelsesmetode  

 anvendes i de interne danske regler, jfr. ligningslovens § 33.
 For så vidt angår lønindkomst omfattet af artikel 15, stk. 1, og artikel  

 21, stk. 7, litra a), (lønmodtagere i kulbrintevirksomhed) anvendes metoden  

 eksemption med progressionsforbehold, jf. stk. 1, litra c). Dette gælder  

 tilsvarende i tilfælde, hvor en indkomst kun kan beskattes i  

 kildelandet, jf. stk. 1 litra b). Dette betyder, at den danske skat nedsættes  

 med det beløb, der forholdsmæssigt falder på den udenlandske indkomst.  

 Lempelsen er således uafhængig af størrelsen af skatten i kildelandet.  

 Imidlertid indgår indkomsten i den danske skatteberegning og får således  

 progressionsvirkning for beskatningen som helhed - heraf udtrykket  

 »progressionsforbehold«.
I stk. 2 - 6 findes lempelsesmetoderne for så vidt angår Færøerne,  

 Finland, Island, Norge og Sverige.
Island lemper som hovedregel efter  

 eksemptionsmetoden.
De øvrige lande anvender som hovedregel creditmetoden.
 I stk. 7 findes fællesbestemmelserne for så vidt angår lempelsesmetoderne  

 i de foregående 6 stykker.
 Af stk. 7, nr. 1, fremgår at ved lempelsesberegningen i artikel 25 anses  

 udtrykket »er erlagt i denne anden stat« for tillige at omfatte  

 skat, der er betalt i en kontraherende stat, og som overføres til en anden  

 kontraherende stat og der godskrives den pågældende person som skat på samme  

 indkomst.
 I stk. 7, nr. 2 og 3, findes en værnsregel - der også findes i den  

 gældende overenskomst - som har til formål at undgå, at eksemptionslempelsen  

 for så vidt angår lønindkomst, jf. artikel 25, stk. 1, litra c), udnyttes til  

 at opdele lønindkomst på flere lande, med en skattebesparelse til følge.  

 Efter stk. 7, nr. 2, skal lempelse for dobbeltbeskatning af lønindkomst  

 omfattet af artikel 15, stk. 1, og artikel 21, stk. 7, litra a), ske efter  

 creditmetoden i artikel 25, stk. 1, litra a, (i stedet for efter metoden  

 eksemption med progressionsforbehold i stk. 1, litra c)) såfremt personen 1)  

 har oppebåret indkomsten fra et foretagende eller fast driftssted i  

 arbejdsstaten, og 2) personen umiddelbart før ansættelsen i arbejdsstaten  

 enten var ansat af et foretagende udenfor arbejdsstaten, der er  

 interesseforbundet med den ny arbejdsgiver, eller var ansat i samme  

 foretagende, som det faste driftssted henhører under, udenfor arbejdsstaten.  

 Efter stk. 7, nr. 3, lempes der dog efter metoden eksemption med  

 progressionsforbehold, jf. artikel 25, stk. 1, litra c), hvis personen kan  

 påvise, enten 1) at han i det pågældende indkomstår har opholdt sig i og  

 arbejdet i arbejdsstaten i en sammenhørende periode på mere end 3 måneder,  

 eller 2) arbejdet i arbejdsstaten er udført for foretagendet i denne stat  

 eller for det der beliggende faste driftssted, eller omkostningerne med rette  

 har belastet det nævnte foretagende eller faste driftssted.
Artikel 26. Generelle regler om beskatningen I stk. 1 findes en bestemmelse, der fastslår, at en kildestat kun kan  

 beskatte en indkomst i det omfang der findes udtrykkelig hjemmel i  

 overenskomsten.
I stk. 2 findes bestemmelsen om subsidiær beskatningsret.
Der følger af  

 denne bestemmelse, at i det omfang kildestaten efter overenskomsten er  

 tillagt beskatningsretten, og kildestaten p.g.a. sin lovgivning ikke medtager  

 indkomsten eller formuen i sin helhed ved beskatningen, så kan indkomsten  

 eller formuen kun beskattes i bopælsstaten.
Den subsidiære beskatningsret  

 finder ikke anvendelse på finsk folkepension eller anden finsk social  

 godtgørelse, der er skattefri i Finland, samt svensk folkepension, jf. stk.  

 3.
I stk. 4 er indført en ny bestemmelse, der i visse tilfælde giver et  

 særligt fradrag for modtagere af pension eller livrente, som beskattes i  

 bopælslandet som følge af den subsidiære beskatningsret.
Hvis en person i  

 udbetalingsstaten havde været berettiget til et særligt fradrag på grund af  

 alder eller invaliditet, så indrømmes et fradrag på 20.000 svenske kroner pr.  

 kalenderår - eller tilsvarende værdi i danske kroner - i bopælslandet.  

 Fradraget kan dog ikke overstige den udbetalte pension eller livrente, og det  

 reduceres med andre særlige fradrag på grund af alder og invaliditet i  

 bopælslandet.
Bestemmelsen er indført af hensyn til pensionister, der er  

 hjemmehørende i Danmark, og som modtager social pension fra Norge.
I Norge er  

 disse pensioner skattefri, og størrelsen er som følge heraf beskeden.
Danmark  

 har som bopælsstat beskatningsretten til de skattefri pensioner i medfør af  

 den subsidiære beskatningsret.
Da det særlige høje personfradrag for  

 pensionister blev afskaffet i Danmark i forbindelse med den seneste  

 skattereform, blev disse pensionister hårdt ramt, idet den norske pensions  

 størrelse forblev uændret i modsætning til de danske folkepensioner, der blev  

 forhøjet som kompensation for nedsættelsen af personfradraget.
I stk. 5 findes en bestemmelse om »omvendt subsidiær  

 beskatningsret«.
I tilfælde hvor artikel 14, stk. 1, og artikel 15, stk.  

 2 og 4, litra b) og c), tillægger den eksklusive beskatningsret til  

 bopælsstaten, og denne stat på grund af interne regler ikke kan beskatte  

 indkomsten, så kan indkomsten beskattes i kildestaten.
Artikel 27. Forbud mod diskriminering Efter artikel 27, stk. 1, gælder der et forbud mod i skattemæssig  

 henseende at diskriminere statsborgere (herunder juridiske personer) fra en  

 anden kontraherende stat.
Det er i den forbindelse underordnet, om den  

 pågældende er hjemmehørende i en kontraherende stat.
I stk. 2 præciseres diskriminationsforbuddet.
Det fremgår bl.a., at faste  

 driftssteder ikke kan undergives mindre fordelagtige skattemæssige vilkår end  

 dem, der gives personer (herunder juridiske), der er hjemmehørende i samme  

 stat, og som driver samme slags virksomhed.
Diskriminationsforbuddet medfører  

 ingen forpligtelse til at indrømme begrænset skattepligtige personer sådanne  

 personlige skattemæssige begunstigelser, lempelser og nedsættelser, der  

 følger af ægteskabelig eller familiemæssig stilling.
 Af stk. 3 følger, at som hovedregel skal renter, royalties og andre  

 betalinger, der udredes at et foretagende i en kontraherende stat til en i en  

 anden kontraherende stat hjemmehørende person, kunne fratrækkes ved  

 indkomstopgørelsen, hvis de kunne fratrækkes, hvis den modtagende person var  

 hjemmehørende i samme stat.
 Artikel 27 finder uanset artikel 2 anvendelse på skatter af enhver art.
Artikel 28. Fremgangsmåden ved indgåelse af gensidige aftaler Artiklen foreskriver den fremgangsmåde, der skal anvendes, hvis en person,  

 som er hjemmehørende i en af de kontraherende stater, mener sig udsat for en  

 beskatning, som er i strid med aftalen.
Der er herunder fastsat, at de  

 kompetente myndigheder i de to stater skal søge ved gensidig aftale at løse  

 de vanskeligheder eller tvivlsspørgsmål vedrørende fortolkning eller  

 anvendelsen af overenskomsten, der måtte opstå med hensyn til anvendelsen af  

 aftalen.
Aftalen pålægger imidlertid ikke de to staters kompetente myndigheder  

 nogen pligt til at blive enige, og den indeholder intet om  

 voldgiftsprocedurer.
I praksis når man dog i de fleste tilfælde frem til en  

 løsning, som er acceptabel for alle parter, men aftalen rummer ingen garanti  

 for, at alle dobbeltbeskatningskonflikter vil kunne løses.
Artikel 29. Medlemmer af diplomatiske og konsulære  

 repræsentationer Det følger af bestemmelsen, at overenskomsten ikke berører de privilegier,  

 som medlemmer af diplomatiske eller konsulære repræsentationer, måtte have  

 som følge af folkeretten.
Artikel 30. Territorial udvidelse Efter denne bestemmelse kan overenskomstens geografiske anvendelsesområde  

 udvides til også at omfatte de områder der er undtaget, jf. artikel 3, stk.  

 1, litra a).
Artikel 31. Ikrafttræden Overenskomsten træder i kraft den 30. dag efter samtlige kontraherende  

 stater har meddelt det finske udenrigsministerium, at overenskomsten er  

 godkendt.
Overenskomsten finder anvendelse for så vidt angår skatter ved  

 kilden på indkomst, der oppebæres fra den 1. januar i det år, der følger  

 efter overenskomstens ikrafttræden, for så vidt angår øvrige indkomstskatter  

 på indkomstår, der begynder den 1. januar i det kalenderår, der følger efter  

 overenskomstens ikrafttræden, eller senere, og for så vidt angår  

 formueskatter, på formue hvorpå skat pålignes på grundlag af en  

 skatteansættelse foretaget i det andet kalenderår efter det, hvor  

 overenskomsten træder i kraft, eller senere.
I stk. 3 findes en overgangsregel i forhold til ændringen af artikel 15,  

 stk. 3, om beskatningen af søfolk på skibe i international trafik.
Det følger  

 heraf, at indkomst omfattet af artikel 15, stk. 3, kun kan beskattes i  

 flagstaten i de 3 første kalenderår, der følger efter det, hvor  

 overenskomsten træder i kraft.
Der henvises i øvrigt til bemærkningerne til  

 artikel 15.
 I stk. 4 er fastsat, hvornår den gældende overenskomst ophører med at  

 finde anvendelse.
Ved stk. 5 inkorporeres aftalen af 28. juni 1996 mellem den danske og den  

 svenske regering om ophævelsen af grænsegængerreglen.
Der henvises til det  

 særlige lovforslag vedrørende denne aftale.
Artikel 32. Opsigelse I denne artikel er fastsat bestemmelser om opsigelse af overenskomsten.  

 Det følger af bestemmelsen, at opsigelse kan ske med et halvt års varsel, dog  

 således at overenskomsten er uopsigelig i en periode på 5 år regnet fra  

 overenskomstens ikrafttræden.
 Protokol:
Punkt I I denne bestemmelse findes en særlig beskatningsordning for foretagender  

 og personer, der er hjemmehørende i Norge eller Sverige, og som driver  

 virksomhed ved, henholdsvis oppebærer lønindkomst ved, opsætning af  

 spærrehegn på grænsen mellem Sverige og Norge.
Bestemmelserne finder  

 tilsvarende anvendelse i forholdet mellem Norge og Finland.
Punkt II Bestemmelsen vedrører beskatningsmæssige forhold vedrørende den faste  

 forbindelse over Øresund.
Bestemmelserne er på visse punkter ændret i forhold til den gældende  

 overenskomst.
Der er dog tale om kodificeringer af fortolkninger af de  

 gældende bestemmelserne.
 Af stk. 1 fremgår, at indkomst, som oppebæres af et foretagende i Danmark  

 eller Sverige, som deltager i opførelsen og driften af den faste forbindelse  

 over Øresund, kun kan beskattes i den stat, hvor foretagendet er  

 hjemmehørende.
 Den faste forbindelse over Øresund omfatter broforbindelsen, den kunstige  

 ø, tunnellen, samt den del af den kunstige halvø på dansk side og  

 betalingsstationen på svensk side, der anlægges henholdsvis opføres af eller  

 for Øresundskonsortiet.
 Det er kun den del af indkomsten, der indtjenes i forbindelse med den  

 faste forbindelse over Øresund, der omfattes af denne bestemmelse.
Omfattet af »deltager i opførelsen..« er entreprenører.  

 Leverandører er således ikke omfattet.
I det omfang en entreprenør tillige  

 har en leverandørfunktion skal der dog ikke sondres mellem disse to  

 aktiviteter, hvis begge relaterer sig til den faste forbindelse over Øresund.
 Efter stk. 2 gælder tilsvarende, at fortjeneste, der erhverves af en  

 person, der er hjemmehørende i Danmark eller Sverige, ved overdragelse af  

 ejendom, der anvendes ved opførelsen eller driften af den faste forbindelse  

 over Øresund, kun beskattes i den stat, hvor den pågældende er hjemmehørende.
Stk. 3 vedrører beskatningen af frit erhverv og lønmodtagere.
Sådan  

 indkomst kan kun beskattes i bopælsstaten.
For så vidt angår lønmodtagere er  

 det en betingelse at det arbejde, der udføres, for arbejdsgiverens  

 vedkommende ville være omfattet af protokolbestemmelsen, hvis denne er  

 hjemmehørende i Danmark eller Sverige.
Såfremt indkomsten ikke kan beskattes  

 i bopælsstaten på grund af lovgivningen i denne stat - herunder  

 dobbeltbeskatningsoverenskomst med 3. lande - finder protokolpunkt XI  

 anvendelse.
Dette medfører, at kildestaten kan beskatte.
 Bestemmelsen finder anvendelse på frit erhverv i det omfang, dette har en  

 sådan tilknytning til arbejdet med den faste forbindelse over Øresund, at det  

 ville være omfattet af bygge/anlægsbestemmelsen i artikel 5, stk. 3.
 Stk. 4 vedrører formuebeskatning.
Punkt III Stk. 1 vedrører beskatningen af Scandinavian Airlines System (SAS),  

 Scanair og SAS Commuter, der alle er organiseret som konsortier med dansk,  

 norsk og svensk deltagelse.
Det bestemmes, at indkomst, som nævnte konsortier  

 erhverver ved kommercielt luftfart og dermed forbundet virksomhed,  

 kapitalgevinster på rørlig formue knyttet til nævnte aktiviteter, og formue  

 som konsortierne ejer, og som anvendes til disse aktiviteter, beskattes  

 forholdsmæssigt i Danmark, Norge og Sverige i forhold til den deltagers, der  

 er hjemmehørende i den pågældende stat, ejerandel.
 I stk. 2 bestemmes, at indkomst ved arbejde om bord på nævnte konsortiers  

 luftfartøjer i indenrigsfart beskattes i den stat, hvor den der oppebærer  

 indkomsten er hjemmehørende.
Stk. 3 giver hjemmel til at stk. 1 og 2 kan udvides til - efter aftale  

 mellem de kompetente myndigheder - at finde anvendelse på andre konsortier,  

 der i det væsentligste opbygges efter samme principper som de 3 nævnte.
Det  

 er en betingelse, at kun deltagere i SAS har andele i disse andre konsortier.
Punkt.
IV Det bestemmes, at bestemmelserne i overenskomstens artikel 13 ikke er til  

 hinder for gennemførelsen af fraflytterbeskatningen i  

 aktieavancebeskatningslovens § 13 a.
Punkt.
V I stk. 1 og 2 fastlægges begrebet arbejdsudleje i overenskomstens artikel  

 15, stk. 2, litra d).
Det følger heraf, at en arbejdstager, der er hjemmehørende i en stat,  

 anses for arbejdsudlejet, når han af udlejeren stilles til rådighed for  

 hvervgiverens virksomhed i en anden stat, hvis hvervgiveren er hjemmehørende  

 eller har fast driftssted i denne anden stat, og udlejeren ikke har ansvaret  

 eller risikoen for arbejdsresultatet.
I stk. 2 er oplistet, hvilke kriterier,  

 der skal tillægges vægt ved vurderingen af, om en arbejdstager skal anses for  

 at være arbejdsudlejet.
I stk. 3 findes en særlig bestemmelse vedrørende beskatningen af ansatte  

 på tog, der kører over den kommende faste forbindelse over Øresund.
Det  

 følger af bestemmelsen, at løn og andet lignende vederlag, som en person, der  

 er hjemmehørende i Danmark, oppebærer ved arbejde på danske tog i trafik  

 mellem Danmark og Sverige, kun kan beskattes i Danmark.
Tilsvarende gælder,  

 at personer, der er hjemmehørende i Sverige, kun kan beskattes i Sverige af  

 løn og andet lignende vederlag, som oppebæres på svenske tog i trafik mellem  

 Sverige og Danmark.
Punkt VI Bestemmelsen omhandler såkaldte grænsegængerregler.
Stk. 1 vedrører  

 forholdet mellem Norge og Finland, stk. 2 forholdet mellem Finland og  

 Sverige, og stk. 3 vedrører forholdet mellem Norge og Sverige.  

 Bestemmelserne, hvis geografiske udstrækning er begrænset til bopæl  

 henholdsvis arbejde i en grænsekommune, medfører, at indkomst omfattet af  

 bestemmelsen kun kan beskattes i den stat, hvor den pågældende er  

 hjemmehørende, under forudsætning af at den pågældende regelmæssigt opholder  

 sig på den faste bopæl i denne stat.
Efter stk. 4 betyder »regelmæssigt  

 opholder sig«, at den pågældende som hovedregel opholder sig mindst en  

 gang om ugen i den faste bopæl i staten, hvor han er hjemmehørende, i en  

 periode af mindst 2 dage, idet brudte døgn tæller som en dag.
 Bestemmelsen vedrører ikke danske forhold.
Punkt VII Uanset bestemmelserne i artikel 18 om pensioner, følger det af  

 protokolpunkt VII, stk. 1, at i forholdet mellem Danmark og Færøerne gælder,  

 at pension, livrente, sociale sikringsydelser, underholdsbidrag og andre  

 tilsvarende ydelser, der udbetales fra den ene del af riget til en person,  

 der er hjemmehørende i den anden del af riget, kun kan beskattes der, hvor  

 modtageren er hjemmehørende.
Dette står således i modsætning til det  

 almindelige princip i artikel 18, hvorefter der er bopælsstatsbeskatning.
I stk. 2 præciseres, at »orlovsydelser« for så vidt angår  

 Danmark også omfattes af begrebet »sociale sikringsydelser« i  

 artikel 18. Dette medfører således, at orlovsydelser beskattes i  

 udbetalingslandet - d.v.s.
Danmark.
Punkt VIII Dette protokolpunkt vedrører beskatningen af offentligt ansatte i  

 forholdet mellem Danmark og Færøerne.
Stk. 1 vedrører løn for arbejde udført for en offentlig myndighed i den  

 anden del af riget end der, hvor arbejdet udføres.
Efter litra a) er  

 hovedreglen, at sådan løn kun kan beskattes i den del af riget, hvor arbejdet  

 udføres.
Hovedreglen er således en undtagelse til artikel 19, hvorefter løn  

 til offentligt ansatte som udgangspunkt beskattes i kildestaten.
I litra b)  

 findes en undtagelse, hvorefter nævnte lønudbetalinger kun kan beskattes  

 efter kildeprincippet, hvis 1) modtageren opholder sig samlet 120 dage eller  

 derunder indenfor en 12-måneders periode, og 2) lønnen udbetales af det  

 sædvanlige tjenestested.
Disse bestemmelser finder ikke anvendelse i det  

 omfang arbejdet er udført i forbindelse med erhvervsvirksomhed.
I så fald  

 anvendes artikel 15 og 16, samt protokolpunkt VII.
I stk. 2 findes en bestemmelse, der vedrører ydelser, der er fastsat af  

 det offentlige udelukkende til dækning af udgifter ved offentligt eller  

 tjenstligt hverv, og som ikke indeholder noget arbejdsvederlag.
Sådanne  

 ydelser kan kun beskattes i den del af rigsfællesskabet, hvorfra de er  

 udbetalt.
Dette gælder dog kun i de første 5 år, hvor nævnte ydelser  

 oppebæres.
Punkt IX Stk. 1-2 indeholder bestemmelser om beskatningen af islandske og færøske  

 studerende m.v. i de øvrige kontraherende stater, idet der i forhold til  

 Danmark gælder særlige regler, jf. stk. 3 og 4.
Af stk. 1 fremgår, at personer, der opholder sig i en af de øvrige  

 kontraherende stater udelukkende med henblik på nærmere angivne studier eller  

 visse typer praktik, og som umiddelbart forud for dette ophold var  

 hjemmehørende på Færøerne eller i Island, gives et fradrag på 20.000 svenske  

 kroner i lønindkomst i den stat, hvor den pågældende er hjemmehørende og hvor  

 studierne foregår.
Denne bestemmelse finder dog kun anvendelse i den periode,  

 der med rimelighed eller efter sædvane medgår til studierne henholdsvis  

 praktikopholdet, dog maksimalt 6 år, jf. stk. 2.
Stk. 3 vedrører forholdet mellem Danmark og Færøerne.
Bestemmelsen gælder  

 for studerende, lærlinge og lignende, der tager midlertidige ophold i den  

 anden del af riget udelukkende i studie- eller uddannelsesøjemed.
Med  

 midlertidigt ophold forstås ophold af en varighed af maksimalt normeret  

 studietid med tillæg af 2 år.
Opholdet anses som hovedregel ikke for at være  

 udelukkende i studie- eller uddannelsesøjemed, hvis det før studiets m.v.  

 begyndelse overstiger 6 måneder.
For studerende m.v. omfattet af bestemmelsen  

 gælder, at de i den del af riget, hvor de opholder sig, ikke beskattes af  

 beløb, som modtages fra den anden del af riget eller udlandet til underhold,  

 studier m.v.
De beskattes ej heller i den del af riget, hvor de opholder sig,  

 af løn eller andet vederlag for tjenesteydelser, forudsat lønnen er nødvendig  

 for deres ophold.
En sådan løn optjent under ophold i Danmark kan ikke  

 beskattes på Færøerne.
 I forholdet mellem Danmark og Island gælder efter stk. 4, at studerende,  

 lærlinge m.v., der midlertidigt opholder sig i Danmark udelukkende i studie-  

 eller uddannelsesøjemed, og som umiddelbart før opholdet i Danmark var  

 hjemmehørende i Island ikke beskattes i Danmark af beløb, der udbetales som  

 vederlag for arbejde, forudsat det er nødvendigt for deres ophold.
I stk. 5 findes en særlig bestemmelse om beskatningen af personer, der  

 arbejder midlertidigt i Danmark i forbindelse med Nordjobb-ordningen.
I det  

 omfang en sådan ansættelse ikke overstiger 100 dage indenfor samme  

 kalenderår, beskattes lønnen kun i det omfang den overstiger, hvad der efter  

 gældende regler anses for at være nødvendigt for hans underhold.
 I stk. 6 findes en bemyndigelse til de kompetente myndigheder til at  

 træffe aftale om anvendelse af bestemmelserne i protokolpunkt IX, herunder om  

 justering af beløbssatser på baggrund af ændringer i penges værdi,  

 lovændringer m.v.
Punkt.
X Efter dette protokolpunkt gives de kontraherende stater mulighed for at  

 skifte til en anden metodebestemmelse, end den der fremgår af artikel 25. Der  

 er således tale om en bemyndigelse til regeringen til at ændre  

 lempelsesmetoden i artikel 25, stk. 1, i overensstemmelse med det i  

 protokolpunktet anførte, uden en genforhandling med de øvrige kontraherende  

 parter er nødvendig.
For Danmarks vedkommende er der 2 alternative metoder.  

 For det første en der tager højde for en eventuel genindførelse af  

 formueskatten i Danmark, og for det andet en, hvorefter artikel 25, stk. 1,  

 litra a) ophæves, således at lempelsesmetoden for så vidt angår lønindkomst  

 ændres fra eksemption med progressionsforbehold til credit.
 Tilsvarende har de øvrige kontraherende parter adgang til at overgå til en  

 i protokolpunktet anført alternativ lempelsesmetode uden forhandling med de  

 øvrige parter.
Punkt XI Det følger af denne bestemmelse, at bestemmelsen i artikel 26, stk. 5,  

 (»omvendt subsidiær beskatningsret«) tilsvarende finder anvendelse  

 i forhold til protokolpunkt II, stk. 3 og 4 (øresundsprotokolbestemmelsen),  

 jf. det ovenfor anførte til punkt II, stk. 3. Dette medfører f.eks., at i det  

 omfang Danmark p.g.a. en dobbeltbeskatningsoverenskomst med en anden stat er  

 afskåret fra at beskatte en i Danmark bosiddende person (f.eks. fordi den  

 pågældende efter dobbeltdomicilbestemmelsen anses for hjemmehørende i denne  

 anden stat), så kan Sverige beskatte den del af indkomsten, der er hidrører  

 fra Sverige.
Punkt.
XII I dette protokolpunkt bestemmes 1) at for beskatningen ved opførelse m.v.  

 af grænsebroer over grænsen mellem Norge og Finland, 2) at for skattefrihed i  

 Finland og Sverige for flådningsforeninger, der er stiftede for at varetage  

 flådning i grænseelvene Tornes og Muonio offentlige flådningsveje, og 3) at  

 for fordeling af skattegrundlaget mellem Norge og Sverige af  

 Luossavaara-Kiirunavaara Aktiebolags, gælder hvad der derom særligt er  

 aftalt.
Bestemmelsen vedrører således ikke danske forhold.
Bilag OVERENSKOMST MELLEM DANMARK OG SVERIGE I HENHOLD TIL ARTIKEL 28, STYKKE 3,I OVERENSKOMST AF 12. SEPTEMBER 1989 MELLEM DE NORDISKE LANDE TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG FORMUESKATTER OG ARTIKEL 28, STYKKE 3, I OVERENSKOMST AF 23.
SEPTEMBER 1996 MELLEM DE NORDISKE LANDE TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG FORMUESKATTER Med henblik på at gennemføre aftalen af 28. juni mellem Kongeriget  

 Danmarks regering og Kongeriget Sveriges regering om ophævelse af  

 grænsegængerreglen og overenskomst af 23. september 1996 mellem de nordiske  

 lande til udgåelse af dobbeltbeskatning for så vidt angår indkomst- og  

 formueskatter (»nordisk 1996-overenskomst«) er følgende  

 overenskomst indgået.
Bestemmelserne i stykkerne 2 og 3 i punkt VII henholdsvis stykkerne 2 og 3  

 i punkt VIII i protokollen til overenskomst af 12. september 1989 mellem de  

 nordiske lande til undgåelse af dobbeltbeskatning for så vidt angår indkomst-  

 og formueskatter (»nordisk 1989-overenskomst«) skal i henhold til  

 aftalen af 28. juni 1996 mellem Danmark og Sverige samt i henhold til artikel  

 31, stykke 5, i 1996-overenskomsten fortsat finde anvendelse på personer, som  

 senest den 30. juni 1997 opfylder og for tiden derefter fortsat opfylder  

 vilkårene i de ophævede protokolsbestemmelser.
Når det gælder kravet om  

 fortsat at opfylde vilkårene bortses efter aftalen fra kortere afbrud såsom  

 ferie, forældreorlov o.s.v.
 De danske og de svenske kompetente myndigheder er kommet overens om at:
I.
Med »kortere afbrud« i aftalen af 28. juni 1996 og artikel  

 31, stk. 5, i 1996-overenskomsten forstås afbrud i tjenesten i arbejdsstaten  

 som varer:
a. højst 18 måneder per barn på grund af barsels- og børnepasningsorlov; b sammenlagt højst 12 måneder i løbet af en periode på 36 månader på grund  

 af al anden ledighed end ledighed på grund af sådan sygdom, der omfattes af  

 II (orlov, arbejdsløshed etc.).
II.
Såfremt en person er fraværende fra sit arbejde på grund af sygdom,  

 anses dette ikke for at medføre, at han ikke fortsat opfylder de i de nævnte  

 protokolpunkter opstillede vilkår under forudsætning af, at han i hele  

 sygdomsperioden beholder sin ansættelse.
III.
En periode med hovedbeskæftigelse i bopælsstaten anses ikke for at  

 udgøre et »kortere afbrud«.
IV.
Bestemmelserne i stykkerne 4 - 6 i punkt VII henholdsvis stykkerne 4 -  

 6 i punkt VIII i protokollen til 1989-overenskomsten skal fortsat finde  

 anvendelse ved fortolkningen af bestemmelserne i stykkerne 2 og 3 i punkt VII  

 henholdsvis stykkerne 2 og 3 i punkt VIII i 1989-overenskomsten.
V.
Bestemmelserne i stykkerne 2 og 3 i punkt VII henholdsvis stykkerne 2  

 og 3 i punkt VIII i protokollen til 1989-overenskomsten anvendes ikke i de  

 tilfælde, hvor ansættelsen hos en og samme arbejdsgiver varer i en  

 sammenhængende periode, der er kortere end seks måneder.
Denne gensidige  

 overenskomst gælder under forudsætning af den svenske rigsdags godkendelse og  

 anvendes på indkomst, der erhverves den 1. januar 1997 eller senere.
For den danske kompetente For den svenske kompetente myndighed myndighed Jonna Sneum Roland Gustafsson Bilag OVERENSKOMST MELLEM DANMARK OG SVERIGE I HENHOLD TIL ARTIKEL 28, STYKKE 3, I OVERENSKOMST AF 23. SEPTEMBER 1996 MELLEM DE NORDISKE LANDE TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG FORMUESKATTER (NORDISK AFTALE 1996) De kompetente myndigheder i Danmark og i Sverige er kommet overens om, at  

 ved anvendelsen af punkt II i protokollen til nordisk aftale 1996 skal  

 følgende gælde:
a. tunnelforbindelsen omfatter også den kunstige halvø i Danmark i det  

 omfang denne er anlagt eller vedligeholdes af eller for Øresundskonsortiet; b. broen omfatter også betalingsstationen i Sverige i det omfang denne er  

 opført, vedligeholdes eller drives af eller for Øresundskonsortiet.
For den danske kompetente For den svenske kompetente myndighed myndighed Jonna Sneum Roland Gustafsson Skriftlig fremsættelse Skatteministeren (Carsten Koch):
 Jeg skal herved tillade mig at fremsætte:
 Forslag til lov om indgåelse af dobbeltbeskatningsoverenskomst mellem  

 de nordiske lande.
(Lovforslag nr.
L 122).
Gennem flere forhandlingsrunder har regeringen forhandlet en ny  

 dobbeltbeskatningsoverenskomst med de nordiske lande.
For at regeringen  

 endeligt kan tiltræde overenskomsten, og derved gennemføre dens bestemmelser  

 i Danmark, kræves, at Folketinget vedtager en lov herom.
Den ny overenskomst er forhandlet parallelt med aftalen af 28. juni 1996  

 om ophævelsen af grænsegængerreglen, der er forelagt Folketinget i et  

 særskilt lovforslag.
Uanset dette er der tale om et samlet  

 forhandlingsresultat.
 Dobbeltbeskatningsoverenskomsten mellem de nordiske lande har til formål  

 at undgå international dobbeltbeskatning som følge af, at flere af de  

 nordiske lande beskatter samme skattesubjekt af samme indkomst (eller  

 formue). Dette sker ved, at overenskomsten regulerer, hvilket land der kan  

 beskatte forskellige typer indkomst, som en person hjemmehørende i det ene  

 land (bopælsstaten) modtager fra det andet land (kildestaten). Desuden er der  

 regler om, hvordan bopælsstaten skal ophæve dobbeltbeskatning, når begge  

 stater beskatter samme indkomst.
 Overenskomsten erstatter Overenskomsten af 12. september 1989 mellem de  

 nordiske lande til undgåelse af dobbeltbeskatning for så vidt angår indkomst-  

 og formueskatter.
Den ny overenskomst omfatter indkomst- og formueskatter.
Den påvirker  

 således ikke overenskomsten af 12. september 1989 mellem Danmark, Finland,  

 Island, Norge og Sverige til undgåelse af dobbeltbeskatning for så vidt angår  

 skatter af arv og gaver.
Ligeledes berøres overenskomsten af 7. december 1989  

 mellem de nordiske lande om bistand i skattesager ikke af nærværende  

 dobbeltbeskatningsoverenskomst.
De væsentligste ændringer i forhold til den gældende overenskomst er, at  

 ejergrænsen for, at moderselskaber kan hjemtage udbytte fra datterselskaber  

 uden kildebeskatning, nedsættes til 10 pct, der indføres bestemmelser, der  

 sikrer, at deltagere i interessentskaber m.v. omfattes af overenskomsten, og  

 derved beskyttes af de materielle regler,metoden til ophævelse af  

 dobbeltbeskatningen i hjemlandet for så vidt angår søfolk på skibe i  

 international trafik overgår efter en overgangsperiode på 3 år fra  

 eksemptionslempelse til creditlempelse, der indføres et særligt fradrag på  

 20.000 svenske kroner for pensionister, der beskattes i bopælslandet efter  

 bestemmelsen om subsidiær beskatningsret, og aftalen mellem Danmark og  

 Sverige om ophævelsen af grænsegængerreglen indarbejdes i den ny  

 overenskomst.
Desuden foretages en række justeringer i overensstemmelsen med  

 de senere års ændringer i OECD's modeloverenskomst.
 Lovforslaget skønnes ikke at have administrative konsekvenser, og det  

 skønnes at være nogenlunde provenuneutralt.
 Jeg skal herefter anbefale forslaget til Folketingets velvillige  

 behandling.
