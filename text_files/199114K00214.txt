Nr BTL 214 Betænkning over Forslag til lov om ændring af lov om social bistand og lov  

 om styrelse af sociale og visse sundhedsmæssige anliggender samt lov om  

 påligningen af indkomst- og formueskat til staten (ligningsloven) m.m.  

 (Ændring af reglerne om foranstaltninger for børn og unge, herunder reglerne  

 om tvangsmæssig gennemførelse af foranstaltninger)   

 Nr L 214 1991-92, 1. samling Afgivet af Socialudvalget Afgivet: 19920514 Udvalget har behandlet lovforslaget i en række møder og har herunder  

 stillet spørgsmål til socialministeren, som denne har besvaret skriftligt.  

 Nogle af udvalgets spørgsmål og ministerens svar herpå er optrykt som bilag  

 til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Advokaterne Lindholt, Lindholt & Branner, Amtsrådsforeningen i Danmark, Mogens Camre, Bagsværd, Dansk Familieråd, Det Danske Center for Menneskerettigheder, Foreningen af Frie Ungdoms- og Efterskoler, Foreningen Danmarks Børn, Forældrelandsforeningen for Børne- og Ungdomsbistand, Winnie Groos, Hvidovre, Herning Byråd, HK/Kommunal, Torben Ishøy, læge, Kommunernes Landsforening, Landsforeningen til Udvikling af børns indlæringsevner, Sofie Lunøe, psykoanalytiker, København, Mødrehjælpen af 1983, Nordjyllands Amt, socialudvalget, Socialpædagogernes Landsforbund, Jannie Stjernstrøm, Valby, Vejle Amts socialudvalg, E.
Wium, konsulent, Frederiksberg, og Århus Amt.
 Der er af socialministeren og af nogle mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et flertal (Socialdemokratiets, Det  

 Konservative Folkepartis, Venstres og Socialistisk Folkepartis medlemmer af  

 udvalget) lovforslaget til vedtagelse med de af socialministeren  

 stillede ændringsforslag.
Flertallet udtaler, at lovforslaget som gennemgående formål har at højne  

 kvaliteten af den hjælp, der tilbydes, hvis familien har vanskeligheder.
Det  

 er desuden et gennemgående formål at gøre reglerne så klare og gennemskuelige  

 som muligt.
Flertallet forudsætter, at Socialministeriet følger denne  

 omfattende lovændring op med en udførlig vejledning om de nye regler.  

 Flertallet forudsætter ligeledes, at kommunerne som ved andre større  

 lovændringer lader de foreslåede ændringer af bistandslovens børneregler  

 indgå i den løbende efteruddannelse af de medarbejdere, der arbejder med  

 støtte til familier og børn.
 Et flertal inden for flertallet (Socialdemokratiets og Socialistisk  

 Folkepartis medlemmer af udvalget) kan støtte lovforslaget med de af  

 socialministeren stillede ændringsforslag, som sikrer børn og unge en åben,  

 anonym rådgivning, hvor børn og unge ikke kan afvises, og giver børn ret til  

 at blive inddraget og hørt, når de er under 12 år.
 Flertallet finder det af afgørende betydning, at børns og unges meninger  

 og ønsker om deres eget liv indgår med vægt i sagsbehandling og beslutninger.
 Flertallet finder det ligeledes vigtigt, at brev- og  

 telefonkontrolbestemmelserne er klargjort og indsnævret til konkret angivne  

 personer eller grupper af personer, og at barnet er bekendt med, at der i  

 forhold til disse foretages brev- og telefonkontrol.
 Endvidere finder flertallet det betydningsfuldt, at følgende er  

 præciseret:
- barnets ret til at vælge bisidder, der kan støtte barnet eller den unge, - at psykiatrilovens bestemmelser skal overholdes i forbindelse med  

 tvangsundersøgelser, - børns muligheder for at sende breve og postkort samt have kontakt med  

 andre pårørende, - behovet for en høj prioritering af efteruddannelse for den gruppe af  

 medarbejdere, som arbejder med børn og unge-området og - at sagsbehandlere skal have førstehåndskendskab til børn og unge, før de  

 udtaler sig, således at børn og unge ikke kun optræder som papirsager.
Flertallet ønsker yderligere at tilkendegive, at alderen 15 år som den  

 alder, hvor barnet eller den unge får partsstatus, er for høj.
Det har  

 imidlertid ikke været politisk muligt at få nedsat alderen, hvilket  

 flertallet beklager, men tager til efterretning.
Flertallet ønsker at tilkendegive, at der med dette lovforslag er skabt et  

 bedre retsgrundlag for børn, unge og forældre, der har tunge sociale og  

 menneskelige problemer, som involverer de offentlige myndigheder.
Der er både  

 tale om en retsbeskyttelse for familierne som helhed over for myndighederne  

 og en retssikkerhed for børn og unge som selvstændige individer i familierne.  

 Det betyder, at der i langt højere grad end hidtil skal lægges vægt på, hvad  

 der er barnets eller den unges tarv og interesse, selv om dette er i modstrid  

 med forældrenes.
 Flertallet understreger, at der med lovforslaget lægges vægt på en  

 systematisk og kontinuerlig sagsbehandling i forbindelse med anbringelser af  

 børn og unge uden samtykke og der sikres en bedre og mere klarlagt  

 adskillelse mellem sagsbehandling og de vanskelige beslutninger, som medfører  

 adskillelse af børn og forældre.
 Under forhandlingerne har ministeren tilsluttet sig behovet for yderligere  

 vurderinger og analyser af juridiske, økonomiske og pædagogiske forhold på  

 opholdssteder for over 4 personer, hvilket flertallet derfor vil arbejde  

 videre med.
 Et mindretal (Fremskridtspartiets medlem af udvalget) indstiller  

 lovforslaget til forkastelse ved 3. behandling, men vil stemme for de  

 under nr. 2, 8, 9, 10, 12, 14, 16, 17, 18 og 20 stillede ændringsforslag og  

 bemærker i øvrigt:
 For Fremskridtspartiet er det helt centralt, at man ved lovgivning på  

 dette svære lovgivningsmæssige område tager udgangspunkt i, at børn er  

 forældrenes og ikke det offentliges.
 Alene af den grund kan mindretallet ikke tilslutte sig lovforslaget, som i  

 uhyggelig grad koncentrerer sig om det offentliges muligheder for  

 tvangsfjernelser.
 Lovforslaget er ganske vist blevet strammet op efter massivt pres, men det  

 er ikke tilstrækkeligt til, at mindretallet kan støtte det.
Et andet væsentligt argument for mindretallet er, at det ønsker spørgsmål  

 om tvangsfjernelse afgjort ved domstolene.
Sagen er, at myndighederne  

 frihedsberøver et menneske.
En sådan handling skal afgøres af domstolene,  

 hvor der er partsrettigheder i et helt anderledes retssikkert omfang end hos  

 kommunen.
 Fremskridtspartiet og Centrum-Demokraterne har stillet nogle  

 ændringsforslag for at fjerne de værste ting i lovforslaget i et håb om at  

 gøre dette så lidt skadeligt som muligt, men kan allerede nu forudse, at  

 ændringsforslagene ikke vil kunne samle et flertal.
 Hele afsnittet om telefon- og brevkontrol skal simpelt hen helt udgå af  

 lovforslaget, da det er urimeligt, at man på dette område kan have strengere  

 regler og mere statsmagt, end retsplejeloven giver mulighed for.
Samtidig skal hele afsnittet om tvangsindlæggelse af børn på psykiatriske  

 afdelinger udgå.
Det er gruopvækkende, at man overhovedet kan finde på at  

 foreslå noget sådant.
Hvis ikke barnet er mentalt sygt, skal det nok blive  

 det ved en tvangsindlæggelse.
Desuden er det fuldstændig umuligt at undersøge  

 barnets normale psyke, for den vil naturligvis være stærkt påvirket af den  

 voldsomme behandling, det er at blive tvangsindlagt og så blandt sindssyge.
Ligeledes fokuserer lovforslaget alt for meget på plejefamiliens  

 rettigheder.
Plejefamilien er ganske enkelt kun et opbevaringssted for  

 barnet, til det hurtigst muligt kan hjemgives.
Plejefamilierne skal derfor  

 ikke have nogen indsigelsesret mod en hjemgivelse.
Der er alt for mange  

 uhyggelige eksempler på, at barnløse plejefamilier kæmper med næb og kløer  

 for at beholde et barn, som ikke er deres.
Endvidere ønsker mindretallet indført sanktioner over for de behandlere,  

 som bevidst tilfører sagerne løgnagtige oplysninger, eller som burde vide, at  

 det er forkerte oplysninger.
Samtidig hermed skal der udbetales en klækkelig  

 erstatning til familien, hvis deres barn uretmæssigt er blevet tvangsfjernet,  

 samt tilstrækkelig gratis psykologhjælp hos en af familien valgt psykolog.
Som det er i dag, kan en familie få sit barn tvangsfjernet, og barnet kan  

 blive tvangsindlagt på psykiatrisk hospital og flakke rundt på flere  

 institutioner uden kontakt med forældre eller pårørende.
Hvis det siden viser  

 sig, at barnet uretmæssigt er blevet tvangsfjernet, sker der ikke udbetaling  

 af erstatning, og der sker ikke noget med de medarbejdere, som bevidst har  

 givet forkerte oplysninger til sagen.
I den forbindelse havde mindretallet gerne set, at behandlerne blev  

 underkastet en mentalundersøgelse, når det viste sig, at de vidste eller  

 burde vide, at deres oplysninger var forkerte.
Dette skal ses i lyset af, at  

 der i behandlersystemet er gode og fornuftige behandlere, men sagsbehandleres  

 samlede ry bliver ødelagt af disse sygelige behandlere, som af en eller anden  

 grund finder det rigtigst, at flest mulige børn bliver fjernet fra deres  

 forældre.
Der er ingen tvivl om, at der er børn, som skal tvangsfjernes, men det er  

 langt vigtigere for mindretallet, at der ikke sker tvangsfjernelse af  

 forkerte børn.
Mindretallet vil således helst have en lovgivning, som sikrer,  

 at det kun er de »rigtige«, som tvangsfjernes, men da det nok ikke  

 vil kunne lade sig gøre, foretrækker mindretallet, at så få børn som muligt  

 tvangsfjernes.
Hellere undlade at tvangsfjerne et barn, som burde have været  

 det, end at tvangsfjerne et sundt og raskt barn, som vil blive mærket af  

 tvangsindgrebet på livstid.
Mindretallet kan ikke støtte den filosofi, at børnene er samfundets  

 ansvar, og at det offentlige bedst ved, hvad der er bedst for barnet.  

 Mindretallet er af den naturlige opfattelse, at forældrene er de bedste til  

 at opfostre og opdrage egne børn.
Kun i helt ekstreme tilfælde skal det være  

 muligt at tvangsfjerne børn: i tilfælde af vold, udtalt  

 narkomani/alkoholisme, incest og lignende forhold, der giver skadelige følger  

 for barnet.
Hvis man læser nogle af de bilag fra bl.a. psykoanalytiker Sofie Lunøe,  

 som udvalget har fået under udvalgsbehandlingen, vil man opdage, at det lige  

 så godt kunne have været eens egen familie.
Det er kun et spørgsmål om,  

 hvornår de offentlige myndigheder får øje på een.
 Et andet mindretal (Centrum-Demokraternes medlem af udvalget) vil  

 stemme for de under nr. 2, 7, 8, 10, 12, 16, 17, 18 og 20 stillede  

 ændringsforslag, vil redegøre for sin stilling til de øvrige ændringsforslag  

 og til lovforslaget ved 2. behandling og bemærker i øvrigt:
Mindretallet lægger vægt på det helt centrale hensyn, der skal tages til,  

 at en tvangsfjernelse, når den er uundgåelig, kan ske på en måde, der er så  

 skånsom for barnet som overhovedet muligt.
Loven bør derfor være udformet, så  

 alle involverede myndighedspersoner er underlagt et sådant overordnet hensyn,  

 ligesom hensynet til barnets og familiens retssikkerhed må vægtes højt.
 Ved tvangsfjernelse efter gældende lov kan det opleves, at et barn  

 tvangsindlægges på et psykiatrisk hospital isoleret fra familie og pårørende.  

 Efter mindretallets opfattelse må dette ikke kunne ske, og lovforslagets  

 afsnit herom bør udgå.
 Ved anbringelse i en plejefamilie bør det også af hensyn til plejefamilien  

 fremgå klart, at der er tale om en foranstaltning, der sigter mod hjemgivelse  

 hurtigst muligt.
Er et barn blevet tvangsfjernet på fejlagtigt grundlag, bør systemet være  

 forpligtet til at tage sagen op set i lyset af forvaltningslovens regler.
Er  

 der bevidst begået fejl i sagsbehandlingen, bør dette følges op til sikring  

 af retssikkerheden.
Mindretallet tager kraftigt afstand fra lovforslagets afsnit om telefon-  

 og brevkontrol.
Et tvangsfjernet barn, som i forvejen har været udsat for  

 traumatiske oplevelser, bør ikke i situationen kunne stilles ringere end  

 andre i forhold til retsplejelovens bestemmelser.
Endelig er det magtpåliggende for mindretallet, at der gøres mest muligt  

 for, at tvangsfjernelser undgås gennem forebyggelse.
Derfor understreges  

 behovet for rådgivning og vejledning af både børn og forældre uden for den  

 sociale forvaltnings regi.
Fysisk bør sådan rådgivning finde sted adskilt fra  

 forvaltningen under sikring af fuld anonymitet og uden notatpligt.  

 Mindretallet ser derfor med tilfredshed på det af ministeren stillede  

 ændringsforslag nr. 7, som mindretallet kan stemme for.
På denne baggrund har mindretallet sammen med Fremskridtspartiet stillet  

 en række ændringsforslag.
Vedrørende de stillede ændringsforslag i øvrigt vil  

 mindretallet redegøre for sin stilling ved lovforslagets 2. behandling.
 Et tredje mindretal (Det Radikale Venstres medlem af udvalget) vil  

 redegøre for sin stilling til lovforslaget og til de stillede ændringsforslag  

 ved 2. behandling.
 Et fjerde mindretal (Kristeligt Folkepartis medlem af udvalget) vil  

 stemme for de under nr. 9, 14 og 15 stillede ændringsforslag og vil redegøre  

 for sin stilling til de øvrige ændringsforslag og til lovforslaget ved 2.  

 behandling.
Mindretallet betragter familien som en helhed.
Det er vigtigt, at det ved  

 udformningen af lovgivningen og administrationen af den altid haves for øje,  

 at den enkelte familie også bør bevares som en helhed.
Mindretallet ønsker at  

 præcisere, at børns og forældres retssikkerhed og retsbeskyttelse skal være  

 størst mulig, hvis en familie får behov for støtte, eller hvis forholdene  

 omkring et barn bliver så truende, at der må gribes til  

 tvangsforanstaltninger.
Det er derfor vigtigt, at den vejledning, der  

 udarbejdes til loven, bliver meget præcis, så de, der skal træffe  

 beslutninger efter loven, har så klare retningslinier, at urimelige  

 handlinger over for familierne undgås, og således at børn og forældre har  

 mulighed for at forstå baggrunden for og formålet med de foranstaltninger,  

 der sættes i værk.
Specielt skal det præciseres, at det ikke må overlades til den enkelte  

 beslutningstager at fortolke, hvornår en foranstaltning er nødvendig.
Selv om  

 reglerne er strammet op i forhold til de gældende regler, finder  

 mindretallet, at en yderligere opstramning er påkrævet.
Mindretallet finder bl.a., at det klart skal fremgå af vejledningen,  

 hvornår der efter § 35, stk. 1, nr. 1, foreligger utilstrækkelig omsorg for  

 eller behandling af barnet eller den unge, og hvad der kræves for, at der er  

 åbenbar risiko for, at barnets eller den unges sundhed eller udvikling lider  

 alvorlig skade.
Kun i ganske få tilfælde kan det efter mindretallets  

 opfattelse komme på tale at afbryde forbindelsen mellem forældrene og barnet.  

 Som eksempel kan nævnes den situation, hvor et barn på grund af incest ikke  

 ønsker at se sine forældre.
Der skal fastsættes regler om, at de sociale  

 myndigheder i deres anmodning om politiets bistand skal redegøre for, hvorfor  

 politiets medvirken anses for nødvendig, og de skal kunne anmode politiet om  

 ikke at bære uniform.
Ændringsforslag Til § 1Af socialministeren , tiltrådt af et flertal (S, KF,  

 V og SF):
 1) I indledningen ændres »senest ændret ved lov nr. 947 af  

 27. december 1991« til: »bl.a. ved § 4 i lov nr. 279 af 29. april  

 1992 og senest ved § 26 i lov nr. 352 af 14. maj 1992«.
 Af et mindretal (FP og CD):
 2) Nr. 2 og 3 udgår.
 Af socialministeren , tiltrådt af et flertal (S, KF, V og  

 SF):
 3) I nr. 2 ændres i den indledende tekst »efter stk.  

 3« til: »efter stk. 6«, det foreslåede nye stykke betegnes  

 stk. 7, og den angivne konsekvens affattes således:
»Stk. 7 bliver herefter stk. 8.« 4) I den under nr. 2 foreslåede nye § 14, stk. 4,  

 der bliver stk. 7, indsættes i 1. pkt. foran ordet »personer«:  

 »nærmere angivne«.
 5) Efter nr. 2 indsættes som nyt nummer:
»01. I § 14, stk. 7, som bliver stk. 8, ændres  

 »stk. 3« til: »stk. 6«.' 6) I nr. 3 ændres i den indledende tekst »efter stk.  

 4, som nu bliver stk. 5« til: »efter stk. 7, som nu bliver stk.  

 8«, og det foreslåede nye stykke betegnes stk. 9.
 Af socialministeren , tiltrådt af et flertal (S, KF, V, SF  

 og CD):
 7) Efter nr. 4 indsættes som nyt nummer:
 »02. I § 28 indsættes efter 3. pkt. som nyt punktum:
»Rådgivning og vejledning skal kunne ydes anonymt og som et åbent  

 tilbud til enhver, herunder børn og unge, som alene søger rådgivning og  

 vejledning.«» Af et mindretal (FP og CD):
 8) I den under nr. 5 foreslåede affattelse af kapitel  

 8 udgår i § 32 c, stk. 1, 2. pkt., », jf. dog § 32 d«.
 Af et mindretal (KRF), tiltrådt af et mindretal (FP):
 9) I den under nr. 5 foreslåede affattelse af kapitel  

 8 indsættes i § 32 c efter stk. 3 som nyt stykke:
»Stk. 4. Forældremyndighedens indehaver og den unge, der er  

 fyldt 15 år, kan vælge en anden læge eller psykolog til at foretage  

 undersøgelsen.
Udgifterne hertil skal dækkes af kommunalbestyrelsen.
Begge  

 lægers eller psykologers stillingtagen skal indgå i vurderingen af, om der er  

 grundlag for at iværksætte foranstaltninger.« Af et mindretal (FP og CD):
 10) I den under nr. 5 foreslåede affattelse af kapitel  

 8 udgår § 32 d.
 Af socialministeren, tiltrådt af et flertal (S, KF, V og  

 SF):
 11) I den under nr. 5 foreslåede affattelse af kapitel  

 8 udgår i § 32 d, stk. 1, 1. pkt., ordene », selv om  

 betingelserne i lov om tvang i psykiatrien ikke er opfyldt«.
 Af et mindretal (FP og CD):
 12) I den under nr. 5 foreslåede affattelse af kapitel  

 8 udgår i § 35 c, stk. 1 , »14, stk. 4, 32 d«, og i §  

 35 c, stk. 4, udgår », for så vidt angår § 32 d dog indtil  

 undersøgelsen er afsluttet«, i § 36 a, stk. 3, og i § 36 b  

 udgår » 32 d,», i den under nr. 10 foreslåede affattelse af  

kapitel 18 udgår i § 127, stk. 3, 1. pkt. , »§ 14, stk. 4,  

 og«, i den under nr. 10 foreslåede affattelse af kapitel  

 18 udgår i § 127, stk. 4, 1. pkt., »§ 14, stk. 4, § 32  

 d,» og i den under nr. 10 foreslåede affattelse af kapitel  

 18 udgår i § 128, stk. 2, 2. pkt, »§ 14, stk. 4, og«.
 Af socialministeren , tiltrådt af et flertal (S, KF, V og  

 SF):
 13) I den under nr. 5 foreslåede affattelse af kapitel  

 8 ændres i § 35 c, stk. 1, i det under nr. 9 foreslåede  

kapitel 15 a ændres i § 67, stk. 5 , og i den under nr.  

 10 foreslåede affattelse af kapitel 18 ændres i § 124, stk. 1,  

 nr. 1 , § 124, stk. 4 , § 127, stk. 1, nr. 1 , § 127,  

 stk. 3 , og stk. 4 , og § 128, stk. 2 , »§ 14, stk.  

 4« til: »§ 14, stk. 7«.
 Af et mindretal (KRF), tiltrådt af et mindretal (FP):
 14) I den under nr. 8 foreslåede affattelse af kapitel  

 15 indsættes i § 65 efter stk. 1 som nyt stykke:
»Stk. 2. Opholder barnet sig hos en af dets nære  

 kontaktpersoner, skal denne efter udløbet af de 3 måneder give meddelelse  

 herom til kommunalbestyrelsen.
Kommunalbestyrelsen beslutter herefter, om der  

 skal udstedes plejetilladelse, eller om barnet fortsat kan opholde sig i  

 plejehjemmet uden plejetilladelse.« Stk. 2-6 bliver herefter stk. 3-7.
 Af et mindretal (KRF):
 15) I det under nr. 9 foreslåede nye kapitel 15 a  

 affattes § 66, stk. 2, således:
»Stk. 2. Afgørelser efter stk. 1 kan indbringes for  

 amtsrådet.« Af et mindretal (FP og CD):
 16) I det under nr. 9 foreslåede nye kapitel 15 a  

 udgår § 67, stk. 5 .
 17) I den under nr. 10 foreslåede affattelse af kapitel  

 18 udgår § 124, stk. 1, nr. 1 og 2.
 Nr. 3-8 bliver herefter nr. 1-6.
 18) I den under nr. 10 foreslåede affattelse af kapitel  

 18 udgår i § 124, stk. 4 , »en sag om brev- og telefonkontrol  

 efter § 14, stk. 4, og«.
 Af socialministeren , tiltrådt af et flertal (S, KF, V og  

 SF):
 19) I den under nr. 10 foreslåede affattelse af kapitel  

 18 indsættes i § 124 a efter stk. 1 som nyt stykke:
»Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.« Af et mindretal (FP og CD):
 20) I den under nr. 10 foreslåede affattelse af kapitel  

 18 udgår § 127, stk. 1, nr. 1 og 2.
 Nr. 3-9 bliver herefter nr. 1-7.
Bemærkninger Til nr. 1, 3, 5, 6 og 13 Ændringsforslagene er en følge af, at der ved  

 vedtagelsen af forslag til lov om ændring af forskellige uddannelseslove m.m.  

 (Frie erhvervsskoler, forenkling, decentralisering og regelsanering) (L 166)  

 blev indsat en række nye stykker i § 14 i lov om social bistand.
 Til nr. 2 Det fastslås hermed, at skal brev- og telefonkontrol finde sted,  

 skal det ske efter retsplejelovens regler.
 Til nr. 4 Med ændringsforslaget præciseres, at børn og unge-udvalgets  

 beslutning om brev- og telefonkontrol skal angive, hvilke personer uden for  

 institutionen beslutningen retter sig imod.
 Der kan således ikke efter denne bestemmelse træffes en beslutning om  

 generelt at kontrollere barnets eller den unges brev- og telefonkontakt med  

 omverdenen.
 En beslutning om brev- og telefonkontrol kan kun træffes i forhold til de  

 personer i barnets familie eller omgangskreds, med hvem brev- og  

 telefonkontakten anses for at være til skade for barnets eller den unges  

 sundhed eller udvikling.
Behovet for brev- og telefonkontrol kan f.eks. foreligge, hvis en af  

 forældrene lider af svære psykiske lidelser og derfor mangler forståelse for,  

 at henvendelserne udsætter barnet eller den unge for svære belastninger, og  

 hvor barnet eller den unge ikke uden bistand fra døgninstitutionens personale  

 kan håndtere faderens eller moderens vrangforestilling eller opfordringer til  

 flugt fra institutionen.
Beslutningen om brev- og telefonkontrol træffes da i  

 forhold til den af forældrene, hvis ukontrollerede kontakt er til skade for  

 barnets eller den unges sundhed eller udvikling.
En sådan beslutning berører  

 ikke i sig selv barnets brev- og telefonkontakt med den anden af forældrene  

 eller andre familiemedlemmer.
Hvis der skal ske brev- og telefonkontrol i  

 forhold til disse, skal betingelserne i lovforslagets § 14, stk. 4, være  

 opfyldt, og der skal træffes en særskilt beslutning i forhold til den eller  

 de personer, som skal være omfattet af brev- og telefonkontrol.
Til nr. 7 Efter den gældende bistandslovs § 28 kan kommunalbestyrelsen  

 tilbyde enlige og familier vederlagsfri løbende vejledning og rådgivning og  

 er forpligtet til ved opsøgende virksomhed at rette sådant tilbud til enhver,  

 som må antages at trænge hertil.
Denne form for rådgivning skal kunne ydes  

 anonymt og som et åbent tilbud.
Med ændringsforslaget præciseres, at bestemmelsen om rådgivning, herunder  

 muligheden for anonym rådgivning og rådgivning som et åbent tilbud, også  

 omfatter børn og unge.
Almindelig rådgivning efter § 28 kræver ikke at der  

 foreligger tilladelse fra forældremyndighedens indehaver.
Et barn eller en  

 ung, der søger anonym og åben rådgivning, kan derfor ikke afvises.
 Adgangen til anonym rådgivning betyder, at der ikke kan stilles krav til  

 den, der alene søger almindelig rådgivning, om at opgive navn eller andre  

 data.
 At rådgivningen skal kunne ydes som et åbent tilbud, indebærer, at alle  

 frit skal kunne henvende sig alene med det formål at blive rådgivet.
Rådgivning som et åbent tilbud vil ofte med fordel kunne etableres i  

 utraditionelle omgivelser, der er geografisk adskilt fra den almindelige  

 kommunale forvaltning.
Dette kan medvirke til, at rådgivningen bliver  

 udnyttet af enkeltpersoner eller familier, der ellers ikke ville være  

 opmærksomme på denne mulighed, eller som ikke ønsker at henvende sig direkte  

 til den kommunale forvaltning.
Der er ingen aldersgrænse for retten til almindelig rådgivning og  

 vejledning.
Mange børn kan have behov for at fortælle om deres problemer til  

 en voksen, der har tid til at lytte, og som kan give et godt råd.
Dette behov  

 afhænger mere af barnets eller den unges udvikling og modenhed end af den  

 biologiske alder.
 Den rådgivning, der kan blive tale om efter § 28, er alene en rådgivning,  

 der har til formål at hjælpe barnet eller den unge til selv at løse de  

 problemer, som har givet anledning til henvendelsen.
Børn og unge har ligesom alle andre, der henvender sig om råd og  

 vejledning efter § 28, krav på, at oplysningerne ikke registreres eller  

 videregives.
Der oprettes ingen sag i anledning af en henvendelse om  

 rådgivning fra barnet eller den unge.
Offentlighedslovens regler om  

 notatpligt gælder i øvrigt ikke rådgivning og vejledning efter § 28, da  

 rådgivning ikke er en afgørelse.
 Viser henvendelsen fra barnet eller den unge derimod, at der bliver tale  

 om andet end almindelig rådgivning, falder situationen helt uden for  

 anvendelsesområdet for § 28.
De almindelige regler for starten af en børnesag gælder således, hvis  

 henvendelsen giver anledning til at overveje, om der er behov for en nærmere  

 undersøgelse med henblik på iværksættelse af egentlige foranstaltninger.  

 Dette indebærer, at der er notatpligt med hensyn til de faktiske oplysninger,  

 som forvaltningen kommer i besiddelse af, og at forældrene skal underrettes  

 og inddrages.
Der henvises herved til lovforslagets § 32 c, hvorefter en  

 beslutning om, at barnets eller den unges forhold skal undersøges, skal  

 træffes i forståelse med forældremyndighedsindehaveren.
 Til nr. 8, 12, 16, 17, 18 og 20 Ændringsforslagene er en konsekvens af  

 ændringsforslag nr. 2 og 10.
 Til nr. 9 Ændringsforslaget medfører, at forældremyndighedens indehaver og  

 den unge over 15 år kan vælge, at der også skal foretages en undersøgelse  

 vederlagsfrit hos en læge eller psykolog, som de har tillid til, og at  

 resultatet af denne undersøgelse skal indgå i vurderingen af, om og i givet  

 fald hvilke foranstaltninger der skal iværksættes.
 Til nr. 11 Ændringsforslaget indebærer, at den foreslåede særlige hjemmel  

 i bistandsloven til i undersøgelsesøjemed at indlægge et barn eller en ung på  

 en psykiatrisk afdeling, selv om betingelserne i lov om tvang i psykiatrien  

 ikke er opfyldt, udgår.
 En indlæggelse af barnet eller den unge på psykiatrisk afdeling vil  

 herefter skulle følge den fremgangsmåde, der er fastsat i lov om tvang i  

 psykiatrien.
Til nr. 14 Ændringsforslaget giver mulighed for, at et barn kan opholde  

 sig hos en af sine nære kontaktpersoner i mere end 3 måneder, uden at der  

 skal udstedes plejetilladelse.
Til kredsen af barnets nære kontaktpersoner  

 hører dets bedsteforældre, søskende til dets forældre og nære venner af dets  

 forældre.
En præcis definition af kredsen af nære kontaktpersoner kan dog  

 ikke udformes.
Efter at kommunalbestyrelsen har modtaget meddelelsen om, at  

 barnet nu har opholdt sig i mere end 3 måneder hos en af dets nære  

 kontaktpersoner, kan den vurdere, om opholdet er uproblematisk og derfor kan  

 fortsætte uden plejetilladelse, eller om der skal en egentlig undersøgelse og  

 plejetilladelse til.
 Til nr. 15 Med ændringsforslaget bliver det muligt at anke  

 kommunalbestyrelsens afgørelse til amtsrådet.
Til nr. 19 Med bestemmelsen lovfæstes, at kommunen skal inddrage mindre  

 børns holdning, inden der træffes afgørelse om en påtænkt foranstaltning, der  

 vedrører barnet.
Bestemmelsen forudsætter, at oplysningerne om barnets  

 holdning tilvejebringes på en måde, der er afpasset barnets alder, modenhed  

 og sagens art.
Da det drejer sig om børn under 12 år, er det vigtigt, at  

 barnet ikke sættes i situationer, som det ikke kan overskue og ikke har  

 forudsætninger for at kunne tage stilling til.
Selv om der ikke er tale om en ubetinget høringsregel som den, der er  

 foreslået for børn, der er fyldt 12 år, vil det være en følge af den  

 foreslåede bestemmelse, at der også for børn under 12 år i videst muligt  

 omfang lægges vægt på barnets mening.
Heri ligger tillige, at barnets  

 holdning skal fremgå af sagen.
Jytte Andersen (S) Pernille Forchhammer (S) Jytte Hilden (S) Jørn  

 Pedersen (S) Jan Petersen (S) Grete Schødts (S) Taanquist (S) nfmd.
Hanne Thanning Jacobsen (SF) Bente Juncker (CD) Pia Christmas-Møller (KF)  

 Per Tærsbøl (KF) Grethe Fenger Møller (KF) Eva Kjer Hansen (V) Hanne  

 Severinsen (V) Tom Behnke (FP) Lone Dybkjær (RV) Kofod-Svendsen (KRF)  

 fmd.
Bilag Nogle af udvalgets spørgsmål til socialministeren og dennes besvarelse  

 heraf Socialministerens svar på spørgsmål 60 (L 214 - bilag 77) Spørgsmål 60:
 Ministeren bedes oplyse om reglerne for barnets muligheder for bisidder.
 Svar:
Indledningsvis bemærkes, at spørgsmålet om en personlig støtte for  

 barnet, en såkaldt bisidder, kun opstår, hvis barnet eller den unge selv  

 fremsætter ønske herom.
Det er således barnet selv, der afgør, om det har  

 behov for en bisidder, og hvem det i så fald skal være.
 Begrebet bisidder bruges i daglig tale ofte, uden at det er helt afklaret,  

 om der alene tænkes på personlig støtte, eller om der også menes en legal  

 repræsentant, dvs. en person, der repræsenterer pågældende og kan handle på  

 dennes vegne.
 Når det drejer sig om børn og unge under 18 år, som står under  

 forældremyndighed, er det imidlertid nødvendigt at sondre mellem en bisidder  

 og en legal repræsentant.
 Ved bisidder forstås i denne sammenhæng alene en personlig støtte for  

 barnet eller den unge, der under sagen kan give barnet eller den unge råd og  

 vejledning eller blot ved sin tilstedeværelse indgyde barnet eller den unge  

 tryghed.
Efter gældende regler har såvel barn som forældre adgang til at benytte en  

 bisidder som støtte under sagsbehandlingen.
I forbindelse med adgangen til at  

 udtale sig over for børn og unge-udvalget er adgangen til bisidder  

 udtrykkelig nævnt i den gældende bistandslovs § 125, stk. 1, og videreført i  

 lovforslagets § 127, stk. 2.
 Også uden for disse tilfælde kan der benyttes bisidder, uden at der kan  

 stilles krav om udtrykkelig lovhjemmel, netop fordi bisiddere ingen  

 selvstændige beføjelser har.
Udgangspunktet vil som nævnt ovenfor være, at barnet selv afgør, om det  

 ønsker en bisdder, og hvem det skal være.
Da bisiddere som nævnt ingen  

 selvstændige beføjelser har, vil der normalt ikke opstå problemer i forhold  

 til forældremyndighedsindehaveren.
Indehaveren af forældremyndigheden skal  

 således ikke godkende barnets valg af bisidder.
Hvis indehaveren af forældremyndigheden imidlertid protesterer, kan der  

 opstå en situation, hvor der må træffes en egentlig afgørelse vedrørende  

 bisidderspørgsmålet.
Det kan f.eks. være tilfældet, hvis den af barnet valgte  

 bisidder har repræsenteret andre parter i sagen og derved af  

 forældremyndighedsindehaveren kan opfattes som modpart.
 En bisidder vil således kunne give barnet en personlig støtte, som normalt  

 ikke vil skabe konflikter i forhold til forældremyndighedens indehaver.
Tillægges bisidderen derimod nærmere angivne beføjelser til at føre  

 barnets sag, bliver der i realiteten tale om en legal repræsentant.
Dermed  

 opstår der også et behov for en afgrænsning mellem repræsentantens beføjelser  

 i forhold til forældremyndighedsindehaverens beføjelser.
En sådan ordning,  

 hvor repræsentanten så at sige på egen hånd kan føre barnets sag, vil have de  

 samme uheldige konsekvenser som tildeling af advokat til et barn, der ikke  

 har partsstatus.
Som nævnt i bemærkningerne til lovforslaget vil den  

 pågældende ofte få til opgave at træffe en »foreløbig afgørelse« i  

 sagen ved at give sin støtte enten til kommunens eller forældrenes standpunkt  

 under sagen.
Barnet vil ikke være tjent med, at der indsættes flere aktører i  

 sagsforløbet, når disse tildeles en rolle, der i sig selv rummer en risiko  

 for at være konfliktskabende i forholdet mellem barnet og forældrene.
Barnet  

 vil være bedre tjent med, at de konflikter, der ikke kan undgås, forbliver  

 mellem forældre og forvaltning og ikke flyttes over som konflikter mellem  

 forældrene og barnet.
 Socialministeriet vil uddybe spørgsmålet om bisidder eller anden form for  

 støtte til barnet i den kommende vejledning.
I vejledningen vil der tillige kunne ske en beskrivelse af de tilfælde,  

 hvor barnet ikke selv ønsker en bisidder.
I forbindelse med orienteringen af  

 barnet om de påtænkte foranstaltninger skal sagsbehandleren være opmærksom  

 på, om barnet eventuelt har behov for personlig støtte fra en udenforstående.  

 Sagsbehandleren bør i givet fald medvirke til, at barnet får den nødvendige  

 støtte.
Hvis der allerede i barnets omgivelser er en person, som barnet føler  

 sig tryg ved, og som er villig til at påtage sig opgaven, vil dette være en  

 oplagt løsning.
Er det ikke tilfældet, må sagsbehandleren på anden måde søge  

 at skaffe barnet den fornødne støtte.
Det kunne eventuelt ske gennem  

 formidling af samtaler med rådgivere uden for kommunen f.eks. i de særlige  

 amtslige rådgivningscentre.
Socialministerens svar på spørgsmål 61 (L 214 - bilag 77) Spørgsmål 61:
På hvilken måde agter ministeren at sikre barnets samvær og kontakt med  

 andre end forældrene, herunder mulighed for kommunikation? Svar:
 Efter lovforslaget er det alene forældrene, der tillægges en egentlig ret  

 til samvær og kontakt med barnet eller den unge under anbringelsen.
 Bedsteforældre, andre nære pårørende, naboer og andre personer i barnets  

 eller den unges dagligdag kan have haft tætte relationer til barnet eller den  

 unge, som det kan være af stor betydning at opretholde under anbringelsen  

 uden for hjemmet.
 Socialministeriet vil derfor i den kommende vejledning fremhæve, at  

 kommunalbestyrelsen skal være opmærksom på, at det er vigtigt for et barn  

 eller en ung, der bliver anbragt uden for hjemmet, at fastholde relationerne  

 til det hidtidige nære miljø, der som nævnt omfatter langt flere personer end  

 forældrene.
Kommunalbestyrelsen skal således under hensyn til formålet med  

 anbringelsen sørge for, at barnets eller den unges forbindelse med andre  

 nærtstående end forældrene holdes ved lige i det omfang, det findes at være  

 til gavn for barnet eller den unge.
Kommunalbestyrelsen må derfor være  

 opmærksom på barnets egne ønsker om kontakt med andre end forældrene.
Et særligt behov for at støtte kontakten til andre end forældrene kan  

 opstå i situationer, hvor den ene af forældrene eller begge er fraværende  

 eller selv ude af stand til at være sammen med barnet eller den unge, f.eks.  

 på grund af fængsling.
Også i tilfælde, hvor barnets eller den unges  

 anbringelse er begrundet i meget alvorlige overgreb fra forældrene, kan det  

 være af væsentlig betydning for barnet at opretholde sit tilhørsforhold til  

 hjemmemiljøet ved kontakt med andre nærtstående.
Barnets eller den unges kontakt med andre end forældrene er blandt de  

 spørgsmål, det under anbringelsen vil være nærliggende at drøfte med  

 indehaveren af forældremyndigheden.
Kommunalbestyrelsen må for at undgå  

 konfliktsituationer, der kan skade barnet eller den unge, være opmærksom på  

 tilkendegivelserne fra indehaveren af forældremyndigheden med hensyn til  

 barnets eller den unges forbindelse med andre nære pårørende m.v.
 Kommunalbestyrelsen har imidlertid efter lovforslagets § 66, stk. 1,  

 beføjelse til at træffe beslutninger om barnets eller den unges forhold under  

 anbringelsen, herunder om samvær eller kontakt med andre end forældrene.  

 Dette gælder såvel de tilfælde, hvor kommunalbestyrelsen - af hensyn til  

 formålet med anbringelsen - mod forældremyndighedsindehaverens ønske træffer  

 beslutning om, at en kontakt mellem barnet eller den unge og en pårørende  

 eller en anden person skal opretholdes, som de tilfælde, hvor der træffes  

 beslutning om at begrænse eller afbryde en kontakt, som forældremyndighedens  

 indehaver ønsker opretholdt.
 Kommunalbestyrelsens beslutninger om barnets eller den unges samvær eller  

 kontakt med andre end forældrene skal indeholde en begrundelse og kan - i  

 lighed med andre beslutninger under anbringelsen - af  

 forældremyndighedsindehaveren og den unge, der er fyldt 15 år, påklages til  

 det sociale ankenævn, jf. lovforslagets § 67 a, stk. 1.
For så vidt angår barnets eller den unges mulighed for kommunikation med  

 andre end forældrene kan der henvises til, at i tilfælde, hvor det findes  

 nødvendigt at afbryde forbindelsen mellem barnet og dets pårørende, sker  

 dette som en beskyttelse af barnet.
En sådan beslutning bør som udgangspunkt  

 ikke medføre, at barnet afskæres fra at sende breve og postkort.
Barnet kan -  

 uanset den skadelige virkning, som den gensidige kontakt medfører - have et  

 væsentligt behov for at sende en hilsen til sine nærtstående.
En afskæring  

 heraf bør kun ske, hvis denne ensidige kontakt kommer i direkte modstrid med  

 formålet med anbringelsen.
Barnets eller den unges behov for således at kunne meddele sig til  

 personer, der står barnet eller den unge nær, vil blive fremhævet i den  

 kommende vejledning, jf.
Socialministeriets kommentar af 10. marts 1992 til  

 henvendelsen af 17. februar 1992 fra E.
Wium (L 214 - bilag 8).
Socialministerens svar på spørgsmål 62 (L 214 - bilag 77) Spørgsmål 62:
 I forelængelse af ministerens svar på spørgsmål 52 bedes ministeren  

 oplyse, på hvilken måde ministeren vil sikre, at sagsbehandleren, der udtaler  

 sig i sagen, har kendskab til barnet og familien.
 Svar:
Det fremgår af lovforslagets § 32 c, stk. 2, at en undersøgelse af et  

 barns eller en ungs forhold skal resultatere i en begrundet stillingtagen  

 til, om der er grundlag for at iværksætte foranstaltninger, og i bekræftende  

 fald af hvilken art disse bør være.
Det fremgår ligeledes af bestemmelsen, at  

 der skal være oplysning om, hvordan forældremyndighedens indehaver og barnet  

 eller den unge stiller sig til foranstaltningerne.
På denne baggrund bør det indgå som et naturligt led i sagsoplysningen, at  

 sagsbehandleren og andre, der udtaler sig i sagen, skaffer sig et  

 førstehåndskendskab til barnet og familien.
Sammen med de øvrige krav til  

 sagsbehandlingen i undersøgelsesfasen vil dette spørgsmål blive uddybet i den  

 kommende vejledning.
Tillægsbetænkning Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i et møde.
Der er af udvalget  

 stillet spørgsmål til socialministeren, som denne har besvaret, dels  

 skriftligt, dels i samråd.
Nogle af udvalgets spørgsmål og socialministerens  

 svar herpå er optrykt som bilag til tillægsbetænkningen.
 Der er af forskellige mindretal stillet ændringsforslag, hvorom henvises  

 til de ledsagende bemærkninger.
 Herefter indstiller et flertal (Socialdemokratiets, Det  

 Konservative Folkepartis og Venstres medlemmer af udvalget) lovforslaget til  

vedtagelse i den affattelse, hvori det foreligger efter 2. behandling.
 Et mindretal inden for flertallet (Det Konservative Folkepartis og  

 Venstres medlemmer af udvalget) ønsker i tilknytning til svaret på spørgsmål  

 50 at tilføje:
Forslaget om at lade § 32 d udgå helt betyder, at muligheden for at træffe  

 en (tidsbegrænset) beslutning om tvangsmæssig undersøgelse forsvinder.
Hvis  

 forslaget vedtages, må barnet anbringes uden for hjemmet, når det skønnes  

 nødvendigt at få foretaget en undersøgelse.
 Dette betyder, at man er tilbage til den gældende retstilstand, som  

 Graversenudvalget fandt uheldig, fordi det betyder, at der må træffes en  

 anbringelsesbeslutning på et tidspunkt, hvor der skal indledes en  

 undersøgelse, som netop har til formål at vise, om det er påkrævet at  

 anbringe barnet uden for hjemmet.
Udgår bestemmelsen, mister man også muligheden for at gennemføre  

 undersøgelsen ambulant, fordi undersøgelsen kun kan gennemføres ved brug af  

 reglerne om tvangsmæssig anbringelse.
Også bestemmelsen om, at en sådan  

 undersøgelse skal være afsluttet inden 2 måneder, bortfalder.
 Sammenfattende må ændringsforslaget således betegnes som en forringelse af  

 både børns og forældres rettigheder.
 Hertil kommer, at bemærkningerne til ændringsforslaget er direkte  

 misvisende, fordi spørgsmålet om anvendelsen af lov om tvang i psykiatrien  

 kun er aktuelt i de meget få tilfælde, hvor en undersøgelse skal gennemføres  

 tvangsmæssigt på en psykiatrisk afdeling.
 Reglerne i lov om tvang i psykiatrien er uanvendelige uden for det  

 psykiatriske hospitalsvæsen.
 Et mindretal (Socialistisk Folkepartis medlem af udvalget)  

 indstiller lovforslaget til vedtagelse og vil redegøre for sin  

 stilling til de stillede ændringsforslag ved 3. behandling.
 Et andet mindretal (Fremskridtspartiets medlem af udvalget) stemmer  

 for de af mindretallet stillede ændringsforslag, men indstiller lovforslaget  

 til forkastelse.
 Et tredje mindretal (Centrum-Demokraternes medlem af udvalget) kan  

 stemme for de under nr. 2-9 stillede ændringsforslag, vil redegøre for sin  

 stilling til det under nr. 1 stillede ændringsforslag ved 3. behandling og  

 vil hverken stemme for eller imod lovforslaget ved 3. behandling.
 Et fjerde mindretal (Det Radikale Venstres medlem af udvalget) vil  

 redegøre for sin stilling til lovforslaget og til de stillede ændringsforslag  

 ved 3. behandling.
 Et femte mindretal (Kristeligt Folkepartis medlem af udvalget) vil  

 redegøre for sin stilling til lovforslaget og til de stillede ændringsforslag  

 ved 3. behandling.
Ændringsforslag Til § 1 Af et mindretal (FP):
 1) Efter nr. 1 indsættes som nyt nummer:
 »01. I § 14, stk. 6 , indsættes efter 1. pkt. som nyt  

 punktum:
»På en døgninstitution for børn og unge, jf. § 96, kan et barn eller  

 en ung afsondres i aflåst rum i kortere tid og under pædagogisk opsyn, når  

 barnet eller den unge er til fare for sig selv eller andre.«» Af et mindretal (FP og CD):
 2) Nr. 2 udgår.
 3) I den under nr. 7 foreslåede affattelse af kapitel  

 8 udgår i § 32 c, stk. 1, 2. pkt., », jf. dog § 32 d«.
 4) I den under nr. 7 foreslåede affattelse af kapitel  

 8 udgår § 32 d.
 5) I den under nr. 7 foreslåede affattelse af kapitel  

 8 udgår i § 35 c, stk. 1 , »14, stk. 7, 32 d,», og i  

§ 35 c, stk. 4, udgår », for så vidt angår § 32 d dog indtil  

 undersøgelsen er afsluttet«, i § 36 a, stk. 3, og i § 36 b  

 udgår »32 d,», i den under nr. 12 foreslåede affattelse af  

kapitel 18 udgår i § 127, stk. 3, 1. pkt. , »§ 14, stk. 7,  

 og«, i den under nr. 12 foreslåede affattelse af kapitel  

 18 udgår i § 127, stk. 4, 1. pkt. , »§ 14, stk. 7, § 32  

 d,», og i den under nr. 12 foreslåede affattelse af kapitel  

 18 udgår i § 128, stk. 2, 2. pkt., »§ 14, stk. 7, og«.
 6) I det under nr. 11 foreslåede nye kapitel 15 a  

 udgår § 67, stk. 5 .
 7) I den under nr. 12 foreslåede affattelse af kapitel  

 18 udgår § 124, stk. 1, nr. 1 og 2.
 Nr. 3-8 bliver herefter nr. 1-6.
 8) I den under nr. 12 foreslåede affattelse af kapitel  

 18 udgår i § 124, stk. 4 , »en sag om brev- og telefonkontrol  

 efter § 14, stk. 7, og«.
 9) I den under nr. 12 foreslåede affattelse af kapitel  

 18 udgår § 127, stk. 1, nr. 1 og 2.
 Nr. 3-9 bliver herefter nr. 1-7.
Bemærkninger Til nr. 1 Ved ændringsforslaget bliver det muligt at isolere et barn eller en ung i  

 et almindeligt værelse på en døgninstitution.
Til nr. 2 Det fastslås hermed, at skal brev- og telefonkontrol finde sted, skal det  

 ske efter retsplejelovens regler.
Til nr. 3, 5, 6, 7, 8 og 9 Ændringsforslagene er en konsekvens af ændringsforslag nr. 2 og 4.
 Jytte Andersen (S) Pernille Forchhammer (S) Jytte Hilden (S) Jørn  

 Pedersen (S) Jan Petersen (S) Grete Schødts (S) Taanquist (S) nfmd.  

Hanne Thanning Jacobsen (SF) Bente Juncker (CD) Pia Christmas-Møller (KF)  

 Per Tærsbøl (KF) Grethe Fenger Møller (KF) Eva Kjer Hansen (V) Hanne  

 Severinsen (V) Tom Behnke (FP) Lone Dybkjær (RV) Kofod-Svendsen (KRF)  

 fmd.
Bilag Nogle af udvalgets spørgsmål til socialministeren og dennes svar herpå Spørgsmål 38:
 Ministeren bedes yde teknisk bistand til udarbejdelse af et  

 ændringsforslag til lovens § 14, der skal medføre, at det foreslåede stk. 4  

 ændres således, at retsplejelovens regler om ransagning altid skal følges.
 Svar:
Indledningsvis bemærkes, at retsplejelovens regler om ransagning alene  

 gælder inden for strafferetsplejen.
De straffeprocessuelle indgreb, herunder  

 ransagning, er en del af de efterforskningsmidler, der står til rådighed for  

 politi og anklagemyndighed, når den offentlige strafforfølgning skal udføres.  

 De tvangsindgreb, der er reguleret i retsplejeloven, anvendes først og  

 fremmest til at fremskaffe oplysninger til brug for afgørelsen af  

 tiltalespørgsmålet og til sikring af beviser med henblik på en eventuel  

 senere domsforhandling i sagen.
Retsplejelovens regler om ransagning kan således ikke anvendes på den  

 brev- og telefonkontrol, der er foreslået i § 14, stk. 4, da der ikke er tale  

 om et straffeprocessuelt indgreb.
Formålet med den foreslåede bestemmelse i §  

 14, stk. 4, er alene at beskytte barnet eller den unge.
Reglen er i øvrigt  

 ikke specielt rettet mod forældrene.
Det kan f.eks. være nødvendigt at  

 kontrollere et barns eller en ungs kontakt med jævnaldrende eller voksne uden  

 for institutionen.
Der vil således kunne være behov for at hindre, at barnet  

 eller den unge bliver inddraget i kriminalitet eller udnyttet seksuelt af  

 udenforstående.
Der findes i lovgivningen en række eksempler på hjemmel til at foretage  

 tvangsindgreb af ikkestraffeprocessuel karakter.
Spørgsmålet om sådanne  

 tvangsindgreb uden for strafferetsplejen er behandlet i betænkning nr. 1039  

 (1985). I denne betænkning fremhæves, at det er vigtigt, at der i  

 lovgivningen vedrørende tvangsindgreb er taget stiling til både beføjelsernes  

 omfang, og om retskendelse skal indhentes.
I betænkningen anføres, at der i  

 forbindelse med overvejelserne om indførelse af hjemmel til tvangsindgreb  

 nøje bør tages stilling til, om det er nødvendigt, at der gives materielle  

 beføjelser.
Findes det at være tilfældet, er der ifølge betænkningen i  

 almindelighed ikke et reelt indhold i et krav om retskendelse.
 Betænkningen indeholder en lang række eksempler på bestemmelser, der giver  

 adgang til tvangsindgreb uden retskendelse.
Der findes ingen regler, der angiver fremgangsmåden, hvis der skal  

 indhentes en retskendelse forud for et tvangsindgreb uden for  

 strafferetsplejen.
I ovennævnte betænkning er det anført, hvordan  

 fremgangsmåden muligvis er.
Da der ikke er tale om straffeprocessuelle  

 indgreb, og da strafferetsplejens former i øvrigt ikke er anvendelige, jf.  

 retsplejelovens §§ 683-684, må retskendelse tilvejebringes efter de  

 civilprocessuelle bestemmelser.
Der er her to muligheder, idet der enten kan  

 anlægges en (landsrets)sag, eller der kan søges indhentet en kendelse fra  

 fogedretten.
Anlæg af en retssag i de situationer, der er omfattet af forslagets § 14,  

 stk. 4, må siges at være en højst uhensigtsmæssig fremgangsmåde.
Et krav om  

 retskendelse forud for brev- og telefonkontrol vil umuliggøre, at reglerne  

 kan virke efter deres hensigt.
Hvis det er et ufravigeligt krav, at der indhentes en retskendelse forud  

 for brev- og telefonkontrol, er det min opfattelse, at denne kontrolmulighed  

 så hellere helt bør opgives.
I de alvorlige sager må man da benytte  

 muligheden for helt at afbryde kontakten mellem barnet og forældrene eller  

 andre personer uden for institutionen.
 Spørgsmål 50:
 Ministeren bedes redegøre for, på hvilken måde der eksisterer et særligt  

 behov for hjemmel til tvangsmæssig gennemførelse af undersøgelser uden for de  

 tilfælde, hvor undersøgelse og behandling, eventuelt ved anvendelse af tvang,  

 kan ske efter lov om tvang i psykiatrien, idet opmærksomheden særligt  

 henledes på, at der også ved lægens konstatering af, om betingelserne for  

 tvangsindlæggelse er til stede efter denne lov, naturligt må være tale om en  

 foreløbig vurdering.
 Svar:
 Efter den gældende bestemmelse i bistandslovens § 123, stk. 1, nr. 2, kan  

 der træffes beslutning om at anbringe et barn i psykiatrisk hospitalsafdeling  

 eller et hospital for sindslidende med tilslutning af hospitalets overlæge,  

 selv om de almindelige betingelser i henhold til lovgivningen om sindslidende  

 personers hospitalsophold ikke er opfyldt.
Som det fremgår af betænkningen (1212/1990), der ligger til grund for  

 lovforslaget, har det sagkyndige udvalg nøje overvejet, om bestemmelsen i §  

 123, stk. 1, nr. 2, burde opretholdes.
Ifølge udvalget benyttes bestemmelsen  

 kun i meget få tilfælde, og primært hvor der er behov for at få barnet  

 undersøgt, og hvor det skønnes, at undersøgelsen kun kan foregå ved  

 indlæggelse på psykiatrisk afdeling.
Udvalget fandt endvidere, at det var  

 principielt uheldigt at bruge reglerne om anbringelse i tilfælde, hvor det  

 drejer sig om at tilvejebringe det fornødne beslutningsgrundlag.
Konklusionen på udvalgets overvejelser blev, at der var behov for en  

 særlig undersøgelseshjemmel i bistandsloven.
Lov om tvang i psykiatrien giver  

 kun mulighed for at tvangsindlægge børn, der er psykotiske (sindssyge eller i  

 en tilstand, der ganske må ligestilles hermed). En særlig hjemmel i  

 bistandsloven skal således dels tilgodese behovet for at kunne indlægge et  

 ikkepsykotisk barn til undersøgelse på psykiatrisk afdeling, dels tilgodese  

 behovet for at få barnet undersøgt også i de tilfælde, hvor forældrenes  

 samtykke ikke kan opnås.
 I betænkningen er der på side 146-154 nærmere redegjort for udvalgets  

 overvejelser vedrørende forholdet mellem bistandsloven og lov om tvang i  

 psykiatrien.
