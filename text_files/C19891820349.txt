Indledning Indledning Bestemmelserne om momspligtens omfang er indeholdt i lovens § 2.
 Bestemmelsen i § 2, stk 5, vedrørende fritagelse for momspligt for  

 velgørende arrangementer er optaget i kap REGISTRERING, idet der ved en sådan  

 fritagelse også foreligger en fritagelse for registrering.
 Distriktstoldkamrene er bemyndiget til at træffe afgørelser som 1. instans  

 i alle spørgsmål vedrørende momspligten på grundlag af loven,  

 bekendtgørelserne og de bestemmelser, der er optaget i kapitlet.
Momspligten for varer Efter lovens § 2, stk 1, omfatter momspligten alle varer, såvel nye som  

 brugte.
Afgrænsning af varebegrebet Som varer anses bl a:
- gas, vand, elektricitet, varme, kulde, damp o lign - dyr og planter - frimærker og mønter til samlerbrug, jf nedenfor - kosmetiske proteser, såsom kunstige ører, øjne, næser mv - lysbilledserier med eventuelt tilhørende tekster, fx til  

 undervisningsbrug - lægemidler, herunder blodfraktioneringsprodukter af donorblod  

 (blodderivater), jf nedenfor - mærkater, emblemer o lign.
Der skal dog ikke betales moms ved salg af  

 mærker mv som led i en indsamling, som en velgørende eller almennyttig  

 organisation har anmeldt til politiet efter reglerne om offentlige  

 indsamlinger i tilfælde, hvor mærket virker som en slags kvittering for  

 bidrag til indsamlingen.
Se også kap REGISTRERING, »Velgørende  

 arrangementer mv« - ædelmetaller i barreform og ædelstene (investeringsobjekter).
 Som varer anses  ikke :
- fast ejendom.
Der skal således ikke betales moms ved salg af fast  

 ejendom.
Til fast ejendom hører selve grundstykket samt træer, avl på roden,  

 hegn, brønde, bygninger, anlæg og bygningstilbehør, så længe dette er fast  

 anbragt på grunden eller bygningen.
 Ved salg af avl på roden (fx uhøstet korn) skal der dog beregnes moms,  

 idet der ved handlen ikke medfølger et grundstykke.
- fordringer mv.
Obligationer, pantebreve, aktier, gældsbeviser o lign  

 samt betalingsmidler såsom mønter og frimærker - men ikke til samlerbrug, jf  

 nedenfor.
 Selve tryksagen (papiret) er dog momspligtig og skal momsberigtiges ved  

 levering fra trykkeri mv.
- fuldblod og blodkomponenter.
Ved blodkomponenter forstås dele af  

 donorblod fremstillet ud fra fuldblod ved simple blodbanksprocesser, som fx  

 centrifugering og frysning, og beregnet til transfusioner.
Blodkomponenter  

 fremstilles i hospitalernes blodbanker og altid efter konkret rekvisition til  

 brug for en enkelt person.
Se også »Blodfraktioneringsprodukter«.
- mælk fra mennesker - organer fra mennesker (fx nyrer til transplantation).
Afgørelser Frimærker til samlerbrug Frimærker - såvel nye som brugte - der sælges til samlerbrug, er  

 momspligtige.
Ikke-gangbare frimærker Salg af ikke-gangbare frimærker, både danske og udenlandske, herunder  

 grønlandske og færøske, anses umiddelbart som salg til samlerbrug.
Gangbare frimærker Salg af gangbare frimærker anses også i et vist omfang som salg til  

 samlerbrug:
Frimærker, som sælges af postvæsenet eller fra detailforretninger, som  

 videresælger dem med rabat på indkøbet hos postvæsenet, jf postloven,  

 betragtes som køberens erhvervelse af en ret til senere og uden yderligere  

 vederlag at modtage en tjenesteydelse af postvæsenet.
Hvorvidt det beløb, som  

 betales ved købet af frimærket, senere bliver belastet med moms, afhænger af  

 arten af den tjenesteydelse, som postvæsenet senere leverer køberen.
Såfremt postfriske danske frimærker sælges af andre end postvæsenet eller  

 fra detailforretninger, som ikke i henhold til postloven kan godkendes til på  

 lige fod med postvæsenet at sælge frimærker, kan afsætningen derimod ikke  

 anses at være sket med det formål senere at skulle dække et krav på en af  

 postvæsenet præsteret tjenesteydelser.
Frimærkerne må i disse tilfælde  

 betragtes som nye varer (samlerobjekter), der er omfattet af momspligten.
 Det vil sige, at bl a frimærkeklubber skal betale moms af salget af  

 gangbare danske frimærker.
Førstedags-kuverter Postvæsenet (Postens Filateli, København) sender på udgivelsesdagen for  

 nye frimærker førstedags-kuverter til frimærkehandlere m fl enten enkeltvis  

 som almindeligt adresserede brevforsendelser (særskilt indsendte  

 bestillinger) eller samlet i en særlig omslagskuvert (abonnementsordning). I  

 sidstnævnte tilfælde er kuverterne ikke adresserede.
Levering af  uadresserede førstedags-kuverter anses som varer, der  

 omfattes af momspligten.
Der skal betales moms af hele betalingen for  

 førstedags-kuverterne, incl den pålydende værdi af de påklæbede frimærker.
 Der skal derimod ikke betales moms af  adresserede  

 førstedags-kuverter, der forsendes enkeltvis som almindeligt adresserede  

 brevforsendelser.
 Gebyrer, som frimærkehandlere opkræver for at formidle, at kunder modtager  

 førstedags-kuverter, er omfattet af momspligten. (Med hensyn til i hvilket  

 omfang gebyrer vedrørende adresserede førstedags-kuverter skal medregnes til  

 den momspligtige omsætning hos frimærkehandlerne henvises til kap OMSÆTNING).
Mønter til samlerbrug Mønter - både ikke gangbare mønter (fx antikke) og gangbare mønter - der  

 sælges til samlerbrug, er momspligtige.
Gangbare danske og udenlandske mønter anses som forhandlet til samlerbrug,  

 når de sælges til en pris, der er højere end den pålydende værdi med tillæg  

 af pengeinstitutternes sædvanlige ekspeditionsgebyr for valutahandel.
For  

 udenlandske mønter omregnes den pålydende værdi efter valutakursen -  

 sælgerkursen.
Gangbare mønter (men ikke medailler o lign), der udgives og sælges til  

 fordel for velgørende eller humanitære organisationers arbejde, fx  

 Verdensnaturfonden og FAO, er  ikke momspligtige, selv om mønterne  

 sælges til en højere pris end den pålydende værdi.
Det forudsættes, at hele  

 overskuddet ved salget tilfalder den velgørende organisation - bortset fra  

 den andel, som sælger/distributør beregner sig til dækning af udgifterne ved  

 salget, såsom annoncering og porto.
 Mønthandlere, der for egen regning sælger sådanne mønter, skal betale moms  

 efter de almindelige regler.
 Der henvises i øvrigt til kap REGISTRERING, »Velgørende arrangementer  

 mv« og kap INDFØRSEL.
Blodfraktioneringsprodukter Fraktioneringsprodukter af donorblod (blodderivater) er omfattet af  

 momspligten.
Blodderivater er specialiserede præparater til patientbehandling,  

 fremstillet ud fra donorblod eller blodkomponenter, almindeligvis ved  

 komplicerede, ofte industrielle fysisk-kemiske eller biokemiske  

 oprensningsprocesser.
Deres markedsføring er betinget af Sundhedsstyrelsens  

 godkendelse.
 Indtil nu er godkendt ca 20 præparater, herunder human immunglobulin  

 (tidligere benævnt human gammaglobulin), Faktor VIII, Albumin og Interferon.
Hospitalers salg af sølv Hospitalers afsætning af sølv, som ved hjælp af eget elektrolyseanlæg er  

 udvundet fra fikservæske i hospitalets røntgenafdeling, er omfattet af  

 momspligten.
Hospitaler skal ikke betale moms ved salg af fikservæske og brugte  

 røntgenfilm, der hidrører fra hospitalsvirksomheden.
Se kap REGISTRERING.
Momspligten for ydelser Efter lovens § 2, stk 2, omfatter momspligten alle ydelser der ikke er  

 direkte nævnt i stk. 3.
 Ydelser, der ikke kan henføres til en af undtagelsesbestemmelserne i  

 lovens § 2, stk 3, er således principielt momspligtige.
 Undtagelsesbestemmelserne omfatter 14 ydelsesområder (punkt a-n), der er  

 nærmere beskrevet i det følgende.
I tilslutning til de enkelte undtagelsesbestemmelser er der - så vidt  

 muligt - givet generelle bemærkninger med henblik på afgrænsning af det  

 fritagne ydelsesområde.
Endvidere er der givet henvisning til afgørelser, der  

 har relation til de enkelte undtagelsesbestemmelser, og som er optaget i  

 alfabetisk orden i afsnittet »Afgørelser«.
 Generelt bemærkes, at det principielt er samtlige selvstændige  

 aktiviteter, der må vurderes ved afgørelse af virksomheders momspligt.  

 Kantine- og marketenderivirksomhed samt kiosksalg vil således altid være  

 momspligtig, uanset om aktiviteterne foregår i en momspligtig eller i en  

 momsfri virksomhed, fx skole, bank, forsikringsselskab.
Undtagelsesbestemmelserne a.
Sundhedssektoren Hospitalsbehandling, lægevirksomhed, tandlæge- og anden dentalvirksomhed,  

 kiropraktik, fysioterapi og anden egentlig sundhedpleje.
 Herved holdes sundhedssektoren stort set uden for momspligten.
 Med hensyn til spørgsmålet om, hvorvidt en ydelse (behandling) kan anses  

 som »anden egentlig sundhedspleje« og dermed være undtaget fra  

 momspligten, lægges vægt på følgende:
 1. Hvis behandlingen foretages af en autoriseret  

 medicinalperson, er den uden videre momsfri.
 2. Det samme gælder, hvis behandlingen berettiger til  

 refusion efter den offentlige sygesikringsordning.
 3. Hvis ingen af betingelserne efter punkt 1 eller 2  

 er opfyldt, tages der hensyn til, om behandlingen (eventuelt i forhold til en  

 bestemt patientgruppe) af Sundhedsstyrelsen anses for at høre under det  

 sundhedsmæssige område, fx ved at behandlingen sker efter henvisning fra læge  

 eller hospital.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- alternative helbredere (akupunkttører m fl) - bedriftssundhedstjeneste - body-building - elektroterapi - helsestudio - hirsutisme-behandling - hudpleje, fodpleje og skønhedspleje - hypnose mv - hårpleje - intuitiv massage - kiropraktik - kontaktlinser - kuranstalt - laboratorievirksomhed - naturlægevirksomhed mv - optikere (tilpasning af kontaktlinser) - plejefunktioner (plejeservice) - psykologer - rideundervisning (handicapridning) - tolkes ydelser i forbindelse med lægehjælp - vagt- og overvågningsordninger.
b.
Den sociale sektor Social forsorg og bistand, herunder vuggestuer, børnehaver, fritidshjem,  

 observationshjem, plejehjem o lign private eller offentlige institutioner.
 Herved holdes den sociale sektor uden for momspligten.
 Fritagelsen omfatter fx også servering til lave takster af mad og  

 drikkevarer mv for klienter i herberger, dagcentre for pensionister mv, når  

 institutionen drives med fuld underskudsdækning i henhold til bistandsloven.
Der skal normalt heller ikke betales moms af servering mv mod en symbolsk  

 betaling i tilsvarende institutioner, hvor der ikke ydes underskudsdækning  

 efter bistandsloven.
Se kap REGISTRERING.
 Evt kiosksalg vil altid være momspligtig.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- administration (for daginstitutioner) - kostleverancer fra offentlige institutioner m fl - lejefunktioner (plejeservice) - sociale institutioner - svømmebade og offentlige badeanstalter - tolkes ydelser i forbindelse med social bistand - udlejning af hotelværelser mv (udlejning af ferieboliger til  

 pensionister og handicappede) - udlejning af sportsfaciliteter - ungdomsklubber - vagt- og overvågningsordninger.
c.
Skole- og undervisningssektoren Skole- og universitetsundervisning, faglig uddannelse, herunder omskoling,  

 samt anden undervisning, der har karakter af egentlig skolemæssig eller  

 faglig uddannelse.
Undervisning i sprog, musik, legemsøvelser, håndarbejde,  

 tegning, bogføring og maskinskrivning anses for uddannelse af denne karakter.
 Herved er næsten hele skole- og undervisningssektoren holdt uden for  

 momspligten for så vidt angår undervisningsydelser.
Med hensyn til spørgsmålet om, hvad der forstås ved faglig uddannelse,  

 herunder omskoling, lægges der vægt på, om undervisningen går ud på at  

 bibringe eller vedligeholde kundskaber alene med erhvervsmæssigt sigte.
Der  

 lægges i tvivlstilfælde vægt på, om undervisningen er godkendt af det  

 offentlige og/eller af en faglig organisation.
Det er en betingelse, at  

 undervisningen ikke har karakter af konsulentbistand til en virksomhed.
 Afgrænsningsproblemerne har i øvrigt især drejet sig om  

 »undervisning, der har karakter af faglig uddannelse« samt  

 »undervisning i legemsøvelser« (fx gymnastik, dans, jazzballet,  

 afspænding, yoga og helsesport).
 Der henvises til følgende afgørelser vedrørende afgrænsningen mellem  

 momsfri og momspligtige ydelser:
- astrologiundervisning - body-building - bridgeundervisning - danseskoler - flyveundervisning og fly-simulatortræning - frisørstævner - golfundervisning - healing - helsestudio - intuitiv massage - karateundervisning - kuranstalter - køreskoler m fl - naturlægevirksomhed mv - rideundervisning - sportsarrangementer - sundhedskurser/slankekurser - svømmebade og offentlige badeanstalter - tennistræning - udlejning af sportsfaciliteter mv - undervisnings- og kursusvirksomhed mv.
d.
Kulturelle aktiviteter Kulturelle aktiviteter, herunder biblioteker, museer, zoologiske haver o  

 lign.
Momspligtig er dog radio- og fjernsynsudsendelser, teater- og  

 biografforestillinger, koncerter o lign.
 Herved er dele af den kulturelle sektor holdt uden for momspligten,  

 bortset fra den mere forlystelsesbetonede del af kulturlivet.
 Der henvises til følgende afgørelser vedrørende afgrænsningen mellem  

 momsfri og momspligtige ydelser:
adgangskort mv - akvarieudstilling - arkitekt- og ingeniørvirksomhed (arkitektkonkurrencer) - blomsterparker mv - dyreudstilling - dyrskuer - forlystelser - kunstudstillinger - radio- og fjernsynsudsendelser - udlejning af varer (biblioteker) - udstillingsvirksomhed.
e.
Sportsaktiviteter Sportsaktiviteter og sportsarrangementer, herunder arrangementer, hvortil  

 er knyttet spil på totalisator eller på anden lignende måde.
Momspligtig er  

 dog motorløb og arrangementer, hvor der deltager professionelle sports- og  

 idrætsudøvere, fodboldkampe dog kun, når der deltager professionelle på begge  

 hold.
Denne bestemmelse indebærer, at entreindtægter hidrørende fra  

 amatørarrangementer er momsfri, hvorimod entreindtægter til professionelle  

 arrangementer er momspligtige.
Hvis der - fx i tennisstævner - deltager både  

 amatører og professionelle, skal der betales moms af hele entreindtægten.
 Sportsarrangementer, hvortil der er knyttet spil på totalisator, er ikke  

 momspligtige, selv om der deltager professionelle.
 Bestemmelsen indebærer endvidere, at undervisning og træning, som foregår  

 i klubregi, er momsfri som en sportsaktivitet.
 Der henvises til følgende afgørelser vedrørende afgrænsningen mellem  

 momsfri og momspligtige ydelser:
- bridgeundervisning - fodboldklubber - forlystelser (billard- og keglebanespil) - golfundervisning - hestevæddeløb - hundeklubber - kontrollørydelser vedr idrætsanlæg - motorløb - rideundervisning - sportsarrangementer - svømmebade og offentlige badeanstalter - tennistræning - totalisatorforstandere - udlejning af hotelværelser mv (udlejning af spejderhytter mv) - udlejning af sportsfaciliteter - ungdomsklubber.
f.
Personbefordring Fritagelsen omfatter befordring af personer med alle former for  

 transportmidler.
 Momspligtig er dog anden erhvervsmæssig passagerkørsel med bus end  

 rutekørsel.
 En bus er i relation til momsloven et køretøj, der er indrettet til  

 befordring af mere end 10 personer inkl føreren.
Et køretøj, som oprindelig er konstrueret og indrettet til befordring af  

 mere end 10 personer inkl føreren, men som er godkendt til transport af  

 handicappede personer i kørestole, anses ikke som en bus på de ture, hvor  

 bestolingen i køretøjet af hensyn til personer i kørestole er ændret til  

 befordring af højst 10 personer inkl føreren.
Det er tilladt at befordre  

 andre personer samtidig.
 Der skal således ikke beregnes moms ved kørsel på sådanne ture.
 Varetransport er momspligtig, herunder kørsel i hyrevogne med hastende  

 småforsendelser samt udbringning af mad til pensionister m fl.
 Transport af varer, fx rejsegods og overfart af biler, der sker i  

 forbindelse med ikke-momspligtig persontransport, er momspligtig, når der  

 kræves særskilt betaling for transporten af varen.
 Der henvises i øvrigt til følgende afgørelser:
- hyrevognsvirksomhed - stadepladsafgifter (rutebiler).
g.
Postvæsenets tjenesteydelser Postvæsenets tjenesteydelser.
Momspligtig er dog telekommunikation og  

 pakkepost.
Denne bestemmelse indebærer først og fremmest, at postvæsenets  

 hovedaktivitet, brevombæring, fritages for moms.
Bestemmelsen er - sammen med  

 den omstændighed, at frimærker er lovligt betalingsmiddel - baggrunden for,  

 at der ikke skal betales moms ved salg af gangbare, ustemplede frimærker til  

 pålydende værdi.
 Der henvises til følgende afgørelser:
- postekspeditionsarbejde - postvæsenets tjenesteydelser - telefon mv.
h.
Udlejning mv af fast ejendom Udlejning, bortforpagtning og administration af fast ejendom.
Momspligtig  

 er dog udlejning af værelser i hoteller, gæstgiverier, moteller o lign,  

 udlejning af værelser i virksomheder, der udlejer for kortere tidsrum end 1  

 måned, samt udlejning af camping-, parkerings- og reklameplads.
 Ved den foretagne afgrænsning mellem momsfri udlejning af fast ejendom og  

 momspligtig udlejning af værelser er det hovedsigtet, at momspligten skal  

 omfatte al udlejning af værelser i hoteller o lign, samt anden udlejning af  

 værelser og lejligheder til personer, der tager midlertidigt ophold uden at  

 skifte bopæl, fx til ophold under ferie mv.
 Udlejning af værelser og lejligheder til brug som fast bolig for lejeren  

 skal så vidt muligt ikke være momspligtig.
 Udlejning af almindelige sommerhuse anses som udlejning af fast ejendom.
Udlejning af selskabslokaler, mødelokaler o lign i hoteller,  

 restaurationer, forsamlingshuse, idrætshaller mv, anses som udlejning af fast  

 ejendom.
Det er dog en forudsætning, at der ikke er servering i lokalerne.
Se  

 endvidere afsnittet om forsamlingshuse i kap REGISTRERING.
Ved afgrænsningen mellem momsfri ejendomsadministration og momspligtige  

 administrationsydelser er der bl a lagt vægt på, at der skal foreligge aftale  

 om varetagelse af den løbende ejendomsadministration.
Denne aftale skal  

 tillige omfatte samtlige de opgaver, som administratorer af  

 udlejningsejendomme normalt påtager sig inden for rammerne af det sædvanlige  

 honorar.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- adgangskort mv - bortforpagtning - campingpladser - dyrskuer - ejendomsadministration - grundejerforeninger - kontrollørydelser vedr idrætsanlæg - lejrskolevirksomhed - lystbådehavne mv - reklame mv - rettigheder/forpligtelser - time-shares - udlejning (og bortforpagtning) af fast ejendom - udlejning af hotelværelser mv - udlejning af garage- og parkeringsplads - udlejning af jagt- og fiskeret - udlejning af selskabslokaler - udlejning af varer - udlejningsformidling - varmemålerservice.
i.
Forsikringsvirksomhed Fritagelsen omfatter forsikringsvirksomhed, der udøves af  

 forsikringsselskaber og forsikringsmæglere samt andre, der medvirker ved  

 tegning af forsikringer mod provision.
 Endvidere omfatter fritagelsen vurderings- og taksationsydelser mv, der  

 udføres for forsikringsselskaber, når ydelserne kan anses for at indgå som  

 led i den momsfri forsikringsvirksomhed.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- adgangskort mv - administration af fordringer - advokatvirksomhed - aktuarvirksomhed - detektivbureauer - dispachører - edb-ydelser - ejendomsmæglervirksomhed - forsikringsmæglervirksomhed - garantiydelser for rustbeskyttelse - motorkøretøjsforsikring - vurderingsvirksomhed mv.
j.
Finansieringsvirksomhed mv Bank- og sparekasse- samt finansieringsvirksomhed.
Momspligtig er dog  

 udlejning af bankbokse.
 Fritagelsen omfatter også advokaters behandling af lånesager samt  

 formueforvaltning.
 Endvidere omfatter fritagelsen vurderingsydelser, der foretages for  

 finansieringsselskaber, herunder pengeinstitutter, realkreditinstitutioner og  

 vekselerere, når ydelsen har forbindelse med selskabernes långivning mv.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- administration af fordringer - administration for investeringsforening - advokatvirksomhed - betalingskortselskaber, kontoringe, rabatforeninger og indkøbsforeninger  

 mv - ejendomsmæglervirksomhed - foreningsbureau - formueforvaltning - forsikringsmæglervirksomhed - kontoringes servicevirksomhed - omvekslinger af fremmed valuta - pengeinstitutternes Købe- og Kreditkortaktieselskabs pengeoverførsel  

 (Dan-kortet) - pengeinstitutternes Pengeautomatselskabs betalingsformidlingsservice - pengeinstitutters bogførings- og administrationsydelser for  

 landboauktioner og eksportmarkeder mv - pengeinstitutters bogførings- og revisionsarbejde for fiskerierhvervet - udlejning af bankbokse - vurderingsvirksomhed mv - Værdipapircentralen.
k.
Lotterier o lign Fritagelsen omfatter bortlodning ved salg af lodsedler, tombola,  

 amerikansk lotteri, bankospil o lign, for så vidt der er opnået (eller ikke  

 kræves) tilladelse efter Justitsministeriets cirkulære om bortlodning.
En  

 sådan tilladelse gives af politiet og kun til fordel for velgørenhed eller  

 andre almennyttige formål.
 Lotterier mv, der udøves på almindelig erhvervsmæssig basis, kan ikke opnå  

 politiets tilladelse og er derfor momspligtige, fx spil i bingohaller.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- dyrskuer - forlystelser - klasselotteri - tipsforhandleres provision - tombola, amerikansk lotteri og bankospil - totalisatorforstandere.
l.
Forfattervirksomhed mv Forfatter- og komponistvirksomhed samt anden kunstnerisk virksomhed.
 Fritagelsen omfatter bl a journalistisk virksomhed og foredragsvirksomhed.
 Fritagelsen omfatter også kunstnere, kunstnergrupper og orkestre mv, der  

 medvirker ved forskellige arrangementer (fx teaterforestillinger og  

 koncerter) uden at være arrangører eller medarrangører.
 Der henvises i øvrigt til følgende afgørelser vedrørende afgrænsningen  

 mellem momsfri og momspligtige ydelser:
- anmeldelser i aviser mv - arkitekt- og ingeniørvirksomhed (besvarelse af brevkassespørgsmål) - disc-jockeyer - farvekonsulenter - forlystelser - hypnose mv - illustratorer - informationskontor - konsulentvirksomhed mv (rådgivning i selskabsretlige spørgsmål) - kunstnerbureauer (management) - oversættervirksomhed/translatørvirksomhed - rettigheder/forpligtelser - slægtsforskning - tatovører.
m.
Rejsebureauvirksomhed mv Rejsebureauvirksomhed og turistkontorers oplysnings- og  

 informationsvirksomhed mv.
Rejsebureauers og turistkontorers formidling af ophold her i landet i  

 sommerhuse og andre ikke-momspligtige ferieboliger er momspligtig.
Det  

 gælder, selv om formidlingen sker som led i et rejsearrangement.
 Rejsebureauer skal i visse tilfælde momsregistreres, hvis bureauet sælger  

 turistbusrejser, jf kap SPEC AFG.
 Der henvises til følgende afgørelser vedrørende afgrænsning af  

 fritagelsesbestemmelsen:
- rejsebureauvirksomhed - turistkontorer - tyske udlejningsbureauer - udlejningsformidling.
n.
Bedemandsvirksomhed Tjenesteydelser udøvet af bedemænd m fl i direkte tilknytning til  

 bisættelser.
Der henvises til afgørelsen vedrørende bedemandsvirksomhed mv.
Afgørelser I det efterfølgende er i alfabetisk orden redegjort for de afgørelser mv,  

 der er truffet i spørgsmål om momspligtens omfang vedrørende ydelser.
 Da en ydelse som nævnt kun er undtaget fra momspligten, hvis den kan  

 henføres til en af lovens undtagelsesbestemmelser, vil det i de enkelte  

 afgørelser summarisk være nævnt, hvilket punkt i lovens § 2, stk 3, den  

 pågældende ydelse er omfattet af, fx:
 »Tipsforhandleres provision er undtaget fra momspligten (punkt k -  

 lotterier o lign)».
 Hvis det under behandlingen af en sag har været anført, at den pågældende  

 (momspligtige) ydelse må kunne henføres til en given undtagelsesbestemmelse,  

 men hvor påstanden ikke er taget til følge, vil teksten eksempelvis blive  

 udformet således:
 »Varmemålerservice er omfattet af momspligten ( ikke punkt h -  

 ejendomsadministration)».
Hvis der ikke har været nogen konkret undtagelsesbestemmelse inde i  

 diskussionen ved sagsbehandlingen mv, hvorefter pågældende ydelse er kendt  

 momspligtig, vil der eksempelvis blot være anført, at »Korrekturlæsning er momspligtig«, hvilket betyder, at ydelsen  

 er momspligtig efter lovens § 2, stk 2, idet ingen af  

 undtagelsesbestemmelserne i stk 3, kan finde anvendelse.
Adgangskort mv Salg af campingpas og vandrerkort er undtaget fra momspligten (punkt i -  

 forsikringsvirksomhed). Det er herved lagt til grund, at en del af betalingen  

 vedrører en ansvarsforsikring.
 Salg af dagkort (fiskekort) fra sportsfiskerforeninger er indtil videre  

 ikke omfattet af registreringspligten, jf kap REGISTRERING: Om udlejning  

 (salg) af fiskeret se afgørelsen »Udlejning af jagt- og fiskeret«.
 Salg af museumskort er undtaget fra momspligten (punkt d - kulturelle  

 aktiviteter).
Administration Administrationsydelser er som hovedregel omfattet af momspligten.
En  

 undtagelse herfra er administration af fast ejendom - se  

 »Ejendomsadministration«.
Administration af fordringer Registrerede virksomheder (produktions- og salgsselskaber) overdrager ofte  

 fakturakrav på kunder til trediemand fx et factoringselskab eller et af  

 virksomheden oprettet finansieringsselskab.
Herved opnås der en  

 likviditetsforbedring.
Kunderne betaler til factoringselskabet, som afregner til leverandøren med  

 fradrag af provision for inkassering og førelse af kundebogholderiet.
Det kan  

 aftales, at factoringselskabet helt eller delvis overtager risikoen for  

 skyldnerens betaling af fordringen (kreditrisikoen).
Fordringerne overdrages (transporteres) enten til sikkerhed for ydede lån  

 eller til eje.
Overdragelse af fordringer til belåning anses for at være sket  

 til eje, når aftale mellem parterne ikke indeholder en klar tilkendegivelse  

 af, om overdragelse sker til eje eller til sikkerhed.
 Administrationsydelser, fx bogføring, udsendelse af kontoudtog, rykning af  

 debitorer, rentetilskrivning og registrering af kasserabatter vedrørende  

 fremmede fordringer - herunder administration af fordringer, der er  

 overdraget til sikkerhed for et lånemellemværende, og fordringer, hvis  

 transport nok er formuleret som en overdragelse til eje, men med samtidig  

 aftale om tilbagetransport/regres - er omfattet af momspligten.
 Factoring- og finansieringsselskaber, der afsætter sådanne ydelser i  

 forbindelse med administration af fremmede fordringer, herunder til sikkerhed  

 for et lånemellemværende eller med aftale om tilbagetransport, skal derfor  

 registreres og betale moms.
Selskaber, der alene administrerer fordringer, som er overdraget til eje,  

 er derimod ikke omfattet af registreringspligten.
Det samme gælder, hvis en  

 virksomhed alene - uden forbindelse med administration - yder långivning,  

 eventuelt kombineret med en kreditrisikoforsikring (punkt i og j -  

 forsikrings- og finansieringsvirksomhed).
 Der er endvidere i nedennævnte konkrete tilfælde truffet afgørelse om, at  

 administrationsydelser, der præsteres for momsfri virksomheder m fl, på visse  

 betingelser er undtaget fra momspligten:
Administration for daginstitutioner m fl Organisationer med socialt sigte inden for børne-, ungdoms- og  

 ældrearbejdet skal indtil videre ikke betale moms af honorarer for det  

 administrations- og regnskabsarbejde mv, som udføres for selvejende  

 institutioner, fx daginstitutioner, der  er tilsluttet den pågældende  

 organisation (punkt b - social forsorg og bistand). Det er herved forudsat,  

 at det offentlige (kommunerne) direkte fastlægger og styrer  

 administrationsudgifter mv i de enkelte institutioner.
 Undtagelsesbestemmelsen omfatter  ikke administrations- og  

 regnskabsarbejde mv, som en organisation eventuelt udfører for selvejende  

 institutioner, der  ikke er tilsluttet organisationen.
Administration for investeringsforening Et administrationsselskab, der efter kontrakt med en investeringsforening  

 varetager den daglige forretningsgang i foreningen, skal ikke betale moms af  

 de ydelser for foreningen, som omfatter rådgivning i investeringsspørgsmål,  

 køb og salg af værdipapirer for foreningens regning samt udstedelse af  

 certifikater (spare- og investeringsbeviser) for foreningen (punkt j - bank-,  

 sparekasse- og finansieringsvirksomhed).
Advokatvirksomhed Advokatvirksomhed er som udgangspunkt omfattet af momspligten.
Advokater præsterer i et vist omfang de samme ydelser som virksomheder,  

 der er undtaget fra momspligten.
Man har i en række tilfælde for at undgå  

 konkurrenceforvridning anset advokaters afsætning af sådanne ydelser for at  

 være undtaget fra momspligten som forsikringsvirksomhed eller bank- og  

 finansieringsvirksomhed (punkt i og j).
 Eksempler på  momspligtige advokatydelser:
 1. Almindelig juridisk bistand og rådgivning i  

 retssager o lign, herunder varetagelse af hvervet som beskikket forsvarer.
 Momspligten omfatter også udarbejdelse af analyser, responsa o lign for  

 forsikringsselskaber og anden form for rådgivning og bistand til  

 forsikringsselskaber m fl i sager om forsikringsforhold ( ikke punkt i  

 - forsikringsvirksomhed).
 2. Bistand i forbindelse med virksomheders  

 betalingsstandsning, gennemførelse af frivillig akkord, tvangsakkord eller  

 konkurs samt den efterfølgende bobehandling.
 3. Inkassovirksomhed.
 Vurderingsarbejder, der rekvireres af pengeinstitutter, vekselerere,  

 finansieringsselskaber og forsikringsselskaber i forbindelse med  

 tvangsauktioner over fast ejendom, hvori pengeinstituttet eller  

 forsikringsselskabet mv har pant, kan anses for at blive udført som en  

 integrerende del af den momsfri finansierings/forsikringsvirksomhed (punkt i  

 og j). Dette gælder også i tilfælde, hvor fx pengeinstituttet eller  

 forsikringsselskabet har et misligholdt pantebrev.
4. Bestyrelseshonorarer og andre ydelser, der  

 præsteres ved, at advokater stiller deres ekspertice til rådighed ved  

 deltagelse i bestyrelser, som medhjælp for anklagemyndigheden eller som  

 sekretær, forretningsfører eller direktør for legater, fonds, stiftelser,  

 organisationer og selskaber, er omfattet af momspligten.
Der skal dog ikke  

 betales moms, såfremt ydelserne kan anses for at være præsteret i et  

 lønmodtagerforhold.
Der henvises til kap REGISTRERING.
5. Administration mv af foreninger, fx førelse af  

 medlemskartotek, opkrævning af kontingenter, varetagelse af foreningens  

 kontakt til myndigheder m fl, udarbejdelse af korrespondance, deltagelse i  

 interne møder samt varetagelse af hvervet som dirigent på foreningens  

 generalforsamling.
Med hensyn til pligten til at betale moms gælder de  

 retningslinier, som er nævnet under »Bestyrelseshonorarer mv«.
6. Legal Opinion »Legal Opinion« er en erklæring om, at en låneaftale mellem fx  

 Dansk Eksportfinansieringsfond og en udenlandsk låntager er gyldig efter  

 dansk ret ( ikke punkt j - bank-, sparekasse- og  

 finansieringsvirksomhed).
 Der er heller ikke tale om rådgivning for udenlandsk regning, selv om den  

 udenlandske låntager i sidste instans skal bære udgiften for advokatydelsen i  

 forbindelse med afgivelse af »Legal Opinions«.
 Dette skyldes, at advokatydelsen leveres til fonden, som så kræver  

 vederlaget refunderet af den udenlandske låntager.
 Eksempler på  momsfri advokatydelser:
1. Administration af fast ejendom Se »Ejendomsadministration« 2. Behandling af lånesager, herunder udstedelse af  

 pantebreve og andre lånedokumenter, køb og salg af pantebreve samt ydelser i  

 forbindelse med overdragelse af aktier og pantebreve mv er undtaget fra  

 momspligten (punkt j - finansieringsvirksomhed mv).
Fritagelsen omfatter således også udfærdigelse af ejerpantebreve og  

 håndpantsætningserklæringer på pantebreve.
Endvidere omfatter fritagelsen  

 udfærdigelse af allonger (tillæg) til det oprindelige sælgerpantebrev eller  

 ejerpantebrev, som sker i forbindelse med:
- at pantebrevet tiltransporteres en ny kreditor - at pantebrevet med kreditors samtykke tiltransporteres en ny debitor - at pantebrevets vilkår ændres.
3. Formueforvaltning er undtaget fra momspligten på  

 betingelse af, at der foreligger en aftale om, at advokaten skal forvalte  

 klientens formue.
Fritagelsen omfatter kun ydelser, der leveres inden for  

 rammen af den takst, som Monopoltilsynet har godkendt for formueforvaltning  

 (punkt j - finansieringsvirksomhed mv).
 4. Taksations- og vurderingsydelser, der udføres for  

 finansieringsvirksomheder og forsikringsselskaber, er undtaget fra  

 momspligten, når ydelserne kan anses for at indgå som en integreret del af  

 finansierings- eller forsikringsvirksomheden.
 Der skal heller ikke betales moms af den taksering, som  

 forsikringsselskabernes taksatorer udfører for staten i forbindelse med en  

 evt stormflodsgodtgørelse, som staten yder.
 Se »Vurderingsvirksomhed mv«.
Agenturvirksomhed Agentydelser vedrørende salgsformidling er momspligtige.
Det gælder også  

 de ydelser, der præsteres af underagenter for hovedagenter.
Det er dog ikke alle agenter, der kan anses for at drive selvstændig  

 erhvervsvirksomhed.
Se kap REGISTRERING.
Aktuarvirksomhed Aktuarvirksomhed (beregning/vurdering af risiko mv vedrørende  

 livsforsikrings- og pensionsforpligtelser) er fritaget for moms af de  

 ydelser, som præsteres for livsforsikringsselskaber og pensionskasser ved et  

 fast tilknytningsforhold.
Det kan fx være ansættelse som ansvarshavende  

 aktuar i et livsforsikringsselskab efter mundtlig aftale med selskabets  

 bestyrelse eller ansættelse som aktuar i en pensionskasse. (Aktuarens  

 aflønning anses som B-indkomst).
 Fritagelsen er betinget af, at Forsikringsrådet har godkendt disse  

 ansættelsesforhold (punkt i - forsikringsvirksomhed).
Aktuarvirksomhed af forsikringsteknisk art i andre tilfælde er omfattet af  

 momspligten, idet arbejdet ikke anses for at blive udført som led i  

 forsikringsvirksomhed.
Det gælder for beregnings- og rådgivningsarbejde, der  

 udføres for firmaer, advokater, revisorer m fl.
Arbejdet honoreres efter  

 regning og består fx i værdimæssig vurdering af arbejdsgiveres  

 pensionsforpligtelser over for arbejdstagere.
Akvarieudstilling En akvarieudstilling, som afholdes af en forening, hvis almennyttige  

 formål er gennem møde-, foredrags- og udstillingsvirksomhed at udbrede  

 akvarieinteressen blandt alle alders- og samfundsgrupper, er undtaget fra  

 momspligten, idet udstillingen har et kulturelt/zoologisk præg (punkt d -  

 kulturelle aktiviteter).
Alternative helbredere (akupunktører m fl) Akupunktur og anden lignende form for alternativ helsebehandling under  

 lægeligt tilsyn (supervision) er fra 1 april 1987 undtaget fra momspligten  

 (punkt a, lægevirksomhed).
 Som dokumentation for, at der udøves akupunktur mv under lægeligt tilsyn  

 (supervision), skal der foreligge en ansættelseskontrakt eller anden form for  

 skriftlig aftale mellem akupunktøren og lægen.
 Efter ansøgning kan moms for tiden før 1 april 1987 tilbagebetales  

 momsregistrerede akupunktører m fl, hvis dokumentationskravet er opfyldt, og  

 den opkrævede moms videregives til patienterne.
 Salg af præparater mv i forbindelse med behandlingerne er momspligtige.
Anden alternativ behandling herunder helsebehandling udført af personer,  

 som er registreret som alternative behandlere af Landsforeningen til  

 Naturhelbredelsens Fremme (LNF) - er fortsat momspligtig.
Anmeldelser i aviser mv Journalister m fl's anmeldelser og omtaler af fx en bestemt vare i aviser  

 og blade er undtaget fra momspligten (punkt l - forfattervirksomhed). Det  

 gælder også, selv om arbejdet er bestilt af det firma, der forhandler de  

 pågældende varer.
Arbejdsydelser på fast ejendom Arbejdsydelser på jord, bygninger og anden fast ejendom, herunder  

 jordbearbejdning, udgravning, planering, opførelse, ombygning, forbedring,  

 reparation, vedligeholdelse og rengøring, er momspligtige.
Herunder falder fx også - fyringskontrol - kirkegårdsdrift - se kap SPEC AFG - låseservice - skadedyrsbekæmpelse - skorstensfejning, brandsyn mv - vedligeholdelse af oliefyr og sanitetsartikler mv, herunder  

 abonnementsordninger for sådanne arbejder.
Arbejdsydelser på varer Arbejdsydelser på varer, herunder fremstilling, bearbejdning, montering,  

 afprøvning, analyse, forandring, reparation, vedligeholdelse og rengøring  

 samt konstruktion og formgivning af varer er momspligtig.
Herunder falder fx også - afprøvning og undersøgelse af gas- og el-materiel, oliefyr mv - designervirksomhed - dyrlægevirksomhed - se afgørelsen herom - hesteopdræt mv (træning, pasning, fodring, opstaldning) - se kap SPEC  

 AFG »Stutterivirksomhed mv« - kartografisk bistand (udarbejdelse af forskellige geografiske kort) kontrolforeningers virksomhed med bl a undersøgelse af mælkemængde og  

 fedtindhold - kvægmarkeder (af- og pålæsning og trækning af dyr samt dyrlægeeftersyn  

 mv) - kønssortering af kyllinger - laboratorievirksomhed, bortset fra visse undersøgelser - se afgørelsen  

 herom - renovation mv - se afgørelsen herom - sømærketilsyn - undersøgelse af byggematerialer i forbindelse med byggeforskning - vedligeholdelse af radio- og fjernsynsapparater mv, herunder  

 abonnementsordninger for sådanne arbejder.
Arkitekt- og ingeniørvirksomhed Den af arkitekter og ingeniører udøvede virksomhed er med enkelte  

 undtagelser som helhed omfattet af momspligten:
 Momspligten omfatter bl a:
 1. Udarbejdelse af bebyggelsesplaner,  

 byfornyelsesplaner, egns- og regionsplaner, fredningsplaner,  

 kloakrammeplaner, partielle byplaner, saneringsplaner.
 2. Planlæggende arbejde i forbindelse med  

 baneplanlægning, skole- og universitetsplanlægning, sygehusplanlægning,  

 vandplanlægning og vejplanlægning.
 3. Sagkyndig teknisk bistand til vandvæsensretterne i  

 sager angående vandindvinding og vandafledning.
 4. Deltagelse i visse arkitektkonkurrencer samt  

 deltagelse i totalentreprisekonkurrencer, jf nedenfor.
Vurderingsarbejde mv med henblik på forsikrings- eller  

 finansieringsvirksomhed er dog i et vist omfang undtaget fra momspligten.
Se  

 »Vurderingvirksomhed mv«.
Endvidere kan arkitekter og ingeniører, der er udmeldt/udpeget af retter m  

 fl som syns- og skønsmænd eller vurderingsmænd, være fritaget for at betale  

 moms for deres medvirken som særlig sagkyndige.
Der henvises til kap  

 REGISTRERING.
 Besvarelse af brevkassespørgsmål i blade og tidsskrifter anses for at være  

 undtaget fra momspligten (punkt l - forfattervirksomhed mv).
Arkitektkonkurrencer Deltagelse i offentlige (åbne) arkitektkonkurrencer er indtil videre  

 undtaget fra momspligten (punkt d - kulturelle aktiviteter).
Deltagelse i indbudte (lukkede) konkurrencer er derimod omfattet af  

 momspligten, og arkitekten skal betale moms af præmiebeløb/vederlag for det  

 udarbejdede projekt.
Tilsvarende gælder arkitekter og ingeniørers vederlag i  

 forbindelse med deltagelse i totalentreprisekonkurrencer sammen med andre  

 grupper, der er indbudt af den pågældende bygherre.
Der skal betales moms af  

 vederlaget, selv om dette ikke dækker omkostninger til løn mv for det udførte  

 arbejde.
 Endvidere omfatter momspligten den bistand, som Danske Arkitekters  

 Landsforbund/Akademisk Arkitektforening (konkurrenceudvalget) yder i  

 forbindelse med gennemførelse af såvel åbne som lukkede konkurrencer.
 Reglerne om åbne og lukkede konkurrencer gælder også for kunstneres (f eks  

 vævere) deltagelse i såkaldte udsmykningskonkurrencer.
Astrologiundervisning En virksomhed tilbyder undervisning i astrologi, herunder undervisning med  

 henblik på uddannelse til fagastrolog.
 Undervisningen foregår på følgende 3 niveauer:
a.
Undervisning i astrologi på højt niveau med henblik på at bibringe  

 deltagerne uddannelse som fagastrologer.
Denne undervisning afsluttes med  

 eksamen og udstedelse af et certifikat, b.
Undervisning på lavere niveau for deltagere, der privat er interesseret  

 i astrologi, og c.
Kurser på aftenskoler, hvori såvel fagastrologer som private deltager.
 Undervisningsministeriet har oplyst, at den under punkt a nævnte  

 uddannelse ikke er en offentlig godkendt erhvervsuddannelse mv, medens den  

 under punkt c nævnte uddannelse kan godkendes efter lov om  

 fritidsundervisning mv.
 Den under punkt a nævnte uddannelse af fagastrologer er indtil videre  

 undtaget fra momspligten (punkt c - faglig uddannelse). Derimod er  

 virksomhedens øvrige undervisning omfattet af momspligten.
Auktionssalærer Afholdelse af auktion er momspligtig (salg af varer).
Auktionssalærer anses som betaling for momspligtige formidlingsydelser, hvorfor både det salær, der opkræves  

 hos køberen (købersalær), og det salær, der opkræves hos sælgeren  

 (sælgersalær), er momspligtige.
Sælgersalær indgår i budsummen, hvoraf der (med tillæg af købersalær) skal  

 betales moms ved salget.
For at undgå dobbeltbeskatning er auktioner fritaget  

 for at beregne moms af sælgersalær ved afregning med sælgeren.
Der henvises i  

 øvrigt til kap REGISTRERING.
Bedemandsvirksomhed mv Udlejning af gravsted og kapel, ligbrænding, ligbæring, ligvognskørsel  

 samt orgelspil og anden musik og sang i kapellet er undtaget fra momspligten,  

 samt fra 1 maj 1986 også gravning og tilkastning af grav, nedsættelse af  

 urne, flytning (op- og nedgravning) af kister og urner.
Endvidere er  

 ordningen af papirer og assistance i forbindelse med bisættelse undtaget fra  

 momspligten (punkt n - tjenesteydelser i direkte tilknytning til  

 bisættelser).
Leverancer af varer mv i tilknytning til bisættelser er momspligtige.
Der  

 skal således betales moms af betalingen for kiste, ligklæder, lys i kirken,  

 blomster til udsmykning, trykte sange o lign.
Der skal også betales moms af betalingen for anlæg, tilplantning,  

 vedligeholdelse og grandækning af gravsteder.
Der henvises i øvrigt til kap  

 16 SPEC AFG, »Kirkegårdsdrift«.
Bedriftssundhedstjeneste Ydelser, der præsteres af bedriftssundhedstjenester, anses som anden  

 egentlig sundhedspleje, som er undtaget fra momspligten (punkt a -  

 hospitalsbehandling mv).
 Formålet med bedriftssundhedstjeneste er - ifølge Arbejdsministeriets  

 bekendtgørelse herom - at forebygge arbejdsmiljøskader, herunder  

 arbejdsulykker, erhvervssygdomme og nedslidning, ved at bekæmpe påvirkninger  

 i arbejdet, som fysisk eller psykisk virker skadelige, samt at fremme de  

 ansattes sikkerhed og sundhed både fysisk og psykisk.
 Bedriftssundhedscentre m fl kan lade sig frivillig registrere, jf kap  

 REGISTRERING.
 Konsultativ bistand, der ydes af Dansk Arbejdsgiverforening i forbindelse  

 med oprettelse og igangsætning af bedriftssundhedscentre, er undtaget fra  

 momspligten (punkt c - faglig uddannelse).
 Den nævnte bistand ydes i foreningens medlemsvirksomheder af  

 specialuddannede instruktører, der enten er ansat i Dansk  

 Arbejdsgiverforening eller honorarlønnede.
 Instruktørerne kan tilkaldes, når de arbejdsgrupper, der er etableret i  

 bedriftssundhedscentrene, ikke umiddelbart selv kan løse problemerne i  

 forbindelse med etableringen og driften af centrene.
Instruktøren gennemfører en analyse af problemerne og udarbejder selv  

 eller i samarbejde med arbejdsgruppen løsningsforslag.
Instruktørens arbejde  

 består i mindre omfang i egentlig undervisning, der indgår som naturligt led  

 i ovennævnte problemløsning.
Betalingskortselskaber, kontoringe, rabatordninger og inkøbsforeninger mv Efter loven om betalingskort, som trådte i kraft 1.1. 1985, benævnes  

 følgende korttyper nu under et for betalingskort:
- købekort (fx internationale og danske benzinkort) - detailhandelens kontokort (de forskellige kontoringe) - finansmæssige kredit- og betalingskort - internationale kreditkort.
Købekortselskaber En række udenlandske købekortselskaber, som handler for egen regning og  

 risiko, anses fra 1.10.1985 og indtil videre for omfattet af momspligten.  

 Disse - og tilsvarende danske købekortselskaber - driver især virksomhed  

 inden for transportsektoren med afsætning af brændstof, smøremidler og  

 reservedele mv.
 De pågældende købekortselskaber indgår aftaler med danske benzinselskaber  

 m fl om levering af brændstof mv til danske og/eller udenlandske  

 transportvirksomheder, som er tilsluttet ordningen.
 Købekortselskabernes aktiviteter kan generelt beskrives således:
- købekortselskabet udsteder betalingskort til transportvirksomheden - en tankstation udleverer brændstof mv til kortholderen (normalt  

 transportvirksomhedens chauffør) og udsteder en særlig salgsnota, hvoraf et  

 eksemplar udleveres til kortholderen som dokumentation, - leverancen posteres ved anvendelsen af betalingskortet af tankstationen  

 som leveret til det pågældende danske benzinselskab, der får tilsendt 2  

 eksemplarer af salgsfakturaen, - benzinselskabet fakturerer periodevis beløbet for de leverede varer med  

 fradrag af en kontraktlig aftalt rabat til købekortselskabet, der får  

 tilsendt et eksemplar af salgsnotaen.
Benzinselskabet foretager afregning af  

 salgsbeløbet med tankstationen, og - købekortselskabet opkræver det fulde salgsbeløb for en given periode hos  

 transportvirksomheden.
 Købekortselskaber af denne art afsætter varer og momspligtige ydelser for  

 egen regning og risiko ligesom egentlige handelsvirksomheder, og  

 kreditformidlingen anses kun som en administrativ følge af forretningsformen.
 Også detailhandelens kontoringe kan være etableret i form af  

 købekortselskaber.
 Udenlandske købekortselskaber skal fra 1.10.1985 fuldt ud opfylde den  

 danske momslovs krav - herunder bestemmelserne i § 5, stk. 1, 2. punktum, om  

 registrering ved en herboende repræsentant og §§ 17-18 om fakturering og  

 regnskabsførelse her i landet.
 Som eksempler på sådanne udenlandske købekortselskaber kan nævnes DKV,  

 UTA, Total og GRI.
 Tilbagebetaling af moms efter 8. momsdirektiv kan fra den 1.10.1985 ske på  

 grundlag af købekortselskabets periodiske fakturaer til den udenlandske  

 transportvirksomhed.
Kontoringes finansieringsvirksomhed Den af kontoringe udøvede virksomhed med ydelse af kredit til personer,  

 der ved forevisning af en rekvisition eller et kontokort kan indkøbe varer  

 hos de tilsluttede forretninger mod senere betaling til kontoringen, er  

 undtaget fra momspligten (punkt j - finansieringsvirksomhed).
 Frivillig eller valgfri momsregistrering kan ikke finde sted, jf kap  

 REGISTRERING.
 Kontoringen betaler forretningerne for de til kontokunderne stedfundne  

 leverancer efter fradrag af vederlag (gebyrer, povision el lign) for  

 administration af kontosystem mv.
 Disse kontoringe har ikke adgang til at fradrage moms for tab på  

 uerholdelige fordringer vedr salg mellem de tilsluttede forretninger og  

 kontokunderne.
 Forretninger, der leverer varer til medlemmer af kontoringe, skal betale  

 moms af den fulde salgspris uden fradrag af de gebyrer mv, som ydes til  

 kontoringene.
 For kontoringe, der afsætter varer og momspligtige ydelser for egen  

 regning og risiko gælder samme regler som nævnt under  

 »Købekortselskaber«.
Rabatforeninger og indkøbsforeninger Sådanne foreninger er normalt dannet af fag- eller lønmodtagergrupper med  

 det formål at etablere aftaler med forretninger om, at disse yder rabat på de  

 indkøb, som foreningens medlemmer foretager i de pågældende forretninger.
Ved medlemmers indkøb i forretningerne anvendes fx rekvisitioner, der er  

 udstedt af foreningen, eller særlige indkøbschecks.
Foreningen betaler  

 forretningerne for disse leverancer til medlemmerne med fradrag af den  

 aftalte rabat.
 Foreningens afregning med medlemmerne kan ske på følgende måder eller  

 kombinationer heraf:
- medlemmerne indbetaler beløbet med fradrag af den ydede rabat - medlemmerne indbetaler det fulde beløb ratevis, men uden rentetillæg -  

 eventuelt med et mindre rentetillæg - medlemmerne indbetaler det fulde beløb, og der foretages en gang om året  

 en fordeling af rabatten efter fradrag af omkostninger til administration mv.
 Rabatforeningers og indkøbsforeningers ovennævnte virksomhed er undtaget  

 fra momspligten (punkt j - finansieringsvirksomhed mv).
 Forretninger, der leverer varer til medlemmer af rabatforeninger m fl,  

 skal betale moms af den fulde salgspris uden fradrag af de rabatter eller  

 provisioner, som ydes til foreningerne.
 Rabatforeningers og indkøbsforeningers eventuelle afsætning af varer for  

 egen regning, fx fra særlige salgslokaler, er omfattet af momspligten.
Foreningerne har ikke adgang til at fradrage moms for tab på uerholdelige  

 fordringer vedr formidlingssalg mellem leverandører og de tilsluttede  

 forretninger eller de tilsluttede forretninger og foreningens medlemmer.
Se  

 kap OMSÆTNING.
Finansmæssige kredit- og betalingskortselskaber samt internationale  

 kreditkortselskaber Disse selskabers virksomhed er undtaget fra momspligten (punkt j -  

 finansieringsvirksomhed mv).
 Selskabernes kunder, der dels omfatter privatpersoner, dels  

 erhvervsvirksomheder, kan mod anvendelse af betalingskortet få udbetalt  

 kontanter og/eller indkøbe varer og ydelser på kredit hos bestemte  

 virksomheder i en række forskellige lande.
 Som eksempler på finansmæssige kredit- og betalingskortselskaber kan  

 nævnes: Finax, Fridakort, Dankort, og som eksempler på internationale  

 kreditkort: Acces, American Express, Diners Club, Eurocard, Master Card og  

 Visa.
Selskaberne handler ikke for egen regning og risiko, men formidler  

 betaling af kortholdernes indkøb mv og får herfor normalt en provision eller  

 rabat, som fratrækkes ved afregning med de tilsluttede virksomheder.
Til  

 gengæld ydes korthaverne en vis kredit med indbetaling til selskabet for de  

 foretagne indkøb mv.
Bortset fra Dankort opkræver selskaberne forskellige  

 gebyrer mv hos kortholderne.
 Virksomheder, der leverere varer og momspligtige ydelser til disse  

 selskaber, skal betale moms af den fulde salgspris uden fradrag af de  

 provisioner eller rabatter, som virksomheden yder selskabet.
Blomsterparker mv Udstillingsvirksomhed med løgvækster, roser, træer og buske mv (på  

 friland) er - i lighed med egentlige botaniske haver o lign - undtaget fra  

 momspligten (punkt d - kulturelle aktiviteter). Der skal således ikke betales  

 moms af entreindtægter i fx slotshaver, blomsterparker mv.
 Varesalg (blomster, blomsterløg, souvenirs, is mv) og eventuelle  

 forlystelser er dog momspligtig.
 Se også »Forlystelser« (Forlystelsesparker).
Body-building Deltagere i undervisningen får mod et månedligt kontingentbeløb udarbejdet  

 et individuelt træningsprogram, der dels omfatter et gymnastisk  

 opvarmningsprogram, dels et egentligt træningsprogram af legemets muskulatur  

 bl a med henblik på at styrke hjerte, lunger mv og give en veltrænet krop.
 Deltagerne kan anvende body-buildingsinstituttets redskaber under  

 instruktion og tilsyn af undervisere.
 Der skal ikke betales moms af betalingen for deltagelse i undervisning i  

 body-building, idet disse ydelser anses for at være undtaget fra momspligten  

 som undervisning i legemsøvelser (punkt c), der bl a omfatter gymnastik,  

 afspænding, yoga, karate og helsesport mv.
Hvis der ud over det normale body-building program tilbydes massage,  

 solarium o lign mod særskilt betaling, er disse ydelser omfattet af  

 momspligten.
Massage er dog undtaget fra momspligten, hvis det kan  

 dokumenteres, at der er tale om en behandlingsform, der er tilskudsberettiget  

 efter sygesikringsloven (punkt a - anden egentlig sundhedspleje).
 Salg af tilbehør til body-building er omfattet af momspligten.
Bondegårdsferie Virksomhed med »bondegårdsferie« (indlogering - med pension - af  

 familier m fl i en landbrugsejendoms sædvanlige faciliteter) er momspligtig.  

 Der er adgang til beregning af momstilsvaret på grundlag af en forenklet  

 opgørelsesmetode.
Se kap LANDBRUG MM.
Bortforpagtning Bortforpagtning af jord og anden fast ejendom, herunder egentlige  

 erhvervsvirksomheder, fx tankstationer, er undtaget fra momspligten (punkt h  

 - bortforpagtning af fast ejendom). Der er dog mulighed for frivillig  

 registrering.
Se kap REGISTRERING.
 Se endvidere afgørelsen »Udlejning og bortforpagtning af fast  

 ejendom«.
Brandslukning Brandslukning er momspligtig.
Se kap REGISTRERING.
Brandvagter Brandvagter udsat i henhold til brandmyndighedens retningslinier mv og  

 brandvagter rekvireret i forbindelse med udførelse af brandfarlige  

 bygningsarbejder mv er omfattet af momspligten.
Bridgeundervisning Bridgeundervisning er omfattet af momspligten.
Private bridgeklubber, der  

 drives på erhvervsmæssig basis, og hvis overskud tilfalder indehaveren, skal  

 således betale moms af indtægterne ved bridgeundervisning og -træning (  

ikke  punkt c - anden undervisning af faglig karakter, og ikke  

 punkt e - sportsaktiviteter).
 Bridgeklubber, som er tilsluttet Danmarks Bridgeforbund, og hvis vedtægter  

 er opbygget efter forbundets standardvedtægter, er ikke momspligtige for den  

 bridgeundervisning og -træning, der foregår i klubregi, og som udelukkende  

 gives til medlemmer, idet ydelsen anses for at indgå som et naturligt led i  

 klubbens sportsaktiviteter (punkt e, 1. punktum - sportsaktiviteter).
Byfornyelsesselskaber Der henvises til »Saneringsvirksomhed«.
Byggeforskning Byggeforskning er principielt momspligtig.
Byggeforskning udføres bl a af Statens Byggeforskningsinstitut, der hører  

 under Boligministeriet.
Da instituttets forskning normalt ikke sker i  

 konkurrence med erhvervsvirksomheder, er Statens Byggeforskningsinstitut i et  

 vist omfang fritaget for at betale moms.
Se kap REGISTRERING.
Campingpladser Udlejning af campingplads er momspligtig.
Momspligtig er - ud over almindeligt kiosksalg - endvidere - udlejning af campingvogne, stationære telte og campinghytter - salg af el ifølge måler eller ved opkrævning af særskilt beløb for  

 benyttelse af el-stik - udlån af telefon - benyttelse af brusebad, vaskerum o lign faciliteter.
Udstedelse af campingpas (nødpas) er dog undtaget fra momspligten.
Se  

 »Adgangskort mv«.
Endvidere er benyttelse af svømmebad mod særskilt betaling undtaget fra  

 momspligten.
Se »Svømmebade og offentlige badeanstalter«.
Danseskoler Danseundervisning er undtaget fra momspligten (punkt c - undervisning i  

 legemsøvelser).
Detektivbureauer Detektivbureauer er momspligtige.
 Arbejdet kan fx bestå i at tilvejebringe bevismateriale i såvel civil- som  

 kriminalsager, således at domstolene får et bredere grundlag ved pådømmelse  

 af sagerne.
 Arbejdet kan også omfatte bistand til forsikringsselskaber ved  

 efterforskning i forsikringssager ( ikke punkt i -  

 forsikringsvirksomhed).
Disc-jockeyer Den af disc-jockeyer udøvede virksomhed er undtaget fra momspligten (punkt  

 l - kunstnerisk virksomhed).
 Disc-jockeyer tilbyder - ofte via en impresario - at levere underholdende  

 grammofonmusik (dansemusik) til restaurationer, foreninger, skoler o lign.
Den pågældende udvælger og medbringer de grammofonplader, han finder  

 passende til det enkelte arrangement.
I givet fald medbringes også  

 forstærkeranlæg mv.
Før afspilning af en plade præsenteres solist(er) mv,  

 ligesom pauserne mellem pladerne benyttes til anden underholdning af  

 konferencier-lignende karakter.
Dispachører Dispachørvirksomhed er undtaget fra momspligten (punkt i -  

 forsikringsvirksomhed).
 Dispachørens aktiviteter omfatter beregning og fordeling af udgifter og  

 tab i forbindelse med skader på skibe og deres ladning, fordeling af udgifter  

 til bjergeløn samt beregning af assuranceerstatning i søforsikring.
 Dispachøren optræder som uvildig mellemmand i søforsikringssager mellem  

 reder, forsikringsselskab og ladningsafsender og -modtager, og honorarkravet  

 indgår sædvanligvis i den samlede skadesopgørelse.
Dyreudstilling En udstilling af krybdyr, padder, fugle og fisk, der - med bistand fra  

 videnskabelige institutioner og zoologiske haver - afholdes af en forening,  

 hvis formål er at fremme interessen for og kendskabet til padder og krybdyr,  

 anses som undtaget fra momspligten (punkt d - zoologiske haver mv).  

 Foreningen har ikke andre indtægter ved udstillingen end entreindtægten.
 En akvarieudstilling, som afholdes af en forening, hvis almennyttige  

 formål er gennem møde-, foredrags- og udstillingsvirksomhed at udbrede  

 akvarieinteressen blandt alle alders- og samfundsgrupper, er ligeledes  

 undtaget fra momspligten (punkt d - kulturelle aktiviteter).
Dyrlægevirksomhed Virksomhed som praktiserende dyrlæge er i sin helhed omfattet af  

 momspligten.
 De af dyrlæger for Veterinærdirektoratet udførte ydelser ved markedstilsyn  

 mv og ved indførsel af levende dyr er ligeledes omfattet af momspligten.
 Dyrlæger skal dog ikke betale moms ved udøvelse af kontrol for  

 Veterinærdirektoratet på eksport- og fjerkræslagterier, såfremt de pågældende  

 dyrlæger er ansat i et lønmodtagerforhold.
Dyrskuer Afholdelse af dyrskuer er omfattet af momspligten i samme omfang som  

 varemesser og lignende udstillinger ( ikke punkt d - kulturelle  

 aktiviteter). Der skal således også betales moms af entreindtægterne.
 Det er herved lagt til grund, at dyrskuer - uanset det kulturelle islæt -  

 mere har karakter af varemesser o lign.
 Momspligten omfatter ikke udlejning af stadeplads, fx til restaurationer,  

 kiosker, tivoliejere (punkt h - udlejning af fast ejendom). Det samme gælder  

 evt afholdelse af lotteri eller tombola (punkt k - lotterier o lign).
Edb-ydelser Såvel manuelle som maskinelle edb-ydelser er omfattet af momspligten.
 En edb-servicevirksomhed, der er oprettet af nogle forsikringsselskaber  

 primært med henblik på at levere edb-ydelser til disse selskaber, er  

 momspligtig i sin helhed ( ikke punkt i - forsikringsvirksomhed).
Eftersyn af kirker og præstegårde Bygningskyndiges deltagelse i de eftersyn af kirker og præstegårde, som  

 efter loven om vedligeholdelse af kirker og kirkegårde påhviler  

 menighedsrådene og provsterne, er omfattet af momspligten.
 Der skal betales moms af vederlaget for sådanne syn, herunder af evt  

 dagpenge og befordringsgodtgørelse, jf lovens § 7, stk 1. Det er herved  

 forudsat, at vederlaget anses som B-indkomst for modtageren.
Ejendomsadministration Efter lovens § 2, stk 3, punkt h, er bl a administration af fast ejendom  

 undtaget fra momspligten.
Administrationsydelser i øvrigt er principielt  

 omfattet af momspligten.
Afgrænsning af momspligten er sket ved følgende afgørelser, hvorefter der  

 som et hovedprincip skal foreligge en aftale (skriftlig eller mundtlig) om  

 varetagelse af den løbende ejendomsadministration.
Aftalen skal tillige have  

 et vist omfang, for at ydelserne kan anses for at være undtaget fra  

 momspligten.
Administration af udlejningsejendomme Ejendomsadministration er undergivet fri næring, og aftaler om varetagelse  

 af administrationen træffes som hovedregel mundtligt.
Administrators vederlag  

 kan være aftalt som en procentdel af lejeindtægten eller - navnlig for  

 ejendomme med et større antal lejemål - som et bestemt beløb pr lejemål.
 En administrator har normalt følgende opgaver:
1. at føre regnskab over ejendommens indtægter og  

 udgifter og udfærdige eventuelt varme- og skatteregnskab for ejendommen.
De  

 sidstnævnte opgaver kan dog være overdraget målerservicefirmaer, henholdsvis  

 revisorer.
 2. at stå for den løbende udlejning, udfærdige  

 lejekontrakter, opkræve lejen, sørge for rykning i tilfælde af manglende  

 betaling og tage skridt til fogedforretning, hvis påkrav ikke giver resultat.
Administrationsaftalen omfatter almindeligvis ikke egentlig formidling af  

 udlejning, såsom førstegangsudlejning af erhvervs- og boliglokaliteter i en  

 nyopført ejendom.
Sådanne opgaver overlades sædvanligvis til en  

 ejendomsmægler.
3. at drage omsorg for, at reparations- og  

 vedligeholdelsesarbejder udføres på ejendommen, samt for betaling heraf,  

 ligesom administrator betaler regninger vedrørende skatter, brændsel, vand,  

 elektricitet mv.
Administrator forestår ansættelse og afskedigelse samt  

 betaling af vicevært, varmemester m fl samt træffer mere væsentlige  

 dispositioner vedrørende ejendommens renholdelse.
 4. at tage initiativ til drøftelse med ejeren om  

 iværksættelse af brandsikring, isolering mv, når lovgivningen kræver sådanne  

 arbejder udført, eller når der er mulighed for offentlige tilskud til sådanne  

 arbejder, samt tage skridt til drøftelser om eventuel modernisering mv af  

 ejendommen.
 5. at tage skridt til beregning af lejeforhøjelser  

 (både til erhvervs- og boligformål) samt varsling af forhøjelserne over for  

 lejerne.
 6. at forhandle med huslejenævn og andre offentlige  

 myndigheder og - for advokaters vedkommende - føre boligretssager mv for  

 domstolene.
 7. at foretage omprioriteringer i det omfang,  

 ejendommens finansiering gør det påkrævet.
 Det aftalte honorar for administrationen dækker normalt udførelsen af de  

 mest almindelige af de under punkterne 1, 2 og 3 anførte opgaver, hvorimod de  

 ekstraordinære opgaver under punkterne 4, 5 og 7 samt fogedforretningerne  

 under punkt 2 og retssagerne under punkt 6 som hovedregel honoreres særskilt,  

 uanset om opgaverne i øvrigt er omfattet af administrationsaftalen mellem  

 administrator og ejer.
 Anvendelsen af undtagelsesbestemmelsen i punkt h, administration af fast  

 ejendom må principielt forudsætte, at der foreligger en aftale mellem  

 parterne om, at administrator skal varetage den løbende  

 ejendomsadministration, og at denne aftale i al væsentlighed skal omfatte  

 udførelsen af de under punkt 1, 2 og 3 anførte opgaver.
 Aftalen skal være indgået mellem ejeren af ejendommen og administratoren.
 Er aftalen indgået mellem eksempelvis et revisionsfirma og en  

 administrator, som administrerer andres ejendomme, er ydelserne, der leveres  

 som led i aftalen, ikke undtaget fra momspligten, selv om de i al  

 væsentlighed omfatter udførelsen af de under punkterne 1, 2 og 3 anførte  

 opgaver.
 De opgaver, der herefter vil kunne henføres til undtagelsesbestemmelsen i  

 punkt h, - administration af fast ejendom - er begrænset til de under  

 punkterne 1-6 anførte opgaver, som udføres af administrator, når der  

 foreligger en aftale om varetagelse af den løbende administration af en  

 ejendom.
Dette gælder, uanset om ydelserne honoreres samlet eller særskilt.
Det er  

 dog en betingelse, at administrationsaftalen mellem parterne i al  

 væsentlighed omfatter de opgaver, der er nævnt ovenfor under punkt 1-3.
 Opgaverne under punkt 7 er undtaget fra momspligten (punkt j -  

 finansieringsvirksomhed mv).
 I tilknytning til ovennævnte regler er der rejst spørgsmål om moms af  

 gebyrer, som ejerforeninger eller ejendomsadministratorer beregner sig for  

 besvarelse af en række spørgsmål ved salg af ejerlejligheder.
 Ejendomsformidlere giver ved salg af ejerlejligheder normalt potentielle  

 købere en række, nærmere specificerede oplysninger om udgifter, arbejder,  

 forsikringsforhold mv vedrørende lejlighederne.
 Oplysningerne, indhentes af ejendomsformidleren ved hjælp af  

 oplysningsskemaer, som besvares af ejerforeningen eller administratoren.
 Denne ydelse er omfattet af momspligten ( ikke punkt h -  

 administration af fast ejendom).
 Der skal også betales moms af eventuel kopiering og fremsendelse af bilag  

 mod særskilt betaling i forbindelse med besvarelse af de nævnte spørgsmål.
Fyringskontrol - herunder målerpasning og udarbejdelse af varmeregnskab -  

 er i visse tilfælde en særlig opgave i forbindelse med  

 ejendomsadministration.
Den omhandlede fyringskontrol er en teknisk ydelse,  

 der ikke er undtaget fra momspligten som ejendomsadministration.
Se også  

 »Projekteringsarbejde mv på fast ejendom«.
Administration for ejerlejlighedsforeninger Administration af fast ejendom for ejerlejlighedsforeninger er undtaget  

 fra momspligten i samme omfang og på samme betingelser, som gælder for  

 administration af udlejningsejendomme.
Aftaler om varetagelse af ejendomsadministration er som hovedregel  

 mundtlige.
Vederlaget, der normalt aftales for et år ad gangen, varierer  

 efter antallet af lejligheder i ejendommen.
Administrators opgaver omfatter normalt den løbende administration af  

 fælles anliggender vedrørende ejendommens drift mv som beskrevet i § 7 i  

 normalvedtægten for ejerlejlighedsforeninger.
Disse opgaver svarer i det  

 væsentlige til de opgaver, der udføres i forbindelse med administration af  

 udlejningsejendomme.
Administration for andelsboligforeninger Administration af fast ejendom for andelsboligforeninger er undtaget fra  

 momspligten i samme omfang og på samme betingelser, som gælder for  

 administration af udlejningsejendomme.
Administration mv af ejendomme overtaget på tvangsauktion Nogle ejendomsselskaber varetager administration af fast ejendom,  

 tilhørende et moderselskab, et datterselskab eller helt fremmede, fx  

 forsikringsselskaber.
 Selskaberne varetager endvidere alle slags forretninger vedrørende køb,  

 salg og udnyttelse af fast ejendom, herunder køb og salg af pantebreve,  

 udførelse af låneforretninger og omprioriteringer.
 Selskaberne udfører også de nødvendige forretninger i forbindelse med  

 opkøb af ejendomme på tvangsauktion i tilfælde, hvor det pågældende  

 moderselskab er prioritetshaver i de bortauktionerede ejendomme.  

 Forretningerne omfatter bl a den midlertidige administration og tilsyn med de  

 overtagne ejendomme samt evt salg heraf.
 Selskabernes ejendomsadministration - herunder midlertidig administration  

 af de af moderselskabet overtagne ejendomme - er undtaget fra momspligten i  

 samme omfang og på samme betingelser, som gælder for administration af  

 udlejningsejendomme.
 De af selskaberne præsterede ydelser, der ikke kan henføres til  

 momsfritagelsen for ejendomsadministration eller til momsfritagelsen for  

 finansieringsvirksomhed, er omfattet af momspligten.
Administration for grundejerforeninger En administrators varetagelse af følgende administrationsopgaver for en  

 grundejerforening anses  ikke som momsfri administration af fast  

 ejendom:
 Modtagelse af indbetalinger fra grundejerforeningens medlemmer, herunder  

 rykning af debitorer (men ikke inkassosager), betaling af foreningens  

 regninger efter anvisning, førelse af dagligt regnskab og lønningsregnskab,  

 udfærdigelse af årsregnskab og varmeregnskab, deltagelse i bestyrelsesmøder  

 mv.
Varetagelse af en række fælles anliggender for de omhandlede ejendomme,  

 som det påhviler grundejerforeningen ifølge tinglyst deklaration.
Det gælder  

 bl a vedligeholdelse af private veje og stier samt parkeringspladser,  

 vedligeholdelse af fællesarealer og vedligeholdelse af gas- og  

 el-forsyningsledninger.
 Det er i forbindelse med afgørelsen bemærket, at administrators ydelser  

 mere har karakter af en forvaltning af grundejerforeningens økonomiske og  

 juridiske interesser end af en løbende administration af den grundejerne  

 tilhørende faste ejendom, uanset at det ikke helt kan afvises, at der i  

 administrators ydelse også indgår et vist (mindre) element af løbende  

 administration af fast ejendom, nemlig af fællesarealer og et fælles  

 varmeanlæg.
 Med hensyn til afgrænsningen i relation til momsfri ejendomsadministration  

 for ejerlejlighedsforeninger er det endvidere gjort gældende, at  

 administrators opgaver i disse tilfælde vedrører en konkret fast ejendom og i  

 det væsentlige svarer til de opgaver, der udføres i forbindelse med  

 administration af udlejningsejendomme, medens noget lignende ikke gør sig  

 gældende ved den omhandlede administration for grundejerforeninger, hvor  

 ydelsen - bortset fra ovennævnte fællesarealer mv - ikke retter sig mod nogen  

 konkret fast ejendom.
 Administrationsydelser for grundejerforeninger er derfor som helhed  

 omfattet af momspligten.
Administration af nybyggeri mv Administration af nybyggeri, ombygnings- og moderniseringsarbejder  

 (bygherreadministration) er momspligtig ( ikke punkt h -  

 administration af fast ejendom).
Almennyttige boligselskaber, der udelukkende udfører  

 nybyggeriadministration for egne afdelinger, skal dog ikke betale moms.
Se  

 kap REGISTRERING.
Administration af udlejning af sommerhusgrunde En advokats administration af udlejning af sommerhusgrunde omfattes af  

 følgende opgaver:
1. Advokaten udfærdiger lejekontrakten og opkræver  

 lejen, som betales hver den 1 januar og den 1 juli.
Advokaten fører regnskab  

 over lejebeløbene og afregner dem løbende til udlejers bank.
Kopi af  

 regnskabet (kontokort) afleveres til udlejers bogholderi.
2. Advokaten undersøger hvert år afgifterne til  

 renovation, kloakbidrag, den grundskat, der skal betales for det pågældende  

 lejemål, og stigningen i udlejers formueskat.
Disse beløb tillægges den hvert  

 år beregnede pristalsregulerede lejer + administrationsgebyret til advokaten.
 Det er imidlertid ejeren selv, der betaler skatter, renovation og  

 kloakbidrag til kommunen.
 3. Såfremt rettidig indbetaling ikke finder sted,  

 udsender advokaten en rykker, hvorefter der sker underretning af eventuelle  

 panthavere.
 Advokaten sørger ikke for vedligeholdelsesarbejder på den lejede grund.  

 Det er lejerne selv, der betaler sådanne udgifter - eksempelvis til beskæring  

 af buske og træer - via den forening, som lejerne ifølge lejekontrakten er  

 forpligtet til at være medlem af.
Advokaten forsyner ved køb/salg lejekontrakten med påtegning om  

 ejer/lejerskifte.
Honoraret for disse påtegninger er omfattet af momspligten  

 (ikke punkt h - administration af fast ejendom).
 Den under punkt 1 - 3 nævnte administration af udlejning af  

 sommerhusgrunde er derimod undtaget fra momspligten efter punkt h, -  

 administration af fast ejendom.
Boligselskabers ejendomsadministration Almennyttige boligselskaber udfører i forbindelse med varetagelsen af  

 ejendomsadministration en række forskellige ydelser, for hvilke der opkræves  

 følgende gebyrer mv:
1. Restancegebyr, som særskilt opkræves hos lejere,  

 der er i restance med betaling af husleje.
Gebyret dækker de yderligere  

 administrationsomkostninger, der er forbundet med at skulle udfærdige  

 rykkerskrivelser mv.
2. Flyttegebyr, som særskilt opkræves hos lejere, der  

 fraflytter uden kontraktmæssigt opsigelsesvarsel.
Gebyret dækker de  

 yderligere administrationsomkostninger, der påløber, når en lejlighed af  

 hensyn til fraflytteren skal udlejes hurtigere end normalt.
3. Gebyr, der opkræves særskilt hos fraflyttede lejere  

 i de tilfælde, hvor det indbetalte depositum/indskud ikke kan dække  

 istandsættelse eller manglende lejebetaling etc.
Gebyret opkræves kun i den  

 tid, hvor underskudssaldoen afdrages og dækker de yderligere omkostninger,  

 der påløber som følger af administration af afdragsordningen.
 4. Honorar, der opkræves hos de enkelte afdelinger,  

 til dækning af administrationsomkostninger i forbindelse med udlejning af  

 selskabslokaler og vaskerier.
 Disse ydelser er undtaget fra momspligten, når de præsteres som led i  

 varetagelsen af den øvrige løbende administration for den pågældende ejendom.
Ejendomsmæglervirksomhed Almindelig ejendomsmæglervirksomhed, dvs formidling af salg af fast  

 ejendom, er momspligtig.
Momspligten omfatter endvidere formidling af salg af andels- og  

 aktielejligheder, selv om der samtidig sker overdragelse af værdipapirer i  

 form af andelsbeviser eller aktier.
Der er herved også lagt vægt på, at der  

 til de omhandlede værdipapirer er knyttet en brugsret til fast ejendom (  

ikke  punkt j - finansieringsvirksomhed mv).
 Tegning af forsikringer (mod provision) i forbindelse med ejendomshandler  

 er undtaget fra momspligten (punkt i - forsikringsvirksomhed).
 Medvirken i lånesager, herunder udstedelse af pantebreve og andre  

 lånedokumenter, er undtaget fra momspligten (punkt j -  

 finansieringsvirksomhed mv). Det samme gælder medvirken ved køb, salg eller  

 overdragelse af pantebreve mv.
Udførelse af forskellige vurderingsarbejder er omfattet af momspligten,  

 medmindre vurdering sker med henblik på finansierings- eller  

 forsikringsvirksomhed.
Se »Vurderingsvirksomhed mv«.
 Der henvises endvidere til kap REGISTRERING for så vidt angår en række  

 konkrete tilfælde - fx ved syn og skøn for retterne - hvor momspligtige  

 vurderingsarbejder mv er fritaget for moms.
 For så vidt angår beskatningstidspunkt og fradragsret for  

 ejendomsmæglersalær henvises til kap OMSÆTNING og kap TILSVAR.
Eksportrådgivning Eksportrådgivning, der fx omfatter undersøgelser af markedsforholdene i  

 forskellige lande samt efterfølgende formidling af eksport, er omfattet af  

 momspligten.
Elektroterapi Elektroterapi (behandling af visse sygdomme ved hjælp af et særligt  

 apparat) er momspligtig, idet behandlinger af denne art ikke er godkendt som  

 sundhedspleje af det offentlige.
Der kan således ikke opnås tilskud til  

 behandlingerne i henhold til sygesikringsordningen.
Dette gælder også, selv  

 om behandlinger evt er foretaget efter lægehenvisning ( ikke punkt a -  

 anden egentlig sundhedspleje).
Erhvervsråd De af et erhvervsråd udøvede aktiviteter er omfattet af momspligten.
Rådet beskæftiger sig med alle opgaver af betydning for erhvervslivet i de  

 berørte kommuner.
Det er rådets hovedopgave at virke som katalysator og  

 igangsætter for såvel de etablerede virksomheder som tilkomne uden at gå ind  

 i virksomhedernes egentlige problemløsning.
Uanset medlemsskab af rådet yder  

 dette vederlagsfri assistance til alle virksomheder i området, for så vidt  

 den kan holdes inden for 4 timer årligt.
For assistance herudover betales der  

 et honorar.
Der ydes kommunale tilskud på 65% af de afholdte udgifter.
De resterende  

 35% dækkes gennem medlemsbidrag fra virksomheder m fl i området.
Tilskuddene  

 og medlemsbidragene skal ikke medregnes i den momspligtige værdi.
 Rådet skal således kun registreres og betale moms i forbindelse med den  

 assistance, der ydes mod særskilt honorar, såfremt denne omsætning overstiger  

 10 000 kr om året.
Farvekonsulenter Den af malere (kunstnere) udøvede virksomhed som freelance farvekonsulent  

 er omfattet af momspligten ( ikke punkt 1 - anden kunstnerisk  

 virksomhed).
 Farvekonsulentvirksomhed består i udarbejdelse af farvepaletter til  

 anvendelse i forbindelse med farvelægning af vægge og lofter mv, således at  

 de fremtræder som et velafbalanceret rum- og farvemiljø. Selve det fysiske  

 malerarbejde udføres ikke af konsulenten, der alene udarbejder  

 farvesammensætningen (farvepaletten).
Flyveundervisning og fly-simulatortræning Flyveundervisning er omfattet af momspligten, medmindre undervisningen kan  

 anses for at være omfattet af undtagelsesbestemmelsen i punkt c - faglig  

 uddannelse, herunder omskoling.
 Flyveundervisning mv er reguleret af de af Luftfartsdirektoratet udgivne  

 »Bestemmelser for civil luftfart«, der belyser omfanget af de  

 omhandlede uddannelser, herunder vedligeholdelsen af disse uddannelser.  

 Flyveuddannelsen omfatter en teoretisk og praktisk del.
 Flyveuddannelserne kan opdeles i:
1. Uddannelser, der vedrører erhvervelse og  

 vedligeholdelse af privat flyvercertifikat mv (A-certifikat), samt 2. Videregående uddannelser med henblik på erhvervelse  

 af trafikflyvercertifikat mv (B, C eller D-certifikat) og vedligeholdelse af  

 denne uddannelse.
 De under punkt 1 omhandlede uddannelser mv er omfattet af momspligten,  

 medens de under punkt 2 omhandlede uddannelser er undtaget fra momspligten  

 (punkt c - faglig uddannelse mv).
 Det betyder, at momspligten omfatter følgende uddannelser mv:
a.
Erhvervelse af privatflyvercertifikat (A-certifikat) - flyvemaskine  

 generelt.
b.
Typeuddannelse for indehavere af privatflyvercertifikat (en- eller  

 flermotoret landflyvemaskine).
c.
Periodisk flyvetræning for indehavere af privatflyvercertifikat.
d.
Erhvervelse af instrumentbevis - flyvemaskine generelt.
Der skal dog  

 ikke betales moms, såfremt eleven er indehaver af trafikflyvercertifikat.
e.
Periodisk flyvetræning (Instrumentbevis). Der skal dog ikke betales  

 moms, såfremt eleven er indehaver af trafikflyvercertifikat, eller såfremt  

 instrumentbeviset erhverves i tilknytning til erhvervelsen af  

 trafikflyvercertifikat.
For at kunne påbegynde en uddannelse som trafikflyver er det bl a en  

 betingelse, at eleven har erhvervet privatflyvercertifikat.
Det er dog uden  

 betydning for momspligten, at erhvervelse af privatflyvercertifikat sker med  

 henblik på gennemførelse af den videregående uddannelse som trafikflyver.
 Der skal betales moms af det vederlag, som opkræves for de nævnte  

 momspligtige uddannelser, herunder af evt særskilt opkrævede beløb for brug  

 af fly ved gennemførelse af den praktiske uddannelse.
Fly-simulatortræning består i såvel teoretisk som praktisk undervisning i  

 betjening af instrumenter mv i forskellige flytyper.
Ved afgrænsningen mellem  

 momsfri og momspligtig fly-simulatortræning finder ovenstående retningslinier  

 tilsvarende anvendelse.
Simulatortræning af erhvervspiloter og flymekanikere  

 er således undtaget fra momspligten, medens simulatortræning i forbindelse  

 med erhvervelse af de under punkt a-d nævnte uddannelser mv er momspligtig.
Fodboldklubber Efter lovens § 2, stk 3, pkt e, er fodboldkampe med professionelle  

 spillere på begge hold omfattet af momspligten.
Det betyder, at divisionskampe i Danmarksturneringen, pokalkampe og  

 træningskampe mellem klubber, der begge har kontraktspillere, er omfattet af  

 momspligten.
Tilsvarende gælder disse holds kampe mod udenlandske  

 professionelle klubber.
Kampe mellem klubbernes andethold, der sorterer under amatørafdelingen,  

 anses for undtaget fra momspligten som amatørkampe.
Fritagelsen gælder, selv  

 om der deltager kontraktspillere på hvert hold, når dette sker inden for  

 rammerne af de af Dansk Boldspil Union (DBU) fastsatte bestemmelser for  

 kontraktspilleres deltagelse i amatørkampe.
Der må herefter deltage op til 3  

 kontraktspillere på klubbernes andethold.
Et dansk fodboldhold (1. divisionshold) bestående af kontraktspillere  

 spillede en kamp mod et udenlandsk professionelt hold i anledning af den  

 danske klubs 75-års jubilæum.
De danske spillere havde alle afstået fra at  

 kræve kontraktmæssigt vederlag for deltagelse i den pågældende kamp, men var  

 i øvrigt efter deres kontrakter forpligtet til at deltage i kampen.
De danske  

 spillere blev ikke anset for at være amatører i relation til denne kamp,  

 hvorfor kampen var momspligtig.
Landskampe er momspligtige, når der spilles mod udenlandske hold, som helt  

 eller delvis består af professionelle spillere.
Såkaldte statsamatører anses  

 indtil videre ikke som professionelle, hvorfor fodboldkampe mod specielt  

 østeuropæiske klubhold eller landshold er undtaget fra momspligten.
Klubberne skal betale moms af entreindtægten ved momspligtige hjemmekampe  

 samt af overskudsandelen ved momspligtige udekampe her i landet.
Ved  

 arrangørklubbens afregning af overskudsandel med danske gæstehold i  

 forbindelse med momspligtige kampe skal der beregnes moms efter de  

 almindelige regler.
Sådanne momsbeløb skal medregnes til den udgående moms  

 hos gæsteholdet og til den indgående moms hos arrangørklubben. (Ved afregning  

 af eventuel underskudsandel beregnes også moms.
Momsbeløbet medregnes til den  

 indgående moms hos gæsteholdet og til den udgående moms hos arrangørklubben).
 Tilsvarende gælder den overskudsandel fra momspligtige  

 landspokalturneringskampe, der tilfalder DBU.
 Ved kampe i udlandet skal danske klubber ikke betale moms af  

 overskudsandelen, ligesom der ved afregning af overskudsandel med udenlandske  

 gæstehold ikke må beregnes moms.
 Klubberne - herunder også i et vist omfang amatørklubber - skal endvidere  

 betale moms af følgende indtægter, der vedrører leverancer af varer eller  

 momspligtige ydelser:
- Indtægter ved salg af  abonnementskort, når dette giver adgang  

 til overværelse af momspligtige kampe, - Indtægter i henhold til  sponsoraftaler og enkeltstående  

 reklamekontrakter.
 Der skal herefter også betales moms af de  udlodninger, som  

 divisionsklubberne modtager fra sponsorer, da klubberne gennem DBU har  

 forpligtet sig til at yde sådanne sponsorer en vis reklame i forbindelse med  

 de aktiviteter, som sponsorbeløbene afstedkommer.
 Der vil af praktiske grunde indtil videre kunne ses bort fra moms af  

individuelle spillerpræmier, der udbetales direkte til spillere fra  

 en sponsor, og som tilfalder de pågældende personligt.
 - Honorar fra Danmarks Radio for  retten til transmission af en  

 fodboldkamp i radio eller fjernsyn.
- Transfer-indtægter i forbindelse med  »salg« af  

 kontraktspillere.
Der skal dog ikke betales moms af transfer-beløb, der  

 modtages fra udenlandske klubber.
 - Indtægter ved salg af  programmer, herunder  

annonceindtægter.
- Idtægter i form af  tilskud fra tipstjenesten, som gennem DBU  

 udbetales til de professionelle klubber for at spille i pinsen, under  

 VM-turneringer o lign samt for at deltage i Toto-turneringen.
Tilskuddene  

 gives for at muliggøre tipning med danske kampe eller for i det hele taget at  

 give mulighed for tipning på ellers »kampfattige« dage.
Der vil indtil videre kunne ses bort fra moms af et såkaldt  rejse- og  

 tilskuertilskud, som DBU yder til 3. divisionsklubberne.
Tilskuddet vil  

 kunne anses som en gave, idet det ikke modsvares af nogen ydelse fra  

 klubberne.
Foreningsbureau Et foreningsbureau (Danske Dramatikeres Forbunds Bureau) skal dels tjene  

 som salgsmellemled vedrørende forbundsmedlemmernes dramatiske arbejder, dels  

 forhindre uretmæssig udnyttelse heraf.
Bureauet rådgiver medlemmerne og drager omsorg for de  

 praktiske foranstaltninger i forbindelse med indgåelse af kontrakter med  

 teatre, radio og fjernsyn.
Bureauet har eneret for Danmark til overdragelse  

 af opførelsesrettighederne for dramatiske arbejder, som medlemmerne har  

 frembragt.
Det samme gælder med hensyn til medlemmernes oversættelser -  

 bortset fra film og fjernsyn - af udenlandske forfatteres dramatiske  

 arbejder.
 For denne medvirken betaler medlemmerne - ved indgåelse af kontrakter med  

 teatre, Danmarks Radio mv - en provision, der beregnes som 1% af honoraret.  

 Derudover betaler medlemmerne et årligt kontingent til forbundet.
Bureauet foretager endvidere administration af dramaret, der bl a omfatter  

 opkrævning af gebyrer til Den kulturelle Fond, samt varetager  

 administrationen af nogle fonds og legater.
For udøvelsen heraf modtager  

 bureauet administrationsgodtgørelse, ligesom der årligt bevilges et beløb fra  

 Den kulturelle Fond.
 Bureauets medvirken (formidling) ved indgåelse af kontrakter med teatre,  

 Danmarks Radio mv om dramatikeres arbejder er omfattet af momspligten,  

 således at der skal betales moms af den provision, der opkræves i forbindelse  

 med indgåelsen af kontrakterne.
 Derimod er bureauets administration af dramaret, visse fonds og legater  

 ikke momspligtig, når der foreligger en aftale om formueforvaltning mv (punkt  

 j - finansieringsvirksomhed).
 Der skal ikke betales moms af det årlige kontingent, som forbundets  

 medlemmer betaler til forbundet.
Forlystelser Forlystelser, herunder teaterforestillinger, biografforestillinger,  

 varieteforestillinger, sommerrevyer mv, er momspligtige ( ikke punkt d  

 - kulturelle aktiviteter). Det betyder, at der skal betales moms af  

 entreindtægten vedrørende de pågældende arrangementer.
Teatergrupper, der afsætter forestillinger til forskellige arrangører, fx  

 foreninger, skoler, biblioteker, er ligeledes omfattet af momspligten.
Disse  

 teatergrupper medbringer normalt selv kulisser og andre rekvisitter til brug  

 ved opførelsen.
 I øvrigt vil de enkelte ved arrangementerne medvirkende kunstnere,  

 kunstnergrupper og orkestre mv som hovedregel ikke være omfattet af  

 momspligten (punkt l - kunstnerisk virksomhed).
 Momspligten påhviler den, der forestår de omhandlede  

 forlystelsesarrangementer (arrangøren, herunder ovennævnte teatergrupper).
 Se også kap REGISTRERING.
 Som eksempler på momspligtige forlystelser kan endvidere nævnes:
Artistnumre Der skal betales moms af vederlag, som en tivoliejer opnår ved salg af et  

 artistnummer (forestilling) til en forening eller anden festarrangør.
Billardspil Der skal betales moms af det vederlag, som opkræves for benyttelse af  

 billardborde mv opstillet i restaurationslokaler o lign.
Billardklubbers udlejning af billardborde til klubbens medlemmer anses som  

 en del af de aktiviteter, der naturligt udøves som led i de sportslige  

 aktiviteter.
Der skal således ikke betales moms af medlemskontingent eller af  

 særskilt opkrævede lejebeløb (punkt e - sportsaktiviteter). Ved klubbers evt  

 udlejning af billardborde til andre end medlemmerne skal der betales moms af  

 disse lejeindtægter.
Bowlingbaner med møntindkast (salonbowling) Byfester, basarer mv, hvor der findes momspligtige forlystelser Der skal betales moms af entreindtægten samt af lodsedler, der udover at  

 virke som lodseddel tillige giver adgang til momspligtige forlystelser,  

 hvortil der ellers kræves entre.
Delfinarium Opvisning af delfiner, hvor delfinerne udfører forskellige spring,  

 boldspil mv (også selv om forestillingen er kombineret med et indledende  

 foredrag om delfiner).
Filmfremvisning med ledsagende foredrag Flyveopvisning En virksomheds aktiviteter med flyveopvisninger (flyakrobatik) ved f eks  

 byfester, markeder o lign er momspligtig, og der skal derfor betales moms af  

 det vederlag, som virksomheden modtager for at levere opvisningen.
Forlystelsesparker Der skal betales moms af hele entreindtægten i forlystelsesparker, fx  

 Tivoli i København og Fyns Tivoli.
Dette gælder også kombinerede dyre- og  

 forlystelsesparker med fælles indgang og entre.
Der skal derimod ikke betales moms af entrebetaling i zoologiske haver,  

 botaniske haver, dyreparker og blomsterparker (punkt d - kulturelle  

 aktiviteter, herunder zoologiske haver o lign). Momsfritagelsen for  

 entreindtægten berøres ikke af, at der er indrettet evt legeplads for børn,  

 sålænge sådanne anlæg kan anses for at være af helt underordnet betydning i  

 forhold til havens eller parkens primære funktion.
Etablering af egentlige  

 forlystelser, fx spillehaller med forskellige spilleautomater, lykkehjul,  

 skydetelt, tombola, minibowling, karruseller og gynger, vil normalt bevirke,  

 at haven/parken skal betale moms af entreindtægten i samme omfang som  

 ovennævnte kombinerede parker.
Karruseller mv Køreforretninger, fx karruseller, luftgynger, pariserhjul, radiobiler og  

 rutschebaner.
Keglebanespil Der skal betales moms af det vederlag, der betales for benyttelse af  

 keglebaner i eller i umiddelbar tilknytning til restaurationslokaler o lign.
 Dette gælder også, selv om banerne opfylder de internationale mål for  

 keglebaners indretning.
 Såfremt vederlaget for egentlige kegleklubbers benyttelse af sådanne  

 keglebaner opgøres særskilt, kan dette vederlag holdes uden for den  

 momspligtige omsætning.
Mekaniske dyr Mekaniske dyr o lign, der er opstillet i fx varehuse og supermarkeder og  

 forsynet med automat til møntindkast.
Minigolf Miniracing Miniracing, der udføres på anlæg med elektrisk drevne modelbiler, hvis  

 hastighed reguleres af den enkelte deltager.
Musikboxe (musikautomater) Sommerrevyer mv Sommerrevyer mv afholdes ofte i forbindelse med servering - herunder  

 udskænkning af stærke drikke - i restaurationslokaler og er omfattet af  

 momspligten ( ikke punkt l - kunstnerisk virksomhed).
 I tilfælde, hvor en restaurationsvirksomhed eller lignende foretager  

 annoncering, stiller lokaler til rådighed eller sikrer de optrædende  

 kunstnere et minimumhonorar, anses restaurationsvirksomheden for at være  

 arrangør og momspligtig - også af entreindtægterne.
 Det er ikke afgørende, om det er restaurationsvirksomheden eller de  

 optrædende kunstnere - der som hovedregel er undtaget fra momspligt efter  

 punkt 1 - som opkræver entreindtægterne.
Spejlkabinetter og tilsvarende forlystelser Spilleforretninger Spilleforretninger, fx behændigheds- og forlystelsesautomater, fiskedamme,  

 lykkehjul, pilekast, ringspil, roulettespil, skydebaner og spilleautomater.
Formueforvaltning Formueforvaltning, der foretages af advokater, revisorer m fl, er undtaget  

 fra momspligten på betingelse af, at der foreligger en aftale om, at  

 advokaten m fl skal forvalte klientens formue.
Fritagelsen omfatter kun  

 ydelser, der leveres inden for rammen af den takst, som Monopoltilsynet har  

 godkendt for advokaters formueforvaltning (punkt j - finansieringsvirksomhed  

 mv).
Forsikringsmæglervirksomhed Forsikringsmæglervirksomhed er undtaget fra momspligten (punkt i og j -  

 forsikrings/finansieringsvirksomhed mv).
 Som eksempler på momsfri »forsikringsydelser« kan nævnes:
- anvisning af forsikring til forsikringsselskaber mod et vederlag, der  

 beregnes som en procentuel del af præmien - undersøgelser for klienter på det internationale marked for såvel  

 dækningsmuligheder som placeringsmuligheder rådgivning for danske virksomheder ved indgåelse af byggeaftaler i  

 udlandet, hvor sådanne virksomheder stilles over for specifikke  

 forsikringskrav, eller hvor man frygter en økonomisk risiko efter det  

 pågældende lands ansvarslovgivning - gennemgang af bygningstegninger, eksisterende bygninger samt  

 fabriksanlæg for bedømmelse af brand-, vand- og tyveririsici samt gennemgang  

 af eksisterende policemasse for påvisning af eventuelle mangler eller  

 overdækning Endvidere kan forsikringsmæglere for private foretage sammenligning af  

 investeringsmuligheder og renteafkast af disse, inden man anbefaler en  

 investeringsform og en eventuel forsikringsmæssig dækning af de økonomiske  

 risici.
Forsikringsmæglere påtager sig tillige at fremskaffe  

 sikkerhedsstillelse, fortrinsvis for udlandslån.
Disse ydelser er undtaget  

 fra momspligten (punkt i og j - forsikrings/finansieringsvirksomhed).
 Forsikringsmæglervirksomhed er ikke omfattet af adgangen til frivillig  

 registrering, se kap REGISTRERING.
Forsknings-, udviklings- og forsøgsarbejder (statsstøttede) Energiforskning Forsknings-, udviklings- og udredningsarbejder mv, der udføres i  

 forbindelse med deltagelse i Energiministeriets energiforskningsprogrammer,  

 er omfattet af momspligten.
Forskningsarbejdet finansieres af tilskud fra Energiministeriet, og  

 tilskuddenes størrelse fastsættes efter budgetter, der er indsendt af  

 ansøgerne.
Er ansøgeren en privat virksomhed, tilstræbes en fælles  

 finansiering, således at virksomheden selv bidrager med en væsentlig andel.
Energiministeriet er ikke umiddelbar bruger af de indkomne resultater af  

 energiforskningen.
Resultaterne skal i princippet være offentligt  

 tilgængelige, og redegørelser og rapporter sendes derfor til Forsøgsanlæg  

 Risøs bibliotek, hvor de registreres i et register over  

 energiforskningslitteratur.
 Offentlige og private forskningsinstitutioner, erhvervsvirksomheder,  

 foreninger og enkeltpersoner, som deltager i Energiministeriets  

 energiforskningsprogrammer, skal registreres og betale moms, hvis de har  

 afsætning af forskningsresultaterne, ligesom de skal betale moms af modtagne  

 tilskud til forskningsarbejdet, såfremt Energiministeriet opnår en konkret  

 modydelse for de ydede tilskud, jf kap VÆRDI - Offentlige tilskud mv.
 Dog er offentlige forskningsinstitutioner kun omfattet af pligten til at  

 betale moms, hvis afsætningen af forskningsresultaterne sker i konkurrence  

 med erhvervsvirksomheder, jf kap REGISTERING - Offentlige institutioner.
Forskningsarbejde mv med støtte fra Teknologirådet Udførelse af  arbejdsprogrammer eller  projekter , der  

 omfatter en eller flere af nedennævnte aktiviteter, er omfattet af  

 momspligten, bortset fra den supplerende eller ajourførende undervisning  

 (punkt c - faglig uddannelse):
- rådgivning og konsulentbistand, - informations- og dokumentationsvirksomhed, - supplerende eller ajourførende undervisning og dertil knyttet  

 udviklingsarbejde, - forsknings-, udviklings- og forsøgsarbejde, der udføres med henblik på  

 løsning af konkrete, aktuelle problemer af teknologisk karakter eller til  

 opbygning af viden og udstyr, som anvendes i forbindelse med teknologisk  

 service, - prøvnings- og kontrolvirksomhed, - standardiserings- og normarbejde, - udredningsarbejde og andre former for formidlingsvirksomhed.
De omhandlede arbejdsprogrammer og projekter støttes af Teknologirådet i  

 henhold til loven om teknologisk service.
Støtten ydes i form af hel eller  

 delvis dækning af udgifterne efter nærmere aftale med - de af industriministeren godkendte teknologiske serviceinstitutter  

 (almennyttige selvejende institutioner), - offentlige institutioner (statslige, amtskommunale og kommunale),  

 herunder universiteter og højere læreanstalter, - private virksomheder samt - erhvervsorganisationer eller faglige foreninger.
 Støtten til de nævnte  projekter ydes i form af tilskud  

 (projekttilskud) til hel eller delvis dækning af institutionens eller den  

 private virksomheds etc udgifter ved udførelse af de særlige opgaver, der er  

 aftalt med rådet.
 Støtten til gennemførelse af de nævnte  arbejdsprogrammer (generelle  

 opgaver) ydes udelukkende som såkaldte basistilskud til de godkendte  

 almennyttige institutioner.
Disse institutioner, der alle er registreret efter momsloven og betaler  

 moms af de ydelser, som de leverer til deres klienter, kan endvidere på visse  

 betingelser opnå afdragsfri, uopsigelige lån til opførelse, ombygning eller  

 køb af bygninger.
Endvidere kan de omhandlede institutioner opnå lån, som  

 nedskrives over en årrække uden kontant modydelse, til indretning af lejede  

 lokaler og anskaffelse af udstyr og installationer.
 Der kan endelig efter loven om teknologisk service på visse betingelser  

 ydes tilskud til delvis dækning af udgifter til  effektivitetsfremmende  

 konsulentvirksomhed , som udføres af arbejdsmarkedets organisationer,  

 erhvervsorganisationer og institutioner inden for industri, håndværk,  

 anlægsvirksomhed, transport, handel og omsætning i øvrigt.
Der skal betales moms af tilskud, der enten direkte fra rådet eller  

 indirekte gennem en projektledelse ydes til registreringspligtige selvejende  

 institutioner og private virksomheder m fl til udførelse af projekter, der er  

 nærmere aftalt med rådet (projekttilskud), jf lov om teknologisk service,  

 idet disse tilskud må anses som en form for betaling til de omhandlede  

 virksomheder for levering af de pågældende konkrete projektydelser til  

 staten.
Som en overgangsordning skal der dog ikke betales moms af tilskuddet  

 i tilfælde, hvor der ikke ved tildelingen af bevillingerne er taget hensyn  

 til momsen.
 Projektdeltagende offentlige institutioner skal indtil videre ikke betale  

 moms af projekttilskud, jf kap REGISTRERING.
 Der skal endvidere ikke betales moms af de nævnte basistilskud og lån, der  

 ydes til de godkendte almennyttige selvejende institutioner, idet der ikke  

 herved præsteres en konkret modydelse til staten.
I øvrigt skal arbejdsmarkedets organisationer m fl ikke betale moms af  

 tilskud til delvis dækning af udgifter til effektivitetsfremmende  

 konsulentvirksomhed.
Se også kap VÆRDI.
Administration af bevillinger fra Teknologirådet Administrationen af Teknologirådets midler til konkrete projekter inden  

 for lovgivningen om teknologisk service mv forestås af Dansk Teknisk  

 Oplysningstjeneste (DTO) og andre serviceinstitutter, som er godkendt af  

 industriministeren.
 Sådanne projekter varetages af styregrupper.
 En sådan styregruppe er en kreds af personer med tilknytning til  

 offentlige institutioner og private virksomheder, som teknologistyrelsen har  

 udnævnt til at forestå projektet.
 Midlerne til et styregruppeprojekt fremskaffes ved offentlige bevillinger  

 og ved, at involverede private virksomheder betaler en andel af udgifterne.
 Det er styregruppens opgave i forbindelse med projektet at afholde  

 udgifter af de midler, der stilles til rådighed af det offentlige og private  

 virksomheder.
DTO's m fl's administration består i, at serviceinstituttet på  

 styregruppens vegne får udbetalt bevillingen fra Teknologirådet.
Beløbet  

 bliver indsat på en separat konto i et pengeinstitut, og serviceinstituttet  

 betaler herefter projektets leverandør og øvrige omkostninger.
 Styregrupperne skal ikke beregne udgående moms.
 Det er en betingelse, at alle indkøb til styregruppen holdes uden for  

 serviceinstituttets bogholderi, og at der til kontrol med de midler, som DTO  

 m fl er administratorer for, oprettes en særlig mellemregningskonto.
 I DTO's og de øvrige serviceinstitutters omsætning skal der således kun  

 indgå administrationsvederlag og lignende, fx konsulentassistance, der af  

 serviceinstituttet faktureres til styregrupperne incl moms.
Projekter mv til fremme af genanvendelse af projekter og materialer Udrednings-, udviklings-, formidlings- og informationsprojekter samt  

 anlægsinvesteringer til produktionsformål og indsamlingsordninger for affald,  

 som udføres med støtte fra Miljøstyrelsen, er omfattet af momspligten.
 Virksomheder og institutioner, som udfører de omhandlede projekter mv,  

 skal registreres og betale moms, hvis de har afsætning af resultaterne af  

 arbejdet, ligesom de skal betale moms af de fra Miljøstyrelsen modtagne  

 tilskud, hvis styrelsen opnår en konkret modydelse for de ydede tilskud, jf  

 kap VÆRDI - Offentlige tilskud mv.
 Dog er offentlige institutioner kun omfattet af pligten til at betale  

 moms, hvis afsætningen af resultaterne sker i konkurrence med  

 erhvervsvirksomheder, jf kap REGISTRERING - Offentlige institutioner.
Udviklingsarbejdet til fremme af byggeeksporten Eksportmarkedsundersøgelser og udvikling af produkter, ydelser og systemer  

 inden for den danske byggesektor, som udføres med henblik på udvikling og  

 styrkelse af byggeeksporten, og som udføres med støtte fra Boligministeriet,  

 er omfattet af momspligten.
 Virksomheder og institutioner, som udfører det omhandlede  

 udviklingsarbejde, skal registreres og betale moms, hvis de har afsætning af  

 resultaterne af udviklingarbejdet, ligsom de skal betale moms af de fra  

 Boligministeriet modtagne tilskud, såfremt Boligministeriet opnår en konkret  

 modydelse for de ydede tilskud, jf kap VÆRDI - Offentlige tilskud mv.
 Dog er offentlige institutioner kun omfattet af pligten til at betale  

 moms, hvis afsætningen af resultaterne af udviklingsarbejdet sker i  

 konkurrence med erhvervsvirksomheder, jf kap REGISTRERING - Offentlige  

 institutioner.
Forsknings-, udviklings- og forsøgsarbejder (offentlig støttede i øvrigt) Dansk Sygehus Institut Instituttet, som er oprettet af staten, Amtsrådsforeningen i Danmark samt  

 Kbh.s og Frederiksberg kommuner som en selvejende institution, udfører  

 projektarbejde både på eget initiativ og efter henvendelse udefra.
De  

 projekter, som udføres efter henvendelse udefra, udføres i konkurrence med  

 andre erhvervsvirksomheder.
Alle resultater bringes i offentligt tilgængelige rapporter.
Endvidere  

 udfører instituttet konsulentvirksomhed samt kursusvirksomhed.
 Der skal ikke betales moms af tilskud til projekter, der iværksættes af  

 instituttet selv, idet der i disse tilfælde ikke præsteres en konkret  

 modydelse for tilskuddene.
 Tilskud til projekter, der iværksættes af - evt sammen med - en  

 tilskudsgiver, er momspligtige, idet tilskudsgiveren i disse tilfælde opnår  

 en konkret modydelse for tilskuddet.
 Instituttets konsulentbistand er omfattet af momspligten, mens  

 kursusvirksomheden er undtaget (punkt c - anden undervisning).
Amtskommunernes og Kommunernes Forskningsinstitut Instituttet udfører en række tidsbegrænsede projekter på områder inden for  

 den offentlige sektor.
Disse projekter koordineres og støttes af et løbende  

 forskningsarbejde.
Til projekterne søges tilskud, der dog kun modtages, hvis  

 instituttet forbliver metodemæssig uafhængig af tilskudsgiveren.
Alle  

 resultater af projekterne offentliggøres i rapporter, der er offentlig  

 tilgængelige, idet de sælges fra instituttets momsregistrerede forlag.
 Instituttet anses som en offentlig forskningsinstitution, der forsker  

 metodemæssig uafhængig.
 Der skal ikke betales moms af tilskud til projekter, der iværksættes af  

 instituttet selv, idet der i disse tilfælde ikke præsteres en konkret  

 modydelse.
 Udfører instituttet et projekt, iværksat af - evt sammen med - en  

 tilskudsgiver, opnår tilskudsgiveren en konkret modydelse, hvorefter  

 tilskuddet er momspligtigt.
 Instituttet kan undlade at betale moms af tilskud, hvis projekterne ikke  

 udføres i konkurrence med private erhvervsvirksomheder.
Frisørstævner De af en faglig landsforening arrangerede  landstævner, hvor  

 foreningens medlemmer med svende og lærlinge indbydes til at overvære  

 demonstrationer af de nyeste modefrisurer, er undtaget fra momspligten (punkt  

 c - faglig uddannelse, herunder omskoling). Der skal således ikke betales  

 moms af entreindtægterne.
 De af foreningen arrangerede  landsdelsmesterskaber, hvor  

 medlemmerne kan deltage i konkurrencer om mesterskaber i forskellige  

 hårbehandlingsdiscipliner, er ligeledes undtaget fra momspligten (punkt c).  

 Der skal således ikke betales moms af entreindtægterne og tilmeldingsgebyr  

 for deltagerne.
 Foreningen skal dog ved de omhandlede stævner mv betale moms af standleje  

 og annoncer.
 Foreningen vil herefter alene have fradragsret for de omkostninger, der  

 direkte vedrører de momspligtige aktiviteter.
Fællesantenneforeninger Fællesantenneforeningers ydelser, der består i forstærkning og  

 distribuering af modtagne signaler i en nærmere angivet teknisk standard samt  

 administration og drift af anlægget, er momspligtige.
 Fællesantenneforeninger kan imidlertid undlade at lade sig registrere, se  

 kap REGISTRERING.
Garantiydelser for rustbeskyttelse Ordningen vedrørende garantiydelser i forbindelse med rustbeskyttelse af  

 biler fungerer på den måde, at den virksomhed, som fremstiller og sælger det  

 produkt, der benyttes ved rustbeskyttelsen, giver garanti i en længere  

 årrække for rustbeskyttelsen.
Garantien formidles af virksomhedens herværende forhandler og sælges til  

 kunderne i form af garantimærker af de værksteder, der foretager  

 rustbeskyttelsen.
Til ordningen er knyttet en række betingelse, som skal  

 overholdes af kunden, for at garantien dækker.
 Forsikringstilsynet blev i 1984 spurgt, om de omhandlede garantisystemer  

 for rustbeskyttelse anses for omfattet af forsikringsloven.
 Forsikringstilsynet udtalte da, at i de tilfælde, hvor det er et værksted,  

 der som et led i sit arbejde overfor en kunde giver en garanti for udført  

 arbejde med rustbeskyttelse, eventuelt mod betaling, anser  

 Forsikringstilsynet det  ikke som forsikringsvirksomhed, men som  

 almindelig garanti.
 I tilfælde, hvor den virksomhed, der fremstiller og sælger det produkt,  

 der benyttes ved rustbeskyttelse, giver garanti i en længere årrække for  

 rustbeskyttelsen, og denne garanti formidles af virksomhedens herværende  

 forhandler og konsulent og sælges til kunderne af de værksteder, der udfører  

 arbejdet, fandt Forsikringstilsynet, at der er tale om  

forsikringsvirksomhed.
 Der blev i 1985 truffet afgørelse om, at garantiordninger, der er  

 tilrettelagt som i sidstnævnte tilfælde, er undtaget fra momspligten (punkt i  

 - forsikringsvirksomhed), og at der ikke skulle beregnes moms af  

 garantiydelsen.
 Forsikringstilsynet har senest i oktober 1986 efter fornyede undersøgelser  

 og overvejelser oplyst, at de pågældende forsikringslignende garantiordninger  

 ikke kan anses som forsikringsvirksomhed.
Alle sådanne garantiydelser er herefter momspligtige.
Toldkamrene er  

 bemyndiget til at give virksomhederne en passende overgangsordning.
Godsregistreringssteder Godsregistreringsvirksomhed i forbindelse med varers indførsel og udførsel  

 som bilgods, jf toldbehandlingsbekendtgørelsens § 44, er omfattet af  

 momspligten.
Godsregistreringsstederne skal betale moms af det vederlag, som staten  

 yder til dækning af udgifterne ved at stille godsregistreringsfaciliteter til  

 rådighed.
Der skal endvidere betales moms af arbejdspenge samt af indtægter i  

 forbindelse med fx opbevaring af varer, spedition, toldklarering o lign.
Golfundervisning Golfundervisning er momspligtig ( ikke punkt c - undervisning i  

 legemsøvelser).
 Golfinstruktører skal således betale moms ved udøvelse af selvstændig  

 erhvervsmæssig virksomhed med undervisning af denne art.
Golfklubbers undervisning af klubbens medlemmer - evt ved en af klubben  

 som lønmodtager ansat instruktør - anses som en del af de sportslige  

 aktiviteter, som en golfklub naturligt påtager sig.
Undervisningen i klubregi  

 er derfor undtaget fra momspligten (punkt e - sportsaktiviteter). Det er  

 herved forudsat, at klubben - evt via et specialforbund - er tilsluttet Dansk Idræts Forbund eller en tilsvarende organisation.
 Se i øvrigt kap REGISTRERING.
Grundejerforeninger Grundejerforeningers bistand til medlemmerne mod særskilt honorar, fx  

 beregning af omkostningsbestemt husleje, skatte- og afgiftsstigninger mv, er  

 omfattet af momspligten, medmindre ydelsen kan henføres til en af lovens  

 undtagelsesbestemmelser.
 Momspligten omfatter således ikke ydelser, der kan henføres til  

 fritagelsen for administration af fast ejendom, når der foreligger en aftale  

 herom - se »Ejendomsadministration«.
 Foreningers eventuelle salg af skemaer og blanketter (varer) er omfattet  

 af momspligten.
Grundejerforeninger skal ikke betale moms af (gratis) rådgivning og  

 vejledning i grundejer- og lejespørgsmål, der normalt ydes i begrænset  

 omfang, og som finder sted inden for rammerne af det sædvanlige kontingent  

 til grundejerforeninger.
Se kap REGISTRERING.
Healing Behandlinger ved hjælp af healing er momspligtig ( ikke punkt a -  

 anden egentlig sundhedspleje). Healing er en form for personlig udvikling,  

 der giver personen en dybtgående afspænding og selverkendelse.
 Undervisning i healing er undtaget fra momspligten (punkt c - faglig  

 uddannelse).
 Undervisningen tager sigte på at opøve kursusdeltagernes evne til at  

 skelne det enkelte menneskes energi, udtrykt i et energifelt, samt at optræne  

 de indre sanser med henblik på at opnå øget kreativitet, evnen til at  

 kommunikere samt sensitivitet med henblik på at sætte en udviklingsproces i  

 gang til erkendelse af sig selv.
 Kurserne indeholder udover en teoretisk undervisning også forskellige  

 øvelser, der er koncentreret omkring træning i meditation og afspænding,  

 herunder øvelser med intuitiv massage og yogalignende øvelser.
 Ved afgørelsen af, at undervisningen er momsfri, er der lagt vægt på, at  

 den henvender sig til personer, der kan bruge kurserne som et led i deres  

 erhverv (bl a lærere, psykologer, læger og sygeplejersker) eller som  

 kompetencegivende til at undervise i healing fx på aftenskoler.
Helseafspænding Undervisning i helseafspænding er undtaget fra momspligten (punkt c -  

 undervisning i legemsøvelser, herunder afspænding, yoga, helsesport mv).
 Helseafspændingen indledes ved, at deltageren lægger sig til hvile på en  

 briks i ca 5 min., hvorefter instruktøren taler til den pågældende for at  

 bibringe den ønskede afspænding.
Helsecentre Se afgørelsen om »kuranstalter« Helsestudio Et helsestudios motions- og helseprogram kan bl a bestå af:
- gymnastik, som tilrettelægges og anvises af uddannede instruktører, og  

 som udøves dels som genoptræning efter sygdom o lign, dels som led i  

 forbedring af konditionen - afvaskning - hydroterapeutisk hvirvelpool (iltning af blod og hud samt  

 »undervandsmassage«, der foretages ved at vand under tryk sendes  

 ind i hvirvelpoolen) - svømning i saltvandspool - sauna.
 Helsestudier har fortrinsvis faste medlemmer, som for perioder af 1-12  

 måneder indgår aftaler (kontrakter) om gennemførelse af det omhandlede  

 program, og der betales et fast kontingent herfor.
 Udover det faste program tilbydes evt massage og solarium mod særskilt  

 betaling.
 Der skal ikke betales moms af betalingen for deltagelse i de omhandlede  

 motions- og helseprogrammer, idet disse ydelser anses for at være undtaget  

 fra momspligten (punkt c - undervisning i legemsøvelser, der bl a omfatter  

 gymnastik, afspænding, yoga og helsesport mv).
Hvis der udover det normale program tilbydes massage og solarium mod  

 særskilt betaling, er disse ydelser omfattet af momspligten.
Massage er dog  

 undtaget fra momspligten, hvis det kan dokumenteres, at der er tale om en  

 behandlingsform, der er tilskudsberettiget efter sygesikringsordningen (punkt  

 a - anden egentlig sundhedspleje).
Hestevæddeløb Hestevæddeløb (trav- og galopløb) er undtaget fra momspligten (punkt e -  

 sportsarrangementer, hvortil er knyttet spil på totalisator).
 En række ydelser, som sælges af Foreningen til den ædle Hesteavls Fremme  

 og Dansk Travsports Centralforbund primært til medlemmer, anses som  

 integrerede dele af momsfri sportarrangementer, hvortil der er knyttet spil  

 på totalisator.
 De ydelser, som således er momsfri, er fx stambogsregistrering,  

 registrering af farver, pseudonymer, ejerskifte og navneforandringer,  

 udfærdigelse af hestepas, stamtavler og licenser, herunder trænerlicens og  

 jockeylicens, samt udstedelse af eksportcertifikat og fødselsattest.
 Foreningen til den ædle Hesteavls Fremme er øverste myndighed i alle  

 forhold vedrørende afholdelse af anerkendte væddeløb her i landet, og Dansk  

 Travsports Centralforbund er en sammenslutning af danske totalisatorbaner med  

 travløb.
Hirsutisme-behandling Behandling af hirsutisme (fjernelse af skægvækst hos kvinder) er undtaget  

 fra momspligten (punkt a - hospitalsbehandling mv).
 Behandlingen er af Indenrigsministeriet karakteriseret som en  

 sygehusopgave med den virkning, at opgaven, hvor det er muligt, skal løses af  

 sygehuse eller efter sygehusvisitation hos private kosmotologer for  

 sygehusvæsenets regning.
 Momsfritagelsen gælder også de forholdsvis få tilfælde, hvor kvinder af  

 sociale årsager ikke ønsker at gennemgå undersøgelser hos speciallæge eller  

 på sygehus, og som derfor selv betaler for behandling af hirsutisme hos en  

 kosmotolog.
Hudpleje, fodpleje og skønhedspleje Fod- og skønhedsklinikkers aktiviteter vedrørende klinisk hudpleje,  

 massage, lysbehandling, dampbehandling, elektroterapi, zoneterapi, manicure,  

 pedicure samt farvning af øjenbryn og øjenvipper mv er omfattet af  

 momspligten.
Fodpleje og fodterapi af den art, hvortil det offentlige yder tilskud, er  

 indtil videre undtaget fra momspligten (punkt a - anden egentlig  

 sundhedspleje). Dette gælder, uanset om det er fodplejere eller autoriserede  

 fodterapeuter, der udfører behandlingen, og uanset om der i de enkelte  

 tilfælde ydes tilskud.
Al fodpleje og fodterapi er således indtil videre  

 undtaget fra momspligten.
 Såfremt sådan fodpleje og/eller fodterapi evt udføres sammen med andre  

 behandlinger, må der ske særskilt fakturering.
Hundeklubber Dansk Kennel Klub og Danmarks civile Hundeførerforening samt de herunder  

 hørende specialklubber og lokalforeninger er omfattet af momspligten for bl a  

 følgende ydelser, for hvilke der opkræves særskilt betaling:
- stambogsregistrering - sygdomsundersøgelser - tatovering af hunde - udstillingsvirksomhed.
 Momspligten omfatter endvidere klubbernes salg af diverse varer samt evt  

 udgivelse af medlemsblad.
 Hundeklubbers aktiviteter og arrangementer med hundetræningsvirksomhed er  

 undtaget fra momspligten (punkt e - sportsaktiviteter).
 Hundetræningsvirksomheden består dels i, at føreren trænes i at have med  

 hunde at gøre, dels i træning af hunden, og begge præstationer bedømmes i  

 konkurrencerne på tilsvarende måde som rytter og hest ved skoleridning.
 Startgebyrerne anvendes til leje af jord, kørepenge til dommere mv, og de  

 dækker således kun omkostningerne ved afholdelsen af arrangementerne.
 Se kap REGISTRERING, »hundekenneler« og  

 »hundeklubber«.
Hypnose mv Hypnose og samtaleterapi, der bl a bruges ved behandling af psykiske  

 lidelser og ved tobaksafvænning, er omfattet af momspligten ( ikke  

 punkt a - anden egentlig sundhedspleje).
Behandling ved anvendelse af hypnose er ikke godkendt som sundhedspleje af  

 det offentlige.
Der kan således ikke opnås tilskud i henhold til  

 sygesikringsordningen.
Dette gælder, selv om behandlinger evt foretages efter  

 lægehenvisning.
 Foredrag om hypnose er undtaget fra momspligten (punkt l -  

 forfattervirksomhed mv).
Hyrevognsvirksomhed Almindelig personbefordring med hyrevogne er undtaget fra momspligten  

 (punkt f - personbefordring).
 Køretøjer, der er indregistreret og afgiftsberigtiget som hyrevogn i  

 henhold til registreringsafgiftsloven, må almindeligvis kun benyttes til  

 kørsel vedrørende erhvervsmæssig personbefordring.
Dog er lejlighedsvis kørsel med hastende småforsendelser mv samt  

 udbringning af varm mad til pensionister tilladt.
Kørsel af denne art uden  

 ledsager anses som transport af varer og er således omfattet af momspligten.
 Momspligten for udbringning af varm mad til pensionister gælder, uanset om  

 vognmanden i forbindelse med udbringningen har en vis tilsynspligt overfor  

 pensionisterne, og uanset om kørselen sker under ledsagelse af en medarbejder  

 fra kommunens socialforvaltning, idet formålet med kørselen fortsat må anses  

 for at være varetransport.
 Den momspligtige værdi er - når der køres efter taksameter - taksametrets  

 udvisende.
Bestillingskontorer for hyrevogne Disse virksomheder er indtil videre undtaget fra momspligten af:
- formidling af personkørsel (punkt f - integreret i persontransporten) - formidling af varekørsel i hyrevogne (fritaget efter lovens § 4, stk. 2) - levering mod et fast årligt vederlag af  

 »administrationspakker« til andre bestillingskontorer, som ikke  

 selv har egen egentlig administration.
En »administrationspakke«  

 består typisk af modtagelse af telefonopkald fra kunder, videreformidling af  

 kørselsopgaver (både person- og varekørsel), registrering af kørselsopgaverne  

 og - integreret heri - udfakturering, registrering af indtægter samt i et  

 vist omfang aflæggelse af redegørelser og regnskaber (punkt f - integreret i  

 persontransporten).
Taxasammenslutninger og - foreninger mv Disse virksomheder er omfattet af momspligten for:
- varekørsel for egen regning, såvel kontant- som kreditkørsel - jf  

 foranstående regler - og herunder gebyrer for kørsel af lejlighedsvise,  

 hastende småforsendelser til og fra lufthavne i forbindelse med  

 passagerkørsel - reklameydelser, herunder lysskilte og streamers - men undtaget fra momspligten af:
- personkørsel for egen regning, især kreditkørslen (punkt f -  

 persontransport) - formidling af personkørsel (punkt f - integreret i persontransporten) - formidling af varekørsel i hyrevogne (fritaget efter lovens § 4, stk 2) - levering mod et fast årligt vederlag af  

 »administrationspakker« til andre  

 bestillingskontorer/taxasammenslutninger, som ikke selv har egen egentlig  

 administration.
En »administrationspakke« består typisk af  

 modtagelse af telefonopkald fra kunder, videreformidling af kørselsopgaver  

 (både person- og varekørsel), registrering af kørselsopgaverne og -  

 integreret heri - udfakturering, registrering af indtægter samt i et vist  

 omfang aflæggelse af redegørelser og regnskaber (punkt f - integreret i  

 persontransporten).
Hyrevognmænd De enkelte hyrevognmænd er omfattet af momspligten for:
- varekørsel for egen regning, såvel kontant- som kreditkørsel - jf  

 foranstående regler - (herunder varekørsel i underentreprise for  

 bestillingskontorer og taxasammenslutninger) - reklameydelser, herunder lysskilte og streamers (også levering af  

 reklameydelser i underentreprise for bestillingskontorer og  

 taxasammenslutninger) men undtaget fra momspligten af:
- personkørsel (punkt f - persontransport) Foreninger og klubber for hyrevognschauffører Disse virksomheder er omfattet af momspligten for:
- cafeterie- og kioskvirksomhed, herunder salg fra drikkevareautomater - spil på underholdningsautomater.
Hårpleje mv Hårpleje mv, dvs frisørvirksomhed, herunder fx behandling af vanskeligt  

 hår, er omfattet af momspligten.
Illustratorer Tegneres/illustratorers afsætning af egne tegninger, der skal anvendes som  

 illustrationer til romaner, noveller eller redaktionelt stof i dag- og  

 ugeblade mv, samt til bogomslag eller illustrationer til skønlitterære eller  

 videnskabelige værker, medfører ikke pligt til at betale moms, jf lovens § 3,  

 stk 4. Det er en forudsætning, at de pågældende tegninger af tegneren helt er  

 udført som håndarbejde, og at der ikke er tale om reklametegninger.
Se i  

 øvrigt kap REGISTRERING.
 Til tegninger af denne art er der som regel knyttet en ophavsretlig  

 beskyttet ret.
 Ved afsætning kan tegner/illustrator enten sælge tegningen uden at afstå  

 offentliggørelsesretten, sælge tegningen tillige med offentliggørelsesretten  

 eller sælge offentliggørelsesretten til tegningen uden at afstå tegningen  

 (den normale situation), således at der er tilbageleveringspligt til  

 illustrator.
 Tegneres/illustratorers afsætning af gengivelsesrettighederne til  

 ovennævnte tegninger er undtaget fra momspligten i det omfang, de vedrører  

 egne arbejder (punkt l - anden kunstnerisk virksomhed).
Impresariovirksomhed Almindelig impresariovirksomhed Impresariovirksomhed er omfattet af momspligten.
 Der skal således betales moms af den provision, som impresariovirksomheder  

 beregner sig for deres medvirken ved indgåelse af kontrakt mellem arrangører  

 (restaurationer, foreninger m fl) og kunstnere eller kunstnergrupper om  

 disses optræden ved de forskellige arrangementer.
 Impresarioydelsen kan indtil videre anses for at være præsteret for  

 arrangøren, som herefter har fradragsret for moms af provisionen efter de  

 almindelige regler.
 Med hensyn til de særlige regler for fakturering af impresarioydelsen  

 henvises til kap FAKTURERING OG REGNSKAB.
Musikkontor Et musikkontor (forening af orkestre og solister m fl), som bl a har til  

 formål at formidle kontakt mellem arrangører og foreningens medlemmer samt  

 eventuelt mellem arrangører og ikke medlemmer, er omfattet af momspligten og  

 skal betale moms af den ved formidling af engagementer modtagne provision  

 (der er lidt højere for ikke-medlemmer end for medlemmer).
 Der skal endvidere betales moms af et indmeldelsesgebyr, der opkræves ved  

 optagelse af nye medlemmer.
 Der skal derimod ikke betales moms af det årlige medlemskontingent, der  

 anses for at vedrøre kontorets foreningsmæssige aktiviteter til varetagelse  

 af medlemmernes interesser.
Informationskontor Et informationskontor, hvis aktiviteter består i journalistisk bistand,  

 sekretærhjælp, ekspeditionshjælp, telefonservice og konsulentbistand om  

 europæiske spørgsmål, er undtaget fra momspligten for så vidt angår  

 journalistisk bistand (punkt l - forfattervirksomhed), medens resten af  

 kontorets aktiviteter er momspligtige.
Intim massage Virksomhed med intim massage er omfattet af momspligten.
 Det er dog i medfør af lovens § 4, stk 2, bestemt, at der indtil videre  

 ikke skal betales moms af virksomhed med intim massage - bl a under hensyn  

 til, at der kan herske tvivl om, hvorvidt afsætningen af disse ydelser kan  

 betragtes som lovlig virksomhed samt de kontrolmæssige problemer.
Intuitiv massage Intuitiv massage er en form for kropsmassage, der bl a har til formål at  

 virke afspændende på muskelspændinger.
 Individuelle behandlinger, der omfatter almindelig kropsmassage  

 (kropsterapi), er omfattet af momspligten, når behandlingerne ikke er  

 godkendt som sundhedspleje af det offentlige, dvs at der ikke kan opnås  

 tilskud i henhold til sygesikringsordningen ( ikke punkt a - anden  

 egentlig sundhedspleje).
 Kurser i intuitiv massage, der omfatter gennemgang af en hel kropsmassage,  

 bevægelser til musik samt øvelser, der skaber bedre kontakt med kroppen, er  

 undtaget fra momspligten (punkt c - undervisning i legemsøvelser, der bl a  

 omfatter gymnastik, afspænding, yoga og helsesport mv). Kursernes formål er  

 at sætte deltagerne i stand til selv at udøve intuitiv massagebehandling.  

 Deltagerne modtager ikke egentlige massagebehandlinger ud over den fornødne  

 demonstration af teknikken, og der udleveres ikke undervisningsmateriale.
Karateundervisning Undervisning i karate, judo, jiu jitsu og andre fjernøstlige  

 forsvarsdiscipliner - under et benævnt budosport - er undtaget fra  

 momspligten (punkt c - undervisning i legemsøvelser).
Kiropraktik Kiropraktik er undtaget fra momspligten (punkt a - kiropraktik).
 Ved kiropraktik forstås behandlinger, der gives af kiropraktorer, som er i  

 besiddelse af et diplom (eksamensbevis) fra en kiropraktisk læreanstalt og  

 som har bestået Chiropractic National Board Examination eller Chiropractic  

 State Board Examination.
 Ved afgørelse af spørgsmål om undtagelse fra momspligten for kiropraktik  

 skal der således lægges vægt på den pågældende kiropraktors  

 uddannelsesmæssige baggrund.
Klasselotteri Gebyrer, der opkræves for fornyelse af lodsedler samt ved  

 gevinstudbetaling vedrørende Det Kgl Klasselotteri, er undtaget fra  

 momspligten (punkt k - lotterier o lign).
Konsulentvirksomhed mv Farvekonsulenter Den af malere (kunstnere) udøvede virksomhed som freelance farvekonsulent  

 er omfattet af momspligten ( ikke punkt 1 - anden kunstnerisk  

 virksomhed).
 Farvekonsulentvirksomhed består i udarbejdelse af farvepaletter til  

 anvendelse i forbindelse med farvelægning af vægge og lofter mv, således at  

 de fremtræder som et velafbalanceret rum- og farvemiljø. Selve det fysiske  

 malerarbejde udføres ikke af konsulenten, der alene udarbejder  

 farvesammensætningen (farvepaletten).
Konsulentordning vedr varmebesparelser Gennem en konsulentordning, som udføres af rådgivende ingeniører og  

 arkitekter, der har personlig erfaring i isolerings- og fyringstekniske  

 spørgsmål, kan husejere og andre - mod vederlag - søge råd og vejledning om  

 gennemførelse af energibesparende foranstaltninger.
 Konsulenterne gennemgår en ejendom og dens varmeanlæg og fremkommer  

 derefter med forslag om isoleringsforanstaltninger og forbedringer ved  

 varmeanlægget samt oplyser om de økonomiske konsekvenser (omkostninger og  

 energibesparelser).
 Konsulentordningen er omfattet af momspligten.
Kunstnerisk konsulentvirksomhed De ydelser, som en billedhugger præsterer i sin egenskab af kunstnerisk  

 konsulent for tilsynet med vedligeholdelse af offentlige bygninger, slotte  

 mv, er omfattet af momspligten ( ikke punkt 1 - kunstnerisk  

 virksomhed).
 Ydelserne omfatter dels egentlig konsulentvirksomhed med overvågning af  

 stenhuggeres arbejde i stenhuggerier eller på bygninger, dels arbejder med  

 genhugning - rekonstruktion efter modeller, udført af ham selv - af  

 sandstensfronton'er eller skulpturer.
 Der skal ikke betales moms af særskilt faturerede skulpturer mv, der  

 henhører under toldtariffens pos 99.03, jf lovens § 3, stk 4.
Rådgivning af forsikringsteknisk art Aktuarmæssig beregnings- eller rådgivningsarbejde, der foretages efter  

 anmodning af firmaer, advokater, revisorer m fl, er omfattet af momspligten (  

ikke punkt i - forsikringsvirksomhed).
Arbejdet, som honoreres efter regning, består i værdimæssig vurdering af  

 fx arbejdsgiveres pensionsforpligtelser over for arbejdstagere.
Det er  

 således af forsikringsteknisk art uden at være et led i  

 forsikringsvirksomhed.
Rådgivning i selskabsretlige spørgsmål Konsulentvirksomhed, der består i rådgivning i selskabsretlige spørgsmål,  

 er omfattet af momspligten.
 Rådgivningen, der ydes til forskellige virksomheder, omfatter bl a  

 vedtægtsmæssige spørgsmål i aktieselskaber og anpartsselskaber, herunder  

 udarbejdelse af vedtægtsbestemmelser, anmeldelse til aktieselskabsregistret  

 samt udfærdigelse af dokumenter i forbindelse med stiftelse af nye selskaber.
 Desuden kan der være tale om rådgivning og udarbejdelse af dokumenter  

 vedrørende fusion mellem selskaber samt foredrag i denne forbindelse.  

 Rådgivningen kan også omfatte udtalelser og notater til organisationer og  

 virksomheder om forskellige selskabsretlige spørgsmål.
 Udarbejdelse af artikler til organisationer til optagelse i medlemsblade  

 eller i andet informationsmateriale til medlemmerne vedrørende forskellige  

 emneområder, fx byggeriets retlige forhold, er undtaget fra momspligten  

 (punkt 1 - forfattervirksomhed).
Småskovsforeninger Småskovsforeninger, der er tilsluttet en landsforening, giver ved hjælp af  

 ansatte konsulenter medlemmerne - hovedsagelig landmænd - vejledning i  

 rationel skovdrift.
 Der er ansat en konsulent (småskovsskovrider) i hver forening, og  

 udgifterne hertil dækkes dels med medlemsbidrag og dels gennem et  

 statstilskud, der ydes med 70% af konsulentens løn mv efter reglerne i  

 Landbrugsministeriets bekendtgørelse om statsstøtte til småskovsforeningernes  

 konsulentvirksomhed.
Den omhandlede konsulentvirksomhed er omfattet af momspligten.  

 Foreningerne skal betale moms af medlemsbidraget.
Der skal derimod ikke  

 betales moms af statstilskuddet, idet der ikke herfor indgår en konkret  

 modydelse til staten.
 Småskovsforeninger optages ved registrering i landbrugsregistret, jf kap  

 LANDBRUG MM.
Småskovsskovridere Småskovsskovrideres bistand til skovejere for egen regning, og som  

 benævnes »træhandel« og »arbejdsledelse«, er omfattet af  

 momspligten.
 Arbejdet udføres ved hjælp af ansatte skovteknikere og skovarbejdere.  

 »Træhandel« består i sortering, klassificering og opmåling af træ  

 samt eventuel databehandling, salg, fakturering, inkassation og afregning til  

 ejerne i forbindelse med træleverancer fra disses skove.
 »Arbejdsledelse« består i anvisning af skovarbejdere,  

 igangsætning, løbende tilsyn, udbetaling af lønninger, førelse af regnskab  

 vedrørende ATP, kildeskat mv samt ordning af forsikringsmæssige forhold for  

 arbejdstagerne.
 For udførelsen af det omhandlede arbejde får skovrideren en provision på  

 både en procentdel af leverancens værdi og af den ferieberettigede løn.
Kontaktlinser Øjenlægers tilpasning af kontaktlinser til patienter er undtaget fra  

 momspligten (punkt a, lægevirksomhed/anden egentlig sundhedspleje).
 Øjenlæger skal ikke registreres og betale moms af salg af kontaktlinser  

 under forudsætning af, at kontaktlinserne videresælges uden fortjeneste.  

 Salgsprisen betragtes som et udlæg for patienten.
Kontoringes serviceydelser mv Kontoringes virksomhed med administration af de tilsluttede  

 detailforretningers kontosystemer og eventuelt også i anden servicevirksomhed  

 - fx duplikering, bogføring, fælles indkøb af tryksager og reklame - for de  

 nævnte forretninger, er omfattet af momspligten.
 Om kontoringes finansieringsvirksomhed - se »Betalingskortselskaber,  

 rabatforeninger og indkøbsforeninger mv«.
Kontoringe skal betale moms af vederlaget for de nævnte momspligtige  

 ydelser, som præsteres for de tilsluttede forretninger.
Der skal derimod ikke  

 betales moms af de hos kontokunderne opkrævede oprettelses- og  

 ændringsgebyrer samt månedsgebyrer eller af eventuelle rentebeløb.
Efter lov om betalingskort mv, der trådte i kraft 1.1.1985, må kontoringe  

 mv ikke længere opkræve faste gebyrer fra de tilsluttede forretninger for  

 sådanne serviceydelser.
En række kontoringe er herefter overgået fra at drive  

 administrations- og servicevirksomhed til finansieringsvirksomhed.
Se  

 »Betalingskortselskaber mv«.
Kontrollørydelser vedrørende idrætsanlæg Kontrollørydelser er momspligtige efter § 2, stk 2. Nogle idrætsparker  

 forlanger ved udlejning af sportsfaciliteter, at idrætsforeningerne benytter  

 idrætsparkens egne kontrollører ved arrangementer med entreindtægter.
 Kontrollørydelserne faktureres til idrætsforeningerne af idrætsparken uden  

 avance.
 Sådanne kontrollørydelser anses som en integreret del af udlejningen af  

 idrætsparkens faciliteter, der er undtaget fra momspligten efter (punkt h -  

 udlejning mv af fast ejendom).
Korrekturlæsning Korrekturlæsning er momspligtig, også når der indgår redaktionelle  

 rettelser.
Kostleverancer fra offentlige institutioner m fl Kostleverancer til pleje- og børneinstitutioner fra sygehuse og andre  

 amtskommunale og kommunale institutioner samt fra selvejende og private  

 sociale institutioner er omfattet af momspligten ( ikke punkt b -  

 social forsorg mv).
Da det antages, at leverancerne ikke sker i konkurrence med  

 erhvervsvirksomheder, skal der normalt ikke betales moms.
Se kap  

 REGISTRERING.
Kreditoplysningsvirksomhed Kreditoplysningsvirksomheders arbejde, bl a med foretagelse af  

 soliditetsundersøgelser for klienter, er omfattet af momspligten.
Kreditorforeninger Kreditorforeningers bistand til medlemmerne ved bobehandling o lign er  

 momspligtig ligesom advokatvirksomhed.
Kunsthandlere og kunstforeninger m fl Kunsthandleres (galleriers) formidling af salg for en kunstner af dennes  

 egne værker er omfattet af momspligten.
Der skal således betales moms af den  

 opnåede provision, som i øvrigt skal faktureres til den pågældende kunstner  

 efter lovens almindelige regler.
I de bilag (kvitteringer), som på  

 kunstnerens vegne udstedes til købere af de omhandlede ikke-momsberigtigede  

 kunstværker, må der ikke anføres oplysninger om moms.
 Hvis salget af kunstværker sker i kunsthandlerens eget navn eller for egen  

 regning, skal der betales moms af den fulde salgspris (ikke  

 formidlingsydelse, men almindeligt salg af varer).
 Med hensyn til afgrænsningen mellem formidling og almindeligt salg af  

 kunstværker henvises til kap REGISTRERING.
 Den af kunstforeninger, offentlige kunstudstillinger, salgsudstillinger m  

 fl foretagne formidling af salg af kunstværker mod ret til provision af  

 salget er momspligtig efter tilsvarende regler, som gælder for kunsthandleres  

 formidlingsvirksomhed.
 En kunstforening, der indkøber kunst til cirkulation blandt sine  

 medlemmer, er omfattet af momspligten ( ikke punkt d - kulturelle  

 aktiviteter). Foreningen skal betale moms af indmeldelsesgebyrer og  

 årskontingenter, men indtil videre ikke af tilskud bl a fra  

 Kulturministeriet.
Kunstnerbureauer (management) Den af kunstnerbureauer ydede rådgivning mv til kunstnere - benævnt  

 management - er omfattet af momspligten ( ikke punkt 1 - kunstnerisk  

 virksomhed). Rådgivningen har bl a til formål at udvikle og forbedre den  

 pågældende udøvende kunstners færdigheder i sceneoptræden, herunder også i  

 valg af kostumer og repertoirer mv.
Betalingen omfatter vederlag for det  

 udførte arbejde vedrørende rådgivning samt udgifterne til fotografiske  

 optagelser, plakater, brochurer o lign.
Kunstudstillinger Kunstudstillinger er undtaget fra momspligten (punkt d - kulturelle  

 aktiviteter). Der skal således ikke betales moms af entreindtægten.
 Arrangementer af vandreudstillinger, som en sammenslutning af  

 kunstforeninger på udlejningsbasis tilbyder de foreninger, der er medlem af  

 sammenslutningen, er ligeledes undtaget fra momspligten.
 Der skal ikke betales moms ved salg af programmer og kataloger mv i  

 forbindelse med kunstudstillinger, såfremt salgsprisen for disse ikke  

 overstiger indkøbsprisen, jf kap REGISTRERING.
Kuranstalter En kuranstalts virksomhed består i at modtage patienter, der med eller  

 uden henvisning fra sygehus eller læge ønsker helbredelse eller rekreation  

 under lægekontrol.
Patienterne betaler for (mindst 8 dages) ophold og forplejning - med eller  

 uden kur, jf nedenfor.
I betalingen indgår fx tilsyn af sygeplejerske, adgang  

 til benyttelse af indendørs swimmingpool, busture mv.
 Mod særskilt betaling tilbyder kuranstalten forskellige ydelser, fx  

 udlejning af cykler og TV, budtjeneste, benyttelse af solarium, leverancer af  

 drikkevarer mv samt servering af måltider for patienters besøgende.
 Til kuranstalten er knyttet en medicinsk speciallægeklinik, som ledes af  

 en overlæge, hvis honorar for behandlinger betales/refunderes af det  

 offentlige efter sygesikringsordningen.
Endvidere er der til kuranstalten knyttet en klinik for fysioterapi, som  

 ledes af en autoriseret fysioterapeut.
På klinikken tilbydes både  

 behandlinger, der er tilskudsberettigede efter sygesikringsordningen, og  

 behandlinger, der ikke er tilskudsberettigede.
Endelig tilbyder  

 fysioterapeutklinikken motion og konditræning efter individuelt tilrettelagte  

 programmer samt en række forskellige slags bade.
Kuranstalten Kuranstalten skal betale moms af betalingen for ophold og forplejning -  

 også af den del, der vedrører sygeplejersketilsyn mv.
Hvis opholdet sker  

 efter sygehushenvisning, således at den pågældende amtskommune mv betaler for  

 patientens ophold og forplejning, skal der dog ikke betales moms af disse  

 ydelser (punkt a - hospitalsbehandling mv).
 Der skal betales moms af de ydelser, der leveres mod særskilt betaling.
Speciallægeklinikken Samtlige klinikkens ydelser er undtaget fra momspligten (punkt a -  

 lægevirksomhed).
Fysioterapeutklinikken Behandlinger De behandlinger, hvortil der ydes tilskud, er undtaget fra momspligten  

 (punkt a - fysioterapi og anden egentlig sundhedspleje). Andre behandlinger  

 er momspligtige.
Motion, konditræning og bade De individuelt tilrettelagte behandlingsprogrammer vedrørende motion og  

 konditræning mv er undtaget fra momspligten (punkt c - undervisning i  

 legemsøvelser mv). Bade, der indgår i behandlingsprogrammet, er også undtaget  

 fra momspligten, når der ikke opkræves særskilt betaling herfor.
 Der henvises i øvrigt til afgørelserne vedrørende »Helsestudio«  

 og »Svømmebade mv«.
 Følgende helsecentre og kuranstalter har opnået momsfrihed efter  

 momslovens § 2, stk 3, pkt a.
Humanitasfonden, Ringe.
Patienter på Humanitas-fondens klinik gennemgår en  

 undersøgelse af en alternativ behandler (naturlæge). Naturlægens  

 journaoptegnelser og diagnosen for patienten registreres på centrets  

 EDB-anlæg og sendes på diskette til en læge, der på grundlag heraf anviser  

 behandlingsmetode, hvis en egentlig lægelig undersøgelse ikke skønnes  

 nødvendig.
 Lægen har desuden 2 dage om måneden konsultation for disse patienter samt  

 for andre patienter på centret der måtte ønske det (åben klinik).
Center for Integreret Medicin - Ranum.
Centrets aktiviteter er bl a  

 kurophold, hvor alternative helbredere foretager behandling under lægeligt  

 tilsyn samt undersøgelser og behandling på åben klinik under lægeligt tilsyn.  

 Centret har lægelig ledelse.
Juelsminde Kuranstalt.
På kuranstalten modtages dels patienter, der er  

 indstillet til ophold mod kaution fra amterne, dels patienter, som selv  

 betaler ophold og behandling mv.
Behandlingen af såvel patienterne fra  

 sygehusene som de egentlige kurgæster forestås af en praktiserende læge.
 Sundhedsstyrelsen har udtalt, at man i de konkrete tilfælde mener, der er  

 tale om virksomheder, som hører under det sundhedsmæssige område, da  

 behandlinger og undersøgelser foregår under lægeligt tilsyn og ansvar efter  

 lægeloven.
 Der er imidlertid ikke ved afgørelserne taget stilling til, om hele  

 centrets virksomhed skal være momsfri som »anden egentlig  

 sundhedspleje«, eller om momsfriheden skal begrænses til den del af  

 virksomheden, som direkte relaterer sig til undersøgelse og behandling.
 Afgørelsen af, om sådanne centres virksomhed skal være omfattet af  

 momsfrihed, må indtil videre bero på en konkret vurdering.
Køreskoler m fl 1 oktober 1986 trådte Justitsministeriets nye bekendtgørelse om kørekort i  

 kraft.
 Ved bekendtgørelsen er der sket visse ændringer af de tidligere regler om  

 kørekort, herunder er det nu en betingelse for at påbegynde undervisning til  

 kategori C og D (lastbil og stor personbil), at eleven har bestået køreprøven  

 til kategori B (almindelig bil).
 Følgende typer af køreundervisning er undtaget fra momspligten efter  

 momslovens § 2, stk 3, litra c (faglig uddannelse og omskoling):
 1. Undervisning i forbindelse med kørekort til lastbil  

 over 3 500 kg totalvægt.
 2. Undervisning, der foregår i almindelig personbil  

 som indledning til undervisning i last/stor personbil, når eleven i forvejen  

 har kørekort til almindelig personbil.
 3. Undervisning i forbindelse med kørekort til stor  

 personbil (personbil med over 8 siddepladser foruden førerens plads).
 4. Undervisning i forbindelse med kørekort til  

 påhængskøretøjer over 750 kg, når eleven i forvejen har eller samtidig  

 erhverver kørekort til lastbil over 3 500 kg eller stor personbil.
 5. Undervisning i forbindelse med kørekort til  

 traktor.
 6. Undervisning i forbindelse med erhvervelse af  

 kørekort til erhvervsmæssig personbefordring.
 Der henvises i øvrigt til kap SPEC AFG.
Udlejning af køretøjer Køreskolers udlejning af køretøjer, typisk busser og lastvogne, til  

 kolleger m fl er momspligtig.
 Køreskolers evt opkrævning af særskilt beløb for at stille skolevogn til  

 rådighed for eleven ved den praktiske køreprøve skal medregnes i værdien for  

 undervisningsydelsen.
Kørelæreruddannelse Kørelæreruddannelse, hvoraf den teoretiske del foregår på en særlig skole,  

 og den praktiske del foregår hos en allerede uddannet kørelærer, er undtaget  

 fra momspligten (punkt c - faglig uddannelse).
Den grundlæggende kørelæreruddannelse har bl a til formål at give  

 deltagerne - viden om færdselsloven, bilens indretning og udstyr samt kørselsteknik, - viden om og forståelse for de grundlæggende pædagogiske principper, - træning i at undervise såvel i teori som i praktisk kørsel, og - træning i personlig kørefærdighed, herunder bremse- og undvigeteknik.
 Deltagerne bliver endvidere orienteret om reglerne for daglig drift af en  

 køreskole, herunder også om regnskabspligten.
 Kurset afsluttes med såvel teoretiske som praktiske prøver, der bedømmes  

 af et af Justitsministeriet nedsat prøveudvalg.
 Kørelærerskolers afholdelse af videregående kurser og  

 efteruddannelseskurser for kørelærere er også undtaget fra momspligten.
Laboratorievirksomhed Laboratorieundersøgelser er som udgangspunkt omfattet af momspligten.
 Biologiske og immunologiske svangerskabsundersøgelser samt undersøgelser  

 og analyser efter henvisning fra læger eller sygehuse vedrørende patienter er  

 dog undtaget fra momspligten (punkt a - hospitalsbehandling, lægevirksomhed  

 mv).
Landinspektørvirksomhed Landinspektørvirksomhed er i sin helhed omfattet af momspligten.
 Det drejer sig bl a om ydelser vedrørende udstykning, skelforandring,  

 omdeling, sammenlægning af matrikelnumre, udskillelse af offentlige veje og  

 vandløb og andre offentligretlige sager og disses berigtigelse i matriklen,  

 samt bistand til Jordfordelingssekretariatet i sager om berigtigelsesarbejder  

 efter jordfordelingsloven ved fordeling af jord mellem landejendomme.
Landinspektørvirksomhed omfatter endvidere - skelafsætning og skelsætningsforretninger, der alene tilsigter en  

 konstatering af bestående ejendomsretlige forhold, - nymålinger til fornyelse af bestående matrikelkort, - attester, responsa, undersøgelser og lignende vedrørende  

 servitutforhold, - udarbejdelse af genparter og kopier af matriklens kort og dokumenter, - sagkyndig teknisk bistand til landvæsensretterne i sager angående  

 vandindvinding og vandafledning, samt - planlægningsarbejde for Jordfordelingssekretariatet i  

 jordfordelingssager.
Lejrskolevirksomhed Lejrskolers udlejning af værelser og eventuel servering er omfattet af  

 momspligten.
Dette gælder normalt også, selv om deltagerne under opholdet  

 undervises.
Lejrskoler med egne lærere eller instruktører, der underviser efter forud  

 fastlagte programmer, som deltagerne - fx skoleklasser - har pligt til at  

 følge, vil kunne anses som en skole eller kursusvirksomhed, der ikke skal  

 betale moms af den værelsesudlejning mv, der finder sted i forbindelse med  

 egen (momsfri) undervisning.
Der henvises til kap REGISTRERING.
 Udlejning af hytter, ferielejre og lejrpladser tilhørende en række  

 forskellige spejderorganisationer er undtaget fra momspligten (punkt h -  

 udlejning af fast ejendom). Se afgørelsen vedrørende »Udlejning af  

 hotelværelser mv« (Udlejning af spejderhytter mv).
Levnedsmiddelkontrol Mælke- og kødkontrol Den kommunale mælkekontrol og kødkontrol kan efter gældende bestemmelser  

 alene foretages på statslige eller kommunale  

 levnedsmiddelkontrollaboratorier, herunder i visse tilfælde på  

 stadsdyrlægernes laboratorier.
 Kommunernes mælke- og kødkontrol anses som en sådan offentlig  

 kontrolvirksomhed, der ikke er omfattet af momspligten.
Analyser for staten Der skal ikke betales moms af analysearbejder, som kontrollaboratorierne  

 foretager efter rekvisition fra Statens Levnedsmiddellaboratorium, når  

 undersøgelserne sker som led i den offentlige kontrolvirksomhed med  

 levnedsmidler mv.
 Analysearbejdet består i levnedsmiddelundersøgelser (fx indhold af  

 farvestof og gift) samt undersøgelse af keramiske genstande (fx blyindhold i  

 glasur).
 Hvis analysearbejdet foretages efter privat rekvisition, skal der betales  

 moms af sådanne undersøgelser.
Anden kontrol Laboratoriemæssige undersøgelser af spildevand, drikkevand, badevand,  

 fløde, mælkeprodukter samt besætningskontrol, som det påhviler et kommunalt  

 laboratorium for levnedsmiddelkontrol at foretage i henhold til  

 levnedsmiddelloven, vandløbslovgivningen, kommunens sundhedsvedtægter o lign,  

 skal ikke momses, hvis undersøgelserne foretages for kommunens egen regning.
 Hvis et sådant laboratorium foretager sådanne undersøgelser for andre  

 kommuner eller offentlige myndigheder, skal der betales moms af disse  

 undersøgelser.
 Hvis et kontrollaboratorium drives af flere kommuner i fællesskab, skal  

 der ikke betales moms af analyser, der udføres for de kommuner, der er  

 parthavere i laboratoriet.
Når det efter lovgivningen er muligt at vælge en privat erhvervsvirksomhed  

 som leverandør, skal offentlige institutioner registreres og betale moms  

 efter bestemmelserne i momslovens § 3, stk 1, punkt d, 1 punktum.
Der  

 henvises til kap REGISTRERING, »Kommuner og amtskommuner -  

 levnedsmiddelkontrol«.
Lufthavnsvirksomhed mv Lufthavnsvirksomhed er omfattet af momspligten.
 Der skal således betales moms af startafgifter, supplerende startafgifter  

 (også kaldet passagerafgifter), hangarafgifter, opholdsafgifter (herunder  

 standpladsafgifter) og afgifter for beflyvning uden for normal åbningstid  

 samt evt andre beløb, der opkræves som betaling for sædvanlig benyttelse af  

 lufthavnene og deres faciliteter.
 Der skal endvidere betales moms af assistanceopgaver for flyselskaberne i  

 form af start af motorer, bugsering af fly o lign, samt af  

 »handling«, der består i tømning af toilet, fjernelse af  

 affaldsbeholdere, anden rengøring samt transport af fragtgods og bagage til  

 og fra flyene.
 Momspligten for lufthavnsvirksomhed omfatter også statslufthavne, der  

 administreres af Københavns Lufthavnsvæsen (Kastrup og Roskilde) og af  

 Statens Luftfartsvæsen, Luftfartsdirektoratet (Ålborg, Odense og Rønne).
 Der henvises i øvrigt til kap REGISTRERING, hvorefter Statens  

 Luftfartsvæsen ikke skal betale moms af særlige afgifter og gebyrer for visse  

 ydelser, der ikke afsættes i konkurrence med registrerede virksomheder.
Lystbådehavne mv Udlejning af bådeplads i lystbådehavne anses som havnevirksomhed, der er  

 omfattet af momspligten ( ikke punkt h - udlejning af fast ejendom).  

 Der skal betales moms af pladsleje, herunder evt indskud eller depositum, der  

 opkræves ved udlejning til faste lejere, samt af havnepenge, der opkræves for  

 gæstesejleres benyttelse af havnen.
 Udlejning af en del af en lystbådehavn, fx til den lokale sejlklub, er  

 ligeledes omfattet af momspligten.
 Som eksempler på andre momspligtige aktiviteter, der udøves af  

 lystbådehavne, kan nævnes:
- udlejning af vinterplads til bådene på land, herunder evt opbevaring i  

 haller o lign (sidestillet med momspligtig udlejning af parkeringsplads) - søsætning og optagning af både - leje af kran i forbindelse med af- og påmontering af master samt  

 vinteropbevaring af master Pligten til at betale moms omfatter også sejlklubbers udlejning af  

 bådeplads mv til egne medlemmer.
Der henvises i øvrigt til kap VÆ RDI.
Marketenderier/kantiner Marketenderi-/kantinevirksomhed er momspligtig.
Dette gælder også  

 marketenderier mv i momsfri virksomheder som forsikringsselskaber, banker,  

 skoler, hospitaler og andre offentlige institutioner.
Der henvises i øvrigt  

 til kap REGISTRERING og kap SPEC AFG.
Markedsanalyse mv Markedsundersøgelser til brug ved salg af varer eller ydelser,  

 undersøgelser af turisters rejsevaner, sociologiske undersøgelser og  

 opinionsundersøgelser mv er omfattet af momspligten.
Maskinskrivning og anden kontorservice Maskinskrivning, hulkortservice, duplikering, kopiering, adressering,  

 kuvertering o lign er omfattet af momspligten.
Motorløb Motorbådsløb Racerbåds-stævner (motorbådsløb) er omfattet af momspligten (anses som  

 motorløb, der er momspligtige efter punkt e, 2. punktum).
Arrangøren af sådanne stævner skal således betale moms af entreindtægter  

 samt start- og licensbetalinger.
Der skal endvidere betales moms af indtægter  

 for andre momspligtige ydelser, fx reklameindtægter.
Motorcykelløb Amatørmotorcykelklubber skal ikke betale moms af sædvanlige startpenge,  

 der opkræves deltagerne i træningsløb (lukkede løb forbeholdt klubbens  

 medlemmer) og i andre løb i klubregie (fx turneringsløb), når løbene afholdes  

 uden entreindtægter, og klubben ikke ved fastsættelse af startpengenes  

 størrelse tilstræber et direkte overskud.
 Momsfri er løb (uden entreindtægter), hvori der køres på knallerter eller  

 ikke-registrerede motorcykler i grusgrave eller i lukket terræn, hvor der  

 ikke er adgang for offentlig færdsel.
 Der er tilsvarende kun fradragsret for moms af indkøb mv (præmier o lign),  

 i det omfang der betales moms af løbsarrangementet.
 Bestemmelsen om, at der ikke skal betales moms af sædvanlige startpenge  

 ved løb uden entreindtægter, finder tilsvarende anvendelse for så vidt angår  

 motorbådsløb på amatørbasis.
Motorkøretøjsforsikring Dansk Forening For International Motorkøretøjsforsikrings aktiviteter  

 inden for rammerne af den særlige europæiske motorkøretøjsforsikring - det  

 såkaldte grønkort-system - er undtaget fra momspligten (punkt i -  

 forsikringsvirksomhed).
 Forsikringsordningen går ud på, at grønkort-systemets repræsentanter i de  

 enkelte lande (EF-landene samt yderligere et antal andre europæiske lande)  

 indestår for de skader, der forvoldes der af udenlandske motorkøretøjer.
 Foreningens aktiviteter omfatter således behandling af sager vedrørende  

 ansvarsskader forvoldt i Danmark af et køretøj, der er indregistreret i et af  

 de øvrige lande, der er tilsluttet ordningen.
Foreningen indestår for sådanne skader og sørger for, at  

 erstatningsbeløbet bliver udbetalt til skadelidte.
Erstatningsbeløbet  

 refunderes foreningen af køretøjets udenlandske forsikringsselskab.  

 Foreningen modtager herudover et gebyr til dækning af sine generelle  

 omkostninger mv i forbindelse med skadereguleringer.
 Aktiviteterne anses for at indgå som en integreret del af  

 forsikringsvirksomhed.
Naturlægevirksomhed mv Behandlinger/konsultationer Naturlægevirksomhed, fx akupunktur, healing, zoneterapi og forskellige  

 former for massage mv, kan normalt ikke anses som »lægevirksomhed«  

 eller »anden egentlig sundhedspleje«, der er undtaget fra  

 momspligten efter § 2, stk 3, pkt a, idet der ved afgørelsen af, om der  

 foreligger sådan (momsfri) virksomhed, lægges afgørende vægt på, om der til  

 de pågældende behandlinger kan opnås tilskud efter sygesikringsordningen.
 Da der normalt ikke vil kunne opnås tilskud til behandling hos naturlæger,  

 akupunktører, zoneterapeuter, elektroterapeuter, hypnotisører m fl, er disses  

 virksomhed omfattet af momspligten.
 Såfremt det kan dokumenteres, at klienter kan få tilskud til de af den  

 pågældende naturlæge givne massagebehandlinger, vil behandlinger af denne art  

 kunne anses for at være undtaget fra momspligten (punkt a - anden egentlig  

 sundhedspleje).
 Se dog også »Alternative helbredere (akupunktører m fl)» for så  

 vidt angår alternativ helsebehandling under lægeligt tilsyn (supervision).
 Naturlæger, der sælger specielle præparater (varer), er momspligtige for  

 dette salg.
Sundhedskurser/slankekurser Afholdelse af sundhedskurser på lejet hotel, hvor deltagerne tager ophold  

 i nogle uger med henblik på at lære at leve på en sund måde, er omfattet af  

 momspligten ( ikke punkt a - anden egentlig sundhedspleje, og  

ikke punkt c - anden undervisning af faglig karakter).
 Afholdelse af kurser med henblik på deltagernes opnåelse af vægtreduktion  

 og vægtkontrol er ligeledes omfattet af momspligten.
Uddannelse af naturlæger En skole tilbyder kurser til personer, der ønsker en uddannelse som  

 homeopraktiker og naturopraktiker (naturlæge), herunder et medicinsk  

 grundkursus.
 Den omhandlede kursus- og undervisningsvirksomhed er undtaget fra  

 momspligten efter punkt c, da den har til formål at bibringe eleverne  

 kundskaber med henblik på erhvervmæssig anvendelse.
 Se afgørelsen vedrørende »Undervisnings- og kursusvirksomhed  

 mv«.
Uddannelse i anvendelse af zoneterapi En skole afholder kurser i reflekszonearbejde på fødderne.
På kurserne  

 optages kun personer med en vis medicinsk basisviden, fx sygeplejersker og  

 fysioterapeuter.
Undervisningen gennemføres primært som praktisk arbejde.
Den omhandlede kursus- og undervisningsvirksomhed er undtaget fra  

 momspligten efter punkt c, da den har til formål at bibringe eleverne  

 kundskaber med henblik på erhvervsmæssig anvendelse.
Se afgørelsen vedrørende  

 »Undervisnings- og kursusvirksomhed mv«.
Omvekslinger af fremmed valuta Hoteller m fl's omveksling af fremmed valuta, når omvekslingen sker som en  

 service over for kunderne og ikke vedrører betaling for ophold mv, anses  

 indtil videre for at være undtaget fra momspligten (punkt j -  

 finansieringsvirksomhed mv). Fritagelsen for at betale moms af den  

 kursavance, som opnås i forbindelse med de nævnte valutaomvekslinger, er dog  

 betinget af, at der kan fremlægges dokumentation for de foretagne  

 omvekslinger.
 Vedrørende kursavance på fremmed valuta, der er modtaget som betaling for  

 momspligtige leverancer, henvises til kap VÆRDI.
Opmålermænd Den af opmålermænd udøvede virksomhed er omfattet af momspligten.
Der skal  

 dog indtil videre ikke betales moms af den omhandlede virksomhed, jf kap  

 REGISTRERING.
Optikere Indtil 1.4.88 var synsprøver, som foretages af optikere, samt optikernes  

 tilpasning af briller og kontaktlinser undtaget fra momspligten.
Fra den 1  

 april 1988 er synsprøver og tilpasning af briller omfattet af momspligten,  

 mens tilpasning af kontaktlinser fortsat er undtaget efter momslovens § 2,  

 stk 3, pkt a.
Synsprøver, der foretages af øjenlæger, er derimod undtaget fra  

 momspligten (punkt a - lægevirksomhed).
 I denne forbindelse er der udarbejdet nogle overgangsregler og  

 retningslinier:
SALG Det er oplyst, at omsætningen for kontaktlinser gennemsnitlig udgør 3-5 %  

 af optikernes samlede omsætning.
 Der findes 2 former for synsprøver:
1. almindelig undersøgelse af synet (momspligtigt) 2. efterkontrol' i forbindelse med  

 kontaktlinsetilpasningen (undtaget) Fra den 1 april 1988 skal optikere betale moms af synsprøver.
Hvis nogle  

 optikere også har krævet moms af synsprøver før denne dato, skal de indbetale  

 momsen på sædvanlig vis.
Abonnementskontrakter Mange optikere har indført et månedligt abonnementssystem med  

 kontaktlinser, hvor ydelserne er sammensat af såvel momspligtige som  

 ikke-momspligtige ydelser.
 Det er oplyst, at en fordelingsnøgle, hvor ca 60 % udgør  

 tilpasningshonoraret (momsfrit) og ca 40 % er selve linseprisen (pligtigt) i  

 de fleste tilfælde kan bruges som udgangspunkt for momsafregningen.
KØB Reguleringsforpligtelse Såfremt toldkamret har krævet tilbageregulering af købsmomsen på  

 investeringsgoder, kan der foretages en tilbageregulering, således at  

 optikerne bliver stillet som om, synsprøver altid har været pligtige.
Fradragsret Fuld fradragsret Der er fuld fradragsret for moms af indkøb, der udelukkende anvendes i den  

 registrerede del af virksomheden.
Det gælder fx apparater, der udelukkende  

 anvendes i forbindelse med brillesalg.
Delvis fradragsret Moms af indkøb, der anvendes såvel i den registrerede som i den  

 ikke-registrerede del af virksomheden, kan medregnes til den indgående moms  

 med den andel, der svarer til forholdet mellem omsætningen af varer og  

 momspligtige ydelser og virksomhedens samlede omsætning.
Det gælder fx  

 apparater, der anvendes til såvel brille- som kontaktlinsetilpasning samt  

 fællesomkostninger som el og revisionshonorar.
Ingen fradragsret Der er ikke fradragsret for moms af indkøb, der udelukkende anvendes i den  

 ikke-registrerede del af virksomheden.
Det gælder fx apparater, der  

 udelukkende anvendes i forbindelse med kontaktlinsetilpasning.
 Moms af prøvesæt af kontaktlinser kan som udgangspunkt medregnes til  

 købsmomsen med 50 %.
 Vejledende retningslinier for fradragsretten for en række apparater, der  

 anvendes af optikere:
Standard Unit m/keratometer og Oversættervirksomhed/translatørvirksomhed Kunstnerisk (litterær) oversættervirksomhed er undtaget fra momspligten  

 (punkt 1 - forfattervirksomhed). Der er herved lagt til grund, at  

 oversættervirksomhed - i modsætning til translatørvirksomhed - må anses for  

 kunstnerisk skabende virksomhed.
 Som momspligtig translatørvirksomhed anses bl a oversættelse af teknisk og  

 kommercielt materiale, fx automobilteknisk litteratur (instruktionsbøger og  

 reparationsbøger), betjeningsvejledninger til maskiner og andet mekanisk  

 udstyr, manuskripter til videofilm, lysbilleder, tekniske beskrivelser,  

 monteringsvejledninger, kursusmateriale og kontrakter samt salgsbrochurer og  

 andet reklamemateriale.
 Oversættelse af videnskabelige tekster af fx medicinsk, arkæologisk,  

 anatomisk eller etnografisk indhold med henblik på gengivelse i medierne  

 (tidsskrifter og bøger) er også omfattet af momspligten som  

 translatørvirksomhed.
Kunstnerisk oversættervirksomhed er normalt rettet mod gengivelse af den  

 oversatte tekst (forfatterværker o lign) i medierne (fjernsyn, radio, bøger,  

 ugeblade, aviser mv), men afgrænsningen af momsfri oversættervirksomhed kan  

 ikke udelukkende foretages ud fra, hvorledes den oversatte tekst skal  

 gengives.
Der må samtidig lægges vægt på, om der er tale om en direkte  

 oversættelse af en tekst, eller om der er tale om en oversættelse, der er  

 mere »fri«, og hvortil der eventuelt også kræves en vis gendigtning  

 af teksten.
 »Frihed« eller gendigtning i oversættelse af videnskabelige,  

 tekniske eller kommercielle tekster vil i øvrigt være uforenelig med  

 teksternes karakter og indhold, og kan formentlig alene tænkes ved  

 oversættelse af skønlitterære værker.
 Se også afgørelsen vedrørende »Tolkes ydelser i forbindelse med  

 lægehjælp«.
Patent-undersøgelser Patentdirektoratets og private patentbureauers for rekvirenter udførte  

 undersøgelser mv i patentspørgsmål er omfattet af momspligten.
 Patentdirektoratet skal ikke betale moms af de afgifter, som opkræves  

 efter patentloven og varemærkeloven.
Pengeinstitutternes Købe- og Kreditkortaktieselskabs pengeoverførsel Den af Pengeinstitutternes Købe- og Kreditkortaktieselskab P K K udøvede  

 virksomhed med pengeoverførsel ved anvendelse af det såkaldte Dan-kort er  

 undtaget fra momspligten (punkt j - finansieringsvirksomhed mv).
 Pengeoverførsler mellem kunders konti i danske pengeinstitutter sker ved  

 anvendelse af Dan-kortet i forbindelse med køb hos detailhandlere, således at  

 købsbeløbene debiteres kortholderens konto og krediteres detailhandlerens  

 konto.
 Det er ved afgørelsen lagt til grund, at de omhandlede pengeoverførsler må  

 anses for en integrerende del af bank- og sparekassevirksomhed.
Pengeinstitutternes Pengeautomatselskabs betalingsformidlingsservice Den af Pengeinstitutternes Pengeautomatselskab PPA ydede service med  

 formidling af udbetaling fra centralt anbragt pengeautomater er undtaget fra  

 momspligten (punkt j - finansieringsvirksomhed mv).
 Det er ved afgørelsen lagt til grund, at den omhandlede  

 betalingsformidling må anses for en integrerende del af bank- og  

 sparekassevirksomheden.
Pengeinstitutters bogførings- og revisionsarbejde for fiskerierhvervet Det af pengeinstitutter for virksomheder inden for fiskerierhvervet  

 udførte bogførings- og revisionsarbejde, herunder modtagelse af afregninger  

 og betaling af regninger (»kutterservice« eller  

 »bytning«), er indtil videre undtaget fra momspligten (punkt j -  

 bank- og sparekassevirksomhed).
 De omhandlede aktiviteter må anses for bank- og sparekassevirksomhed efter  

 lovgivningen for banker og sparekasser, når bogføringen mv er nødvendiggjort  

 af en kutterejers låneforhold til et pengeinstitut.
 I de ganske enkeltstående tilfælde, hvor en kutterejer ikke samtidig har  

 et lånemellemværende med det pågældende pengeinstitut, er de omhandlede  

 ydelser indtil videre også undtaget fra momspligten.
Pengeinstitutters bogførings- og administrationsydelser for  

 landboauktioner og eksportmarkeder mv Nogle pengeinstitutter har samarbejdsaftaler med bl a landboauktioner og  

 eksportmarkeder om, at pengeinstituttet for disse kunder foretager en del af  

 bogførings- og administrationsarbejdet, herunder:
- opkrævning hos og fakturering til auktionskøbere/opkøbere, - betaling af regninger, - fakturering/udbetaling til auktionssælgere/leverandører.
Som betaling for ydelserne modtager pengeinstituttet et vederlag beregnet  

 i forhold til omsætningen.
Vederlaget dækker kun lønudgifter til personale.
 Finanstilsynet har udtalt, at levering af de omhandlede ydelser anses at  

 være i overensstemmelse med bank- og sparekasseloven.
 Der er herefter truffet afgørelse om, at de omhandlede ydelser er undtaget  

 fra momspligten (punkt j - finansieringsvirksomhed) som en integrerende del  

 af bank- og sparekassevirksomheden.
Pengetransport Transport af penge og pengerepræsentativer er omfattet af momspligten.  

 Pengetransporter mv, hvortil anvendes særligt sikrede køretøjer, udføres bl a  

 af vagtselskaber.
Plejefunktioner (plejeservice) Egentlige plejefunktioner (plejeservice), der udføres af  

 rengøringsselskaber på døgninstitutioner, fx hospitaler og plejehjem, er  

 undtaget fra momspligten (punkt a og b - hospitalsbehandling, social forsorg  

 mv).
 Rengøringsydelser, der udføres af rengøringsselskabers personale på  

 døgninstitutioner, er derimod omfattet af momspligten.
 Der er truffet afgørelse om, at der til egentlige plejefunktioner  

 (plejeservice) i sådanne institutioner henregnes følgende ydelser:
- afhentning af måltider fra afdelingskøkkenet eller centralkøkkenet - bestilling af øl, vand, juice, æg mv - tilberedning af måltider/forfriskninger i køkkenet - anretning og servering af mad - servering af forfriskninger - tømning, vask og returnering af madvogn/madkasser/madcontainere - opvask og oprydning i køkkenet - indsamling af service - pasning af patienternes blomster - eskortering af patienter - fordelingsopgaver, herunder fordeling af linned, brevpost, intern post  

 og røntgenbilleder - sengeredning i sengecentralen.
Sengeredning omfatter: Afrydning,  

 autoklavering (desinfektion), afvaskning og opredning - supplering af narkoseudstyr - trykning af prægeplader - rengøring og dertil hørende bifunktioner af behandlingsapparatur og  

 behandlingsinventar, instrumenter og tilsvarende som plejeservice.
 Specielt vedrørende plejehjem endvidere:
- borddækning - afrydning, placering i samt tømning af opvaskemaskine i køkkenet.
Rengøring af vægge og gulve anses altid som rengøringsydelser.
Dette  

 gælder også den inventarrengøring - af lettere art - som indgår i den daglige  

 rengøringsrutine af patientstuer og lignende.
 De berørte virksomheder skal opgøre betalingen for henholdsvis  

 rengøringsydelser og egentlige plejefunktioner på grundlag af en  

 tidsregistrering vedrørende de respektive funktioner.
 De omhandlede rengøringsydelser og plejefunktioner skal opføres særskilt i  

 fakturaer (afregningsbilag), jf lovens § 17, stk 6.
Postekspeditionsarbejde Privatbaner, brugsforeninger, boligselskaber m fl udfører mod særligt  

 honorar forskelligt ekspeditionsarbejde for postvæsenet.
 Postekspeditionsarbejdet består i postkassetømning, modtagelse, sortering  

 og afsendelse af såvel brev- som pakkepost samt eventuelt funktioner  

 vedrørende ind- og udbetalinger.
 Disse ydelser er omfattet af momspligten ( ikke punkt g -  

 postvæsenets tjenesteydelser).
Enkeltpersoner, der udfører tilsvarende ydelser for postvæsenet, men hvor  

 betalingen herfor anses som A-indkomst, skal dog ikke betale moms.
Se kap  

 REGISTRERING.
Postvæsenets tjenesteydelser Postvæsenets tjenesteydelser er undtaget fra momspligten, bortset fra  

 telekommunikation og pakkepost, jf lovens § 2, stk 3, punkt g.
 Der gælder følgende afgrænsning af momspligten for postvæsenets  

 tjenesteydelser:
Momspligtige ydelser - forsendelse, herunder omekspedition og tilbagesendelse af pakker,  

 forsendelse af aviser samt uddeling af adresseløse forsendelser.
 Der skal således betales moms af pakkeporto mv, herunder tillægsgebyrer,  

 der opkræves i forbindelse med forsendelse af pakker, fx anbefalingsgebyr,  

 il- og ekspresgebyr, værdigebyr, postopkrævningsgebyr og gebyr for udstedelse  

 af modtagelsesbevis.
 Gebyrer, der i særlige tilfælde opkræves for indlevering af breve, pakker  

 mv uden for normal ekspeditionstid, kan holdes uden for den momspligtige  

 værdi.
- oplagring og toldbehandling af pakker - adressering af forsendelser ved postvæsenets foranstaltning samt  

 udfærdigelse af fortegnelser over navne og adresser til kundens brug - benyttelse af postvæsenets adresseplader for avismodtagere samt påtryk  

 af adresser for postkontohavere - teleydelser, herunder oprettelses-, abonnements- og lejeafgifter  

 vedrørende telefonforbindelser (herunder også biltelefon), gebyrer vedrørende  

 registrering af særlig telegramadresse samt gebyrer i forbindelse med  

 postfaxtjenesten.
 - udenlandske post- og teleadministrationers benyttelse af telekredsløb  

 gennem Danmark - herunder internationale søkabelanlæg inden for den i  

 toldlovens § 1 nævnte grænse på 4 sømil - er i princippet momspligtig.  

 Momspligten er dog indtil videre stillet i bero.
- ekspedition af telefonsamtaler - databehandling mv, udført af postgirokontoret for kontohavere eller  

 andre - herunder Postens Total Giro's ydelser med udskrivning af  

 PTG-indbetalingskort og printlinier ud over faste oplysninger - betaling for at have holdere mv med giroindbetalingskort til  

 pengeindsamlinger stående på postkontorer.
Indbetalingskortene anvendes ved  

 betaling af frivillige bidrag ved indsamlinger til forskellige velgørende  

 organisationer, fx Dansk Røde Kors - betaling for optagelse i telefon- og telexbøger - drifts- og vedligeholdesesarbejder, som udføres for Danmarks Radio og  

 forskellige statslige myndigheder - afprøvning med henblik på godkendelse af radiostationer som type eller  

 enkelteksemplar i den landmobile radiotjeneste.
Afgifter, der opkræves for  

 benyttelse af sådanne anlæg, kan derimod holdes uden for momspligten (bortset  

 fra afgifter vedr biltelefon, jf »teleydelser«) - afprøvning med henblik på godkendelse af privatradioanlæg som type eller  

 som enkelteksemplar - afprøvning af og udstedelse af måleattest for radiofoni- og  

 fjernsynsmodtagere som type eller som enkeltanlæg.
Registrering af radiofoni-  

 og fjernsynmodtagere kan derimod holdes uden for momspligten - måling af udstråling fra køretøjers elektriske tændingsanlæg.  

 Typegodkendelse af sådanne anlæg kan derimod holdes uden for momspligten - måling af radiostøj fra visse elektriske apparater med henblik på  

 typegodkendelse mv.
Typegodkendelse af varianter af godkendte apparater samt  

 typegodkendelse alene på grundlag af en udenlandsk typegodkendelse kan  

 derimod holdes uden for momspligten - afprøvning med henblik på typegodkendelse af højfrekvensanlæg og  

 afprøvning af enkeltanlæg.
Typegodkendelse alene på grundlag af en udenlandsk  

 typegodkendelse samt registrering af højfrekvensanlæg kan derimod holdes uden  

 for momspligten - afprøvning med henblik på typegodkendelse af antenneanlæg samt  

 udstedelse af måleattest for færdige anlæg, samt brugstilladelse til  

 fællesantenneanlæg.
Oprettelsestilladelse for fællesantenneanlæg kan derimod  

 holdes uden for momspligten.
Momsfri ydelser - forsendelse af breve, brevkort, småpakker (brevpakker), tryksager,  

 vareprøver, blindetryksager og fonopost (film, bånd, plader mm) - besørgelse af postanvisninger og postindkasseringer samt af ind- og  

 udbetalingskort - udlejning af postboks samt særlig udlægning af post til afhentning - bekræftelse af en brevforsendelses indhold - forretningsførelse for avisudgivere (udfærdigelse af anmeldelser,  

 inddragelser, kartotekskort for postadresserede aviser) - benyttelse af særlige ankomstbøger vedrørende ankomne anbefalede  

 forsendelser eller værdiforsendelser - salg og ombytning af gyldige frimærker - udfyldelse af postkvitteringer, begæringer om adresseændringer mv,  

 bistand ved pakkeafsendelse og lignende ydelser - udstedelse af identitetskort (legitimationskort til brug ved udlevering  

 af postforsendelser) og poste restante kort (kort til brug ved udlevering af  

 poste restante forsendelser) samt postfuldmagt - udenlandske post- og teleadministrationers benyttelse af telekredsløb  

 gennem Danmark - herunder internationale søkabelanlæg inden for den i  

 toldlovens § 1 nævnte grænse på 4 sømil - er indtil videre momsfri - afgifter vedr benyttelse af landmobile radiostationer.
Momspligtig er  

 dog afgifter vedr biltelefon samt afgifter vedr afprøvning med henblik på  

 godkendelse af sådanne radiostationer - registrering af radiofoni- og fjernsysnmodtagere.
Momspligtig er dog  

 gebyrer for afprøvning af og udstedelse af måleattest som type eller som  

 enkeltanlæg - typegodkendelse (uden afprøvning og måling) af køretøjers elektriske  

 tændingsanlæg - typegodkendelse (uden afprøvning og måling) af visse elektriske  

 apparater, fx elektriske husholdningsapparater, transportabelt værktøj og  

 armaturer for lysstofrør - typegodkendelse (uden afprøvning) samt registrering af højfrekvensanlæg - oprettelsestilladelse for fællesantenneanlæg.
Momspligtig er dog  

 brugstilladelse til fællesantenneanlæg samt afprøvning af og udstedelse af  

 måleattest vedr typegodkendelse af antenneanlæg - eksamensgebyrer for prøver for radiotelegrafister og radiotelefonister - sendetilladelser for amatørradiostationer samt teknisk prøve i  

 aftelegrafering og høremodtagning - udlejning af post- og telegrafvæsenets kabelskib »m/s Peter  

 Faber« (§ 12-omsætning).
Varer Der skal betales moms ved salg af blanketter, håndbøger mv - fx telefon-  

 og telexbøger, emballage, tidsskriftsabonnementer mv, brugte frimærker  

 (Postmuseet), salg af nyt og brugt materiel - bl a kobberkabler og køretøjer  

 - brugt inventar, papiraffald, arkivalier samt auktionssalg (fx af indholdet  

 af uanbringelige pakker samt pakker, for hvilke erstatninger er udbetalt på  

 grund af beskadigelse). Endvidere af salg af abonnements- og trafikkort for  

 trafikselskaber samt salg af fotokopier fra postkontorer.
Der skal derimod ikke betales moms i forbindelse med salg og ombytning af  

 gyldige (gangbare) danske frimærker, herunder salg fra Postens Filateli.
Se i  

 øvrigt afgørelsen for førstedagskuverter mv under momspligten for  

 »Varer«.
Projekteringsarbejde mv på fast ejendom Projekteringsarbejde og anden teknisk bistand i forbindelse med anlæg,  

 opførelse, ombygning, indretning, reparation og vedligeholdelse mv af  

 bygninger og anden fast ejendom er momspligtig.
 Herunder falder eksempelvis også:
- arkitekt- og ingeniørvirksomhed - se afgørelsen herom - fyringskontrol - kalibrering af olietanke - konduktørvirksomhed og anden tilsynsvirksomhed - konsulentbistand vedrørende isolering og fyringsøkonomi - konsulentbistand med henblik på brandsikring i ældre ejendomme - landinspektørvirksomhed - se afgørelsen herom - skorstensfejning og brandsyn - tilsyn og inspektion af brandalarmer og sprinkleranlæg, der er en  

 forudsætning for, at anlæggene kan berettige til nedsættelse af  

 forsikringspræmien.
Der skal betales moms af vederlaget - også i tilfælde,  

 hvor dette medregnes i forsikringspræmien.
Se også »Ejendomsadministration - administration af  

 udlejningsejendomme« Provision ved salg af julemærker mv Kiosker m fl, der opnår en provisionsindtægt ved salg af det  

 »almindelige« julemærke, der udgives af julemærkekomiteen kan  

 indtil videre undlade at beregne moms af denne provision.
 Det samme gælder provision ved salg af tilsvarende mærker udgivet af andre  

 velgørende organisationer, der anvender overskuddet til humanitære og  

 filantropiske formål.
 Kiosker m fl kan indtil videre også undlade at beregne moms af provision  

 ved salg af frimærker.
 Der skal ikke tages hensyn til disse mindre provisionsindtægter ved  

 opgørelse af kioskers fradragsret.
Psykologer Behandlinger foretaget af psykologer med akademisk kandidateksamen, og som  

 har gennemgået en klinisk uddannelse i offentlig stilling af mindst 1 års  

 varighed, er undtaget fra momspligten (punkt a - anden egentlig  

 sundhedspleje).
 Den psykologisk-pædagogiske kandidateksamen fra Danmarks Lærerhøjskole  

 (cand pæd psyk) kan i denne forbindelse ligestilles med den psykologiske  

 kandidateksamen ved universiteterne (cand psyk).
Radio- og fjernsynsudsendelser Radio- og fjernsynsudsendelser er omfattet af momspligten.
Foreninger og virksomheder, der er omfattet af lovgivningen om lokal  

 radiovirksomhed eller er meddelt tilladelse til forsøg med lokal  

 fjernsynsvirksomhed uden for Danmarks Radio kunne indtil 1.8.88 ikke  

 registreres for radio- eller fjernsynsvirksomheden.
Ved ændring af lov om  

 radio- og fjernsynsvirksomhed blev der fra 1.8.88 skabt grundlag for  

 reklamering som finansieringskilde for lokal radiovirksomhed.
Indførelsen af  

 reklamer i lokalradioer medførte, at erhvervsmæssig lokalradiovirksomhed skal  

 registreres, se kap REGISTRERING:
Lokal fjernsynsvirksomhed skal derimod indtil videre ikke registreres og  

 har heller ikke mulighed for valgfri registrering.
Se kap REGISTRERING.
Recipientundersøgelser Recipientundersøgelser, dvs undersøgelser af et vandområde med henblik på  

 at konstatere dets evne til at modtage spildevand, er omfattet af  

 momspligten.
Regnskabsføring for EF Landbrugets regnskabskontorer og private revisionsfirmaers udarbejdelse af  

 regnskaber til brug for et af EF oprettet informationsnet for landøkonomisk  

 bogføring, der er omfattet af momspligten.
Dette informationsnet har til  

 formål at belyse indkomstforhold og driftsøkonomiske forhold for landbruget i  

 EF.
 Der skal betales moms af den faktiske betaling for de omhandlede  

 regnskabsydelser.
Rejsebureauvirksomhed Rejsebureauvirksomhed er efter lovens § 2, stk 3, punkt m, undtaget fra  

 momspligten.
 For at kunne anses som momsfri rejsebureauvirksomhed skal der være tale om  

 følgende aktiviteter eller væsentlige dele heraf:
a. arrangement af selskabsrejser (grupper) b. arrangement af individuelle, færdigpakkede ture, herunder udflugter,  

 salg af billetter til underholdningsarrangementer mv c. reservation af ophold i hoteller, gæstgiverier, moteller o lign,  

 herunder i ferielejligheder med tilknyttede hotelfaciliteter, samt  

 reservation af ophold i værelser, for så vidt angår virksomheder, der udlejer  

 for kortere tidsrum end 1 måned d. salg af billetter til transportydelser e. agent- og mellemhandlervirksomhed i forbindelse med a-d f. oplysningsvirksomhed i forbindelse med rejser.
 For så vidt angår ydelserne under punkt c skal, der i alle tilfælde  

 betales moms af formidlingen (men ikke af lejebeløbet) af ophold her i landet  

 i sommerhuse og anden ikke-momspligtig ferieboligudlejning.
 Virksomhed med værelsesudlejning er i sig selv omfattet af momspligten.  

 Momsfri værelsesanvisning kan således kun finde sted, når dette sker som en  

 integreret del af rejsebureauvirksomheden.
 Rejsebureauer, der til faste (netto) priser køber dispositionsretten til  

 hotelværelser og sælger/udlejer disse særskilt (uden forbindelse med et  

 pakkearrangement), skal betale moms af udlejningen.
 Indgår udlejningen derimod i et pakkearrangement, anses den som en  

 integreret del af den momsfrie rejsebureauvirksomhed.
 Momspligten vedr denne fastprisordning (nettopriser) trådte i kraft 1  

 januar 1985, hvorefter der skal betales moms af nævnte udlejning, uanset  

 hvornår der er indgået bindende aftale om udlejningen.
Rejsebureauer, der i eget navn og for egen regning sælger turistbusrejser,  

 skal betale moms af dette salg.
Der henvises til kap SPEC AFG.
 Se også afgørelsen vedrørende »Turistkontorer«.
Reklame mv Momspligten omfatter reklamevirksomhed af enhver art, herunder:
- annoncer af enhver art i aviser og blade mv - konsultativ og kreativ virksomhed i forbindelse med reklame - modefremvisninger, som tilrettelægges i samarbejde med forskellige  

 handlende med henblik på at præsentere disses varer (beklædning mv) for  

 publikum Arrangøren af fremvisningerne, som sædvanligvis finder sted på  

 restauranter, får dækket en del af udgifterne af de deltagende virksomheder.  

 Der betales en billetpris for adgang til opvisningerne, som ud over  

 præsentation af varer fx omfatter underholdning med orkestermusik,  

 solistoptræden eller lignende samt servering af kaffe eller smørrebrød.
 Der skal betales moms af billetprisen samt af de beløb, der modtages fra  

 de handlende til gennemførelse af arrangementerne.
(Arrangøren kan medregne momsen af det ydede traktement til sin indgående  

 afgift i det omfang, traktementet er inkluderet i billetprisen.
De handlende  

 kan medregne momsen af ovennævnte beløb, som betales til arrangøren).
- reklameplads, dvs udlejning af plakattavler, plakatpladser,  

 skiltepladser o lign, udlejning af reklameplads på askebægre og fremlæggelse  

 af brochurer, fx i lufthavne og foyerer Der kan dog på visse betingelser ses bort fra moms ved husejeres udlejning  

 af arealer på husgavle og hustage til opsættelse af reklamer, jf kap  

 REGISTRERING.
udlejning af udstillingsmontrer og vægskabe forsynet med glas  

 (udhængsskabe) o lign, der er indrettet til udstilling af varer - sportsforeningers reklameydelser i forbindelse med indgåede  

 sponsoraftaler, herunder reklameydelser i form af, at foreningens medlemmer  

 under idrætsudøvelse (sportskampe, træning mv) anvender sportsbeklædning  

 forsynet med en virksomheds navn eller mærke - sponsor- og reklamekontrakter, der giver sponsorerne ret til i annoncer  

 og på mærkater at reklamere med, at de støtter en bestemt idrætskomite,  

 respektive eneret til inden for et brancheområde at anvende et bestemt logo i  

 markedsføringen samt i reklameøjemed at gøre brug af de idrætsudøvere, der  

 støttes af komiteen.
Rekvirentsalær Rekvirentsalær afkræves køberen i forbindelse med tvangsauktion over en  

 fast ejendom.
Auktionen kan være rekvireret enten af et konkursbo eller en  

 panthaver.
 Den, der på en tvangsauktion køber en ejendom, skal således udover  

 auktionsbuddet betale auktionsrekvirentens omkostninger ved udlæg og  

 gennemførelse af auktionen, herunder salær til rekvirentens advokat samt  

 honorar til en af fogedretten antaget sagkyndig, jf Justitsministeriets  

 tvangsauktionsvilkår for fast ejendom.
Justitsministeriets auktionsvilkår forudsætter, at de pågældende  

 rettighedshavere skal have andel i auktionsbuddet.
Ved delvis dækning  

 nedsættes salærkravet forholdsmæssigt.
Er auktionen rekvireret af et dødsbo,  

 hvori gælden ikke er vedgået, eller af et konkursbo, betales dog altid fuldt  

 rekvirentsalær.
Rekvirenten bevarer altid det personlige krav mod debitor for  

 den udækkede del af rekvirentsalæret, og den advokat, der møder for  

 rekvirenten, har krav på at få det fulde salær hos sin klient.
 Hvis tvangsauktionen er rekvireret af et konkursbo, er det boets kurator,  

 der varetager boets interesser i forbindelse med tvangsauktionen, og  

 rekvirentsalæret samt eventuelle andre beløb (administrationsgebyr, mødesalær  

 og befordring), som køberen skal betale, tilfalder boet.
Ved modtagelse af rekvirentsalær mv fra tvangsauktionskøberen godskrives  

 boet for beløbene, der sammen med andre indtægter (fx salg af inventar)  

 danner grundlag for beregningen af det kuratorsalær, der tilfalder boets  

 kurator.
Salæret er betaling for samtlige kuratorydelser i forbindelse med  

 bobehandlingen - herunder også ydelser i forbindelse med realisation af boets  

 faste ejendom.
 De ydelser, som en advokat udfører for rekvirenten ved tvangsauktionssalg  

 af en ejendom, skal advokaten momsberigtige efter lovens almindelige regler.
 Advokatens honorarkrav kan alene rettes mod rekvirenten  

 (konkursboet/panthaveren).
 Ved opgørelsen af det beløb, som tvangsauktionskøberen skal betale udover  

 budsummen til dækning af rekvirentens omkostninger, må der tages hensyn til,  

 om rekvirenten (konkursboet/panthaveren) er registreret og har fradragsret  

 for momsen af kuratorsalæret, respektive advokatsalæret.
 Såfremt rekvirenten er registreret og har fuld fradragsret, opgøres  

 omkostningskravet over for tvangsauktionskøberen  uden tillæg af moms,  

 idet momsbeløbet af rekvirenten kan medregnes til den indgående moms.
Momsen kan modsætningsvis  medregnes i omkostningskravet mod  

 tvangsauktionskøberen, hvis rekvirenten ikke har fradragsret.
Auktionskøberen  

 kan imidlertid ikke til sin indgående moms medregne den moms, som er  

 indeholdt i omkostningskravet, da momskravet som nævnt alene kan rettes mod  

 rekvirenten.
 Der henvises til kap TILSVAR om inkassosalær.
Renovation mv Følgende yderlser er omfattet af momspligten:
 1. Indsamling (borttransport) af affald.
 2. Modtagelse og behandling af affald på forbrændings-  

 og formalingsanstalter.
 3. Modtagelse af affald på lossepladser (herunder  

 modtagelse af olie- og kemikalieaffald).
 4. Afledning og rensning af spildevand  

 (kloakrensningsanlæg). Momspligten gælder fra 1. januar 1989.
Rettigheder/forpligtelser Salg eller overdragelse af rettigheder (immaterielle aktiver) er omfattet  

 af momspligten, medmindre ydelsen kan anses for at være omfattet af en af  

 undtagelsesbestemmelserne i lovens § 2, stk 3.
 Som eksempler på momspligtige rettigheder kan nævnes:
- forhandlerrettigheder, - leveringsrettigheder (leveringsrettigheder kan dog være undtaget fra  

 momspligten, jf nedenfor), - licensrettigheder, - ophavsrettigheder, bortset fra kunstneres ophavsret til egne værker, - patentrettigheder, - retten til at bruge tegninger og ideer til illustrerede blade.
Et  

 selskab, der sælger sådanne rettigheder, er momspligtig og skal betale moms  

 af indtægter (royalties) fra aftagere her i landet ( ikke punkt l -  

 forfattervirksomhed og anden kunstnerisk virksomhed), - retten til varemærker, fællesmærker, mønstre o lign, - retten til opstilling af bistader og indsamling af honning, - retten til overtagelse af kundekreds og andre immaterielle aktiver i  

 forbindelse med hel eller delvis forretningsoverdragelse (good-will).
Der skal fx betales moms af provisionsindtægter (afståelsesvederlag), som  

 en revisionsvirksomhed modtager i forbindelse med overdragelse af klienter  

 til en anden revisionsvirksomhed, medmindre afståelsen er omfattet af § 12,  

 stk 5, jf nedenfor, - retten til at afstå fra at bruge momspligtige rettigheder samt  

 forpligtelser til helt eller delvis at afstå fra udøvelse af erhvervsmæssig  

 virksomhed, evt inden for et bestemt geografisk område (konkurrenceklausul), - retten til udførelse af godskørsel for fremmed regning  

 (vognmandskørsel). Der skal derfor betales moms ved salg af »grønne  

 tilladelser«, medmindre salget er omfattet af lovens § 12, stk 5, jf  

 nedenfor, - time-shares (salg af brugsrettigheder) til ferielejligheder uden  

 tinglyst skøde for brugsperioden.
Der henvises i øvrigt til afgørelsen om  

 »time-shares«.
Som eksempler på rettigheder, der er undtaget fra momspligten, kan nævnes - kunstneres overdragelse af ophavsrettigheder mv til egne værker, såsom  

 bøger samt illustrationer og tegninger (punkt l - forfattervirksomhed og  

 anden kunstnerisk virksomhed), - udlejning af indvindingsret, fx til et grusværk (punkt h - udlejning af  

 fast ejendom), - salg af tegningsrettigheder (leveringsrettigheder) til en  

 kartoffelmelsfabrik (punkt j - finansieringsvirksomhed). Til rettighederne er  

 knyttet leveringsrettigheder og -forpligtelser, således at hver tegningsret  

 giver adgang og pligt til levering af et vist kvantum kartofler.
Overholdes  

 leveringsforpligtelsen ikke, kan medlemmet pålægges en erstatning til  

 virksomheden (andelsselskab med begrænset ansvar) i forhold til det manglende  

 kvantum.
 Medlemmerne (andelshaverne) hæfter ikke personligt for virksomhedens  

 forpligtelser over for kreditorerne, men solidarisk over for virksomheden,  

 dog højst med en garantikapital, der er et fast beløb pr tegningsret.  

 Salgsprisen for tegningsrettighederne fastsættes i forhold til virksomhedens  

 værdi, således at der indgår værdi for aktiver i salgsprisen.
 Vederlaget for tegningsrettighederne anses i momsmæssig henseende som  

 betaling for andele i virksomhedens aktiver, der er undtaget fra momspligten  

 som finanseringsvirksomhed.
- time-shares (salg af brugsrettigheder) til ferielejligheder med tinglyst  

 skøde for brugsperioden.
Der henvises i øvrigt til afgørelsen om  

 »time-shares«.
 Overdragelse af rettigheder/forpligtelser i forbindelse med hel eller  

 delvis overdragelse af en virksomhed til en anden registreringspligtig  

 virksomhed er omfattet af bestemmelsen i lovens § 12, stk 5. Der henvises til  

 kap OMSÆTNING.
Revisionsvirksomhed Revisionsvirksomhed er i sin helhed omfattet af momspligten.
Rideundervisning Rideundervisning er omfattet af momspligten ( ikke punkt c -  

 undervisning i legemsøvelser). Se kap SPEC AFG.
 Private rideskoler skal således betale moms af indtægterne ved  

 rideundervisning.
Rideklubber, der er tilsluttet Dansk Rideforbund (specialforbund under  

 DIF), er derimod ikke momspligtige for den rideundervisning, herunder  

 selskabeligt samvær i klubhuset, som foregår i klubregi, og som udelukkende  

 gives til klubbens medlemmer.
Klubbernes rideundervisning anses for at indgå  

 som et naturligt led i tilknytning til klubbernes sportslige aktiviteter på  

 samme måde som den undervisning og træning, der gives medlemmerne i andre  

 amatørsportsklubber, fx inden for fodbold, tennis, sejlsport mv (punkt e -  

 sportsaktiviteter).
 Rideklubber skal således ikke betale moms af de hos medlemmerne opkrævede  

 kontingenter, der giver adgang til klubbens rideundervisning.
 Det gælder såvel almindeligt årskontingent som variable kontingenter, hvis  

 størrelse afhænger af de enkelte medlemmers ønsker om at modtage  

 undervisning.
 Der skal heller ikke betales moms af betaling for adgang til » røring  

 af heste« i klubbens faciliteter (ridehuskort).
Rideklubber skal betale moms i forbindelse med udlejning af staldplads og  

 hestepensionsvirksomhed, bortset fra »røring af heste«, idet  

 sådanne ydelser ikke kan anses for at indgå som et naturligt led i klubbens  

 sportslige aktiviteter.
Der skal dog ikke betales moms af pension vedrørende  

 klubbens egne heste.
 Der henvises i øvrigt til kap SPEC AFG, hvor reglerne vedrørende de  

 momsmæssige forhold i rideskoler og rideklubber er nærmere beskrevet.
 Der henvises endvidere til kap REGISTRERING vedrørende instruktørers  

 virksomhed i situationer, hvor ydelsen kan anses for at være præsteret i et  

 lønmodtagerforhold.
Handicapridning (rideterapi) Rideundervisning af personer med svære handicap som følge af sclerose og  

 spastiske lammelser, som efter lægehenvisning forestås af særligt uddannede  

 fysioterapeuter, er undtaget fra momspligten (punkt a - fysioterapi).
 Ordningen vedrørende handicapridning er fastlagt ved en aftale mellem  

 Sygesikringens Forhandlingsudvalg og Danske Fysioterapeuter, og der gives  

 tilskud fra den offentlige sygesikring i det omfang, der foreligger en  

 lægehenvisning.
Rideskoler, der stiller heste og andre faciliteter til rådighed for  

 ovennævnte handicapridning, skal betale moms af vederlaget herfor.
Der  

 henvises i øvrigt til kap SPEC AFG.
Sagsbehandling vedr byggeri Gebyrer, der opkræves af kommunerne for behandling af ansøgninger om  

 byggetilladelse, samt gebyrer, som Boligministeriet opkræver for behandling  

 af sager om godkendelse af materialer og konstruktioner og af materiel til  

 vand- og afløbsinstallationer, er principielt omfattet af momspligten.
 Kommunerne og Boligministeriet skal dog ikke betale moms af gebyr for  

 ovennævnte ydelser, der ikke afsættes i konkurrence med registrerede  

 virksomheder, jf kap REGISTRERING.
Saneringsvirksomhed mv Saneringsselskabers virksomhed i forbindelse med udarbejdelse og  

 gennemførelse af saneringsplaner, herunder med erhvervelse, forvaltning,  

 nedrivning og rydning af saneringsejendomme, er principielt momspligtig.  

 Saneringsselskaber skal dog indtil videre ikke betale moms, jf kap  

 REGISTRERING.
 Efter byfornyelsesloven kan boligministeren godkende særlige  

 byfornyelsesselskaber til at bistå en kommunalbestyrelse og ejere med at  

 forberede, tilrettelægge og gennemføre byfornyelses- og  

 boligforbedringsarbejder.
 Der betales efter byfornyelsesloven offentlig refusion til disse opgaver,  

 som principielt er momspligtige.
 Indtil videre skal der dog ikke betales moms af byfornyelsesselskabernes  

 aktiviteter i forbindelse med denne virksomhed, jf kap REGISTRERING.
Servering i restaurationer mv Servering i fx:
cafeterier hoteller kaffebarer konditorier moteller officersmesser pølsevogne restaurationer særlige lejligheder (bl a. basarer, fester, markeder, møder, udstillinger,  

 valg) er omfattet af momspligten.
 Der henvises endvidere til kap REGISTRERING vedr serveringsydelser mv i:
beboerforeningers selskabslokaler forsamlingshuse idrætshaller kantiner (se også kap SPEC AFG) kollektivhuse lejrskoler (se også afgørelsen vedr »udlejning af værelser i hoteller  

 mv« (spejderhytter og ferielejre) i dette kap.
marketenderier (se også kap SPEC AFG) ungdomsskoler mv - herunder skoleboder Skibsmæglere Skibsmæglervirksomhed er omfattet af momspligten, herunder bistand i  

 forbindelse med salg af skibe.
Se også kap OMSÆTNING.
Slægtsforskning Arbejde i forbindelse med udarbejdelse af slægtsbøger er undtaget fra  

 momspligten (punkt l - forfattervirksomhed).
 Eventuel forlagsvirksomhed i forbindelse med udgivelse af slægtsbøger er  

 omfattet af momspligten.
Sociale institutioner Ydelser vedrørende social forsorg og bistand, herunder plejehjem o lign,  

 er undtaget fra momspligten (punkt b).
 Som sociale institutioner betragtes fx også Dansk Røde Kors'  

 modtagelsescentre for indkvartering af asylansøgere i tiden fra ankomsten til  

 Danmark til den endelige afgørelse af asylansøgningen foreligger  

 (præasylfasen).
 Undtagelsesbestemmelsen omfatter endvidere salg af mad og drikkevarer  

 (servering) til lave takster på herberger, beskyttede pensionater, dagcentre  

 for pensionister samt i andre (såvel offentlige som selvejende)  

 institutioner, der drives med fuld underskudsdækning efter bistandsloven.
 Der skal dog betales moms ved servering for personalet efter de  

 almindelige regler herom for marketenderier/kantiner, jf kap REGISTRERING.
Undtagelsesbestemmelsen omfatter endvidere salg fra ovennævnte dagcentre  

 og plejehjem af materialer som led i etablerede beskæftigelsesterapier, når  

 materialerne afsættes til pensionisterne til priser, der ikke overstiger  

 indkøbsprisen.
Det færdige arbejde tilhører pensionisterne.
Salg af håndarbejder mv i tilslutning til beskæftigelsesterapier på  

 plejehjem, hvor materialerne vederlagsfrit stilles til rådighed for  

 pensionisterne, er ligeledes undtaget fra momspligten, når varerne afsættes  

 til priser, der alene dækker udgifterne til de medgåede materialer incl  

 svind.
Afsætningen sker til besøgende på plejehjem.
 Ved eventuel salg af kioskvarer i ovennævnte institutioner skal der  

 betales moms efter de almindelige regler.
 Vedrørende eventuelle leverancer af mad til hjemmeboende pensionister samt  

 til andre plejehjem m fl henvises til kap REGISTRERING.
Spedition, toldklarering mv Spedition, toldklarering o lign er momspligtig.
Sportsarrangementer Et selskab arrangerer i samarbejde med lokale idrætsforeninger forskellig  

 amatørsportsarrangementer, hvor selskabet er ansvarlig for markedsføring,  

 administration, sponsorering og køb af mad.
Der opkræves ikke entre under arrangementerne.
Deltagerne betaler en  

 afgift, som dækker deltagelse, kost, logi og lokal transport.
 Deltagerafgiften indbetales til selskabet, der udbetaler et nærmere aftalt  

 beløb til den pågældende idrætsforening som betaling for den del af  

 arrangementet, som foreningen selv er ansvarlig for - bl a tilladelse fra det  

 pågældende idrætsforbund, baner og overnatningsmuligheder.
 Selskabet skal ikke betale moms af deltagerafgiften (punkt e, 1. punktum -  

 amatørsport).
Stadepladsafgifter (rutebiler) Stadepladsafgifter, der afkræves rutebilvognmænd m fl for benyttelse af  

 rutebilstationer, er undtaget fra momspligten.
 Afgifterne fastsættes på grundlag af omkostningerne til bygninger med  

 tilhørende arealer samt driften heraf (personale, rengøring, el, varme,  

 skatter mv) og opkræves i forhold til de enkelte rutebilejeres benyttelse af  

 faciliteterne.
 Stadepladsafgifterne anses som betaling for integrerede dele af momsfrie  

 ydelser (specielt punkt f - personbefordring).
Svømmebade og offentlige badeanstalter De almindelige aktiviteter i svømmebade - såvel offentlige som private -  

 og offentlige badeanstalter (svømmeundervisning, svømmetræning,  

 motionssvømning, afslapning, leg, brusebad, karbad, dampbad, tørluftsbad) er  

 undtaget fra momspligten (kombination af punkt b - sociale institutioner,  

 punkt c - undervisning, og punkt e - sportsaktiviteter). Se også afgørelsen  

 om »Vandlande«.
 For så vidt angår andre ydelser i tilknytning til de nævnte bade mv, fx  

 højfjeldssol, massage, fodpleje og fodterapi, henvises til afgørelserne  

 vedrørende »Helsestudio« og »Fodpleje og fodterapi«.
Syns- og skønsmænd samt vurderingsmænd Den af syns- og skønsmænd samt vurderingsmænd udøvede virksomhed er  

 omfattet af momspligten, medmindre ydelsen direkte er omfattet af  

 undtagelsesbestemmelserne for finansierings-/forsikringsvirksomhed.
 Der henvises til afgørelsen vedrørende »Vurderingsvirksomhed  

 mv«.
 Syns- og skønsmænd m fl, der udfører momspligtige ydelser, er i en række  

 andre tilfælde dog også fritaget for at betale moms, fx når de pågældende er  

 blevet udmeldt hertil af retterne, jf kap REGISTRERING.
Tatovører Tatovørers virksomhed er omfattet af momspligten ( ikke punkt l -  

 anden kunstnerisk virksomhed).
 Tatovører, der sælger egne tegninger som håndarbejde, er dog fritaget for  

 at betale moms heraf (lovens § 3, stk. 4).
Telefon mv Telefon-, telegraf- og telexydelser er omfattet af momspligten.
Telefonsamtaler fra Danmark til udlandet samt samtaler fra udlandet, hvor  

 modtageren her i landet har bekræftet at ville betale samtalen, er omfattet  

 af momspligten.
I sidstnævnte tilfælde anses samtalerne som ført fra Danmark.
 Se afgørelsen vedrørende »Postvæsenets tjenesteydelser«.
Tennistræning Tennistræning er omfattet af momspligten ( ikke punkt c -  

 undervisning i legemsøvelser eller punkt e, 1. punktum - sportsaktiviteter).
Instruktører skal således betale moms af selvstændig virksomhed med  

 tennistræning.
Instruktører skal derimod ikke betale moms af løn, der  

 indtjenes i et fast ansættelsesforhold, fx med en tennisklub, jf kap  

 REGISTRERING.
 Tennisklubber er ikke momspligtige for den tennistræning og instruktion,  

 der foregår i klubregi, og som udelukkende gives til klubbens medlemmer, idet  

 ydelsen anses for at indgå som et naturligt led i klubbens sportsaktiviteter  

 (punkt e - sportsaktiviteter).
Tilsyns-, kontrol- og klassificeringsvirksomhed Tilsyns-, kontrol- og klassificeringsvirksomhed vedrørende fx skibe,  

 boreplatforme, dykkerklokker, broer, kraner og andet teknisk udstyr er  

 omfattet af momspligten.
 Arbejdsopgaverne består generelt i:
- bistand ved projektering af tekniske konstruktioner - tilsyn under opførelse af tekniske konstruktioner for at sikre, at  

 arbejdet udføres i overensstemmelse med det godkendte projekt for så vidt  

 angår kvalitet, dimensioner mv - funktionstest.
 Arbejdet udmøntes i en klassificering, der danner grundlag for bl a  

 indregistrering og forsikring.
 Arbejdsopgaverne omfatter endvidere løbende kontrol (eftersyn) af  

 konstruktioner af hensyn til fortsat klassifikation.
 Periodisk eftersyn af skibe samt kontrol og eftersyn i særlige tilfælde  

 (fx efter beskadigelser) af hensyn til skibets fortsatte klassifikation, kan  

 indtil videre anses for at være omfattet af lovens § 12, stk 1, punkt g.
 Ydelser vedrørende klassifikation af skibe under bygning er derimod ikke  

 omfattet af bestemmelsen.
Time-shares (salg af brugsrettigheder) til ferielejligheder A.
Momspligtige rettigheder 1. Et hotel er omdannet til et aktieselskab med 1 000  

 aktier.
Dette hotelselskab er selvstændigt momsregistreret.
 I hotellet er der efter ombygning indrettet en række ferielejligheder med  

 henblik på at indgå i et time-share projekt, og for hver enkelt lejlighed er  

 der med henblik på salg af brugsretten foretaget en opdeling i 50  

 brugsperioder a 1 uge.
 Der foreligger ikke tinglyst skøde for de enkelte lejligheder/perioder.
 Der er efterfølgende oprettet en managementaftale mellem hotelselskabet og  

 en ejerforening, hvori alle erhververe af brugsret skal være medlem.
 Aftalen indebærer, at hotelselskabet har overdraget varetagelsen af  

 vedligeholdelse samt drift af hotellet - herunder varetagelsen af  

 medlemmernes interesser - til ejerforeningen.
Ejerforeningen er ifølge aftalen forpligtet til at afholde alle de direkte  

 udgifter med undtagelse af ejendomsskatter og brandforsikring, som betales  

 direkte af hotelselskabet.
Ejerforeningen har efter en managementaftale med  

 et hotelinteressentskab overdraget samtlige rettigheder og forpligtelser i  

 henhold til managementaftalen mellem hotelaktieselskabet og ejerforeningen  

 til interessentskabet.
Hver aktie giver ret til en bestemt uge i en bestemt lejlighed, og  

 indehaveren har mulighed for enten at benytte lejligheden selv eller fx bytte  

 til en anden lejlighed og/eller en anden periode eller at stille lejligheden  

 til rådighed for ejerforeningen.
Ejerforeningen sørger så for videre  

 udlejning og skaffer derved ejeren af time-sharerettigheden den størst mulige  

 indtægt.
Der er endvidere mod særskilt vederlag mulighed for bytning gennem et  

 internationalt udvekslingssystem af time-share.
Salget af brugsrettighederne  

 og tilhørende aktier sker fra interessentskabet, der indkøber aktierne hos  

 hotelselskabet for den nominelle værdi tillagt et mindre omkostningsbeløb.
 Udlejning af ferielejligheder for kortere tidsrum end 1 måned omfattes af  

 momspligten i medfør af lovens § 2, stk 3, punkt h, 2. pkt.
For at opnå brugsretten til en sådan lejlighed er det en betingelse, at  

 vedkommende har erhvervet en aktie.
Der er i forbindelse med aktiesalget tale  

 om »beløb, som leverandøren afkræver modtageren som betingelse for  

 levering af varer og momspligtige ydelser«, jf lovens § 7, stk 2, punkt  

 c, og dette beløb må derfor principielt anses for det momspligtige vederlag.
Såfremt værdien af aktien imidlertid kan opdeles i en værdi for den  

 momspligtige ydelse, og en værdi for den del af aktien, der repræsenterer  

 »den indre værdi for medejendomsretten« i forbindelse med  

 aktieudstedelsen og -salget, er det alene førstnævnte, der skal  

 momsberigtiges, idet aktieomsætning isoleret set er undtaget fra momspligten  

 som finansieringsvirksomhed, jf lovens § 2, stk 3, punkt j.
Se afsnit C  

 »Time-share aktiers indre værdi«.
 Det er ved afgørelsen lagt til grund, at aktiekøberen får stillet en  

 tidsubegrænset ydelse til rådighed, men betaler hele vederlaget forud.
 Sådanne beløb skal medregnes i den momspligtige omsætning i den  

 momsperiode, i hvilken betalingen har fundet sted, jf lovens § 13, stk 3.
 2. Et andet hotel er opkøbt af et aktieselskab.
 I dette hotel er der efter ombygning mv indrettet en række lejligheder og  

 en helårsrestaurant med det formål at drive det gennem et time-share system.  

 Til dette formål er hver enkelt lejlighed opdelt i 50 brugsperioder a 1 uge.  

 Interesserede kan mod et engangsbeløb, hvis størrelse bl a afhænger af  

 årstiden, købe brugsretten til en lejlighed i en eller flere uger for en  

 årrække af 99 år.
 Hotelselskabet har overdraget hotellet til en selvejende institution (en  

 fond til bevarelse af hotellet). Det er hotelselskabet/fonden, der sælger  

 brugsrettighederne.
Indehaveren af brugsretten skal være medlem af en ejerforening, som  

 varetager driften af hotellet.
Indehaveren skal for hver brugsret betale en  

 årlig serviceafgift (et kontingent) til foreningen.
Afgifterne skal dække  

 hotellets samlede driftsomkostninger, idet afgiften for den enkelte indehaver  

 af en brugsret beregnes som en vis procentdel af de samlede omkostninger.
De af hotelselskabet/fonden solgte brugsrettigheder, dvs engangsbeløbet,  

 omfattes af momspligten i henhold til lovens § 2, stk 2, som afsætning af  

 immaterielle aktiver.
Køberen får stillet en leverance (ydelse) i udsigt i 99  

 år, men betaler hele vederlaget forud.
 Sådanne beløb skal medregnes i den momspligtige omsætning i den  

 momsperiode, i hvilken betalingen har fundet sted, jf lovens § 13, stk 3.
 3. I et lignende tilfælde som nævnt under 2. har et  

 anpartsselskab stiftet et motelaktieselskab og et managementaktieselskab.  

 Anpartsselskabet ejer ifølge en aktionæroverenskomst som udgangspunkt alle  

 aktierne i begge aktieselskaber.
Motelselskabet har købt et feriecenter, hvor der er indrettet en række  

 ferielejligheder af forskellige størrelser.
Hver lejlighed opdeles i 24  

 brugsperioder a 1 uge med en brugsret på 27 år (1984-2010). Herefter har  

 anpartsselskabet udbudt 672 time-shares i feriecentret til salg.
Hver køber  

 kan maksimalt erhverve 6 time-shares, svarende til brugsretten i 6 uger.  

 Disse uger kan derefter enten tidsmæssigt placeres samlet eller på  

 forskellige måder fordeles over de nævnte 24 brugsperioder.
Det er en betingelse for at købe en time-share, at der samtidig købes en  

 aktie til en nominel værdi af 1 000 kr i managementselskabet.
Efter salget af  

 samtlige time-shares vil aktiekapitalen således være på 672 000 kr, og denne  

 er samtidig overgået fra anpartsselskabet til time-shareindehaverne.
 Som aktionær i managementselskabet og time-shareindehaver i  

 motelselskabet, er køberen sikret en brugsret i en ferielejlighed i  

 feriecentret frem til år 2010.
 Managementselskabet har iflg managementaftale forkøbsret i perioden 2  

 janaur 1984 til 31 december 2010 til feriecentret til en nærmere aftalt  

 kontantpris.
 Så længe managementselskabet ikke foretager dette køb, har  

 time-shareindehaverne ikke andel i den faste ejendom, men alene i  

 managementselskabet.
Time-shareindehaverne har mulighed for at bytte, fx periode med en anden  

 aktionær i managementselskabet.
Time-shareindehaverne kan også i stedet  

 udleje deres lejligheder.
 Endvidere er feriecentret medlem af en international  

 ferieudvekslingsorganisation, der giver time-shareindehaveren mulighed for at  

 bytte sin ferielejlighed i feriecentret med en tilsvarende lejlighed i et  

 andet feriested over hele verden.
Der er endvidere mellem motelselskabet og managementselskabet indgået en  

 managementaftale om, at sidstnævnte varetager driften af feriecentret.  

 Driften omfatter udlejning af lejligheder uden for time-shareperioden,  

 driften af cafeteria samt udlejning af de af time-shareindehaverne ikke  

 udnyttede lejligheder.
I sidstnævnte tilfælde får time-shareindehaverne  

 udbetalt lejeindtægten med fradrag af driftsomkostninger og provision.
 Time-shareindehaverne/aktionærerne skal - så længe managementaftalen med  

 motelselskabet løber, og hvis der gøres brug af time-sharen (brugsretten) det  

 pågældende år - indbetale et årligt gebyr til selskabet.
 Managementselskabet modtager som vederlag for selskabets pligter udover  

 ovennævnte gebyr tillige det vederlag, som motellets gæster indbetaler for  

 brug af motellet, bortset fra time-shareperioderne frem til 31 december 2010.
 Udlejning af ferielejligheder for kortere tidsrum end 1 måned omfattes af  

 momspligten i medfør af lovens § 2, stk 3, punkt h, 2. pkt.
For at opnå brugsretten til en sådan lejlighed er det en betingelse, at  

 vedkommende har erhvervet en aktie.
Der er i forbindelse med aktiesalget tale  

 om »beløb, som leverandøren afkræver modtageren som betingelse for  

 levering af varer og momspligtige ydelser«, jf lovens § 7, stk 2, punkt  

 c, og dette beløb må derfor principielt anses for det momspligtige vederlag.
Såfremt værdien af aktien imidlertid kan opdeles i en værdi for den  

 momspligtige ydelse, og »en indre værdi for medejendomsretten«, er  

 det alene førstnævnte, der skal momsberigtiges, idet aktieomsætning isoleret  

 set er undtaget fra momspligten som finansieringsvirksomhed, jf lovens § 2,  

 stk 3, punkt j.
Se afsnit C »Time-share aktiers indre værdi«.
 Aktiekøberen får stillet en ydelse i udsigt i indtil 27 år, men betaler  

 hele vederlaget forud.
 Sådanne beløb skal medregnes i den momspligtige omsætning i den  

 momsperiode, i hvilken betalingen har fundet sted, jf lovens § 13, stk 3.
4. Nyopførte sommerhuse opdeles af et aktieselskab i  

 en række anparter, og hver investor køber 1 anpart omfattende brugsretten til  

 et hus i en bestemt uge af året.
Den daglige administration, vedligeholdelse  

 og drift varetages af en ejerforening.
 Hvis der på den enkelte sommerhusmatrikel er beliggende 3 eller flere  

 huse, anses det som motellignende virksomhed, og salg af andele mv med  

 tilhørende brugsret er i så fald omfattet af momspligten efter de sædvanlige  

 regler for salg af time-shares.
 Udlejning af ferielejligheder, som ikke er solgt, og som udlejes af  

 selskabet, omfattes af momspligten i henhold til punkt h, 2. punktum, når  

 udlejningen sker for kortere tidsrum end 1 måned.
 Opkrævning af en årlig serviceafgift (kontingent) anses som betaling for  

 leverancer af momspligtige ydelser og er derfor momspligtig i henhold til  

 lovens § 2, stk. 2.
 Gebyr (provision), der opkræves ved formidling af udlejning for  

 indehaveren af en brugsret, som vedkommende ikke selv ønsker at benytte, er  

 momspligtigt.
Selve lejebeløbet, der afgives til indehaveren, er dog kun momspligtigt,  

 såfremt denne udlejer med et erhvervsmæssigt sigte.
Indehaveren skal således  

 momsregistreres og betale moms, hvis omsætningen (incl anden momspligtig  

 virksomhed) overstiger 10 000 kr årligt.
 Virksomhederne kan til den indgående moms medregne moms af omkostninger  

 ved opførelse, ombygning, istandsættelse og salg af et time-share projekt.  

 Reguleringsforpligtelsen kan overdrages til fonde, foreninger eller andre,  

 som efter salgsperiodens udløb overtager den faste ejendom for videreførelse  

 af projekter.
Køberen af time-shares, som kan medregne momsen af købet til den indgående  

 moms, er omfattet af bestemmelserne i bekendtgørelsen om regulering af  

 indgående merværdiafgift for investeringsgoder.
En time-share betragtes i  

 relation hertil som fast ejendom.
Virksomheder - såvel danske som udenlandske - som mod betaling tilbyder  

 ejere af time-shares at formidle bytning med andre time-share ejere, er  

 momspligtige for deres virksomhed her i landet.
Time-share ejeren er derimod  

 kun momspligtig for værdien af bytningen, jf lovens § 8, stk 2, når denne  

 sker erhvervsmæssigt, eller vedkommende i øvrigt driver virksomhed med  

 udlejning af ferieboliger.
B.
Momsfri rettigheder 1. Et feriecenter er opdelt i en række  

 ejerlejligheder, der sælges som time-shares svarende til årets 52 uger.
Der  

 bliver tinglyst skøde på alle time-share lejlighederne således, at der ved  

 køb af en lejlighed for 1 uge om året tinglyses et skøde på 1/52 af en  

 bestemt lejlighed i feriecentret.
Samtlige time-shareejere er forpligtet til at være medlemmer af en  

 ejerforening, som har managementaftale med et administrationsselskab om  

 administration, service og vedligeholdelse af centret, herunder levering af  

 varme og el mv.
Administrationsselskabet er momsregistreret for disse  

 ydelser.
 Hvis ejeren ikke selv ønsker at bruge ferielejligheden i den tinglyste  

 periode, indgår den efter managementaftalen i en udlejningspulje.
 Salget af time-shares i feriecentret er ikke omfattet af momspligten (fast  

 ejendom).
 Udlejning af ferielejlighederne, der sker gennem administrationsselskabet,  

 er momspligtig efter punkt h. 2. punktum, hvis udlejningen sker med  

 erhvervsmæssigt sigte.
 Hvis der sker en udvidelse eller ombygning af feriecentret, således at  

 driften af centret kommer til at fremstå som hoteldrift, skal der efter  

 lovens § 8, stk 1, betales moms i de perioder, hvor time-shareejeren selv bor  

 på (benytter) stedet.
 2. Et enkelt sommerhus opdeles af et aktieselskab i en  

 række anparter, og hver investor køber 1 anpart omfattende brugsretten til  

 huset i en bestemt uge af året.
 Den daglige administration, vedligeholdelse og drift varetages af en  

 ejerforening.
 Salg af andele med brugsret i et sommerhus medfører ikke pligt til at  

 betale moms for sælgeren.
 Ved et sommerhus forstås en selvstændig matrikuleret ejendom med  

 beboelsesmulighed for en familie (normalt op til 8 personer) og med  

 tilhørende grundareal, eller 2 bygninger, der er beliggende på samme  

 matrikel, og som er indrettet som selvstændige boliger, fx 2 sommerhuse eller  

 1 sommerhus og 1 parcelhus.
 Ejerforeningen skal betale moms af det løbende kontingent, når der i dette  

 indgår betaling for momspligtige leverancer til medlemmerne, jf lovens § 3,  

 stk 1, punkt b.
C.
Time-share aktiers indre værdi 1. For at opnå brugsretten til en lejlighed er det i  

 en række selskaber en betingelse, at køberen samtidig erhverver en aktie.
 Hvis værdien af aktien kan opdeles i en værdi for den momspligtige ydelse  

 og en indre værdi for medejendomsretten, skal der kun betales moms af værdien  

 for den momspligtige ydelse.
 Som eksempler kan nævnes:
Et hotelselskab har købt et hotel for 1 934 740 kr.
Restaurationslokalerne  

 blev efterfølgende solgt for 420 344 kr, således at anskaffelsessummen for  

 selve hotellet udgjorde 1 514 396 kr.
Selskabet ombyggede hotellet og indrettede en række ferielejligheder.  

 Efter ombygningen udgjorde aktiekapitalen 11 420 000 kr.
Ombygningsudgifterne  

 udgjorde forskellen mellem anskaffelsessummen og aktiekapitalen.
Aktiekapitalen er opdelt i 1 000 aktier.
Hver aktie sælges med  

 tidsubestemt ret til at benytte en ferielejlighed i en uge om året.
 Der er truffet afgørelse om, at den momsfri indre værdi er  

 anskaffelsessummen på 1 514 396 kr for selve hotellet, idet udgifterne til  

 ombygning (for hvilke der efter de almindelige regler er fradragsret for  

 momsen) ikke vil kunne medregnes til den momsfri indre værdi.
Et andet hotelselskab har købt et hotel for 4,2 mio kr, heraf good-will  

 100 000 kr og inventar ca 75 000 kr.
Selskabet overtog samtidig en  

 reguleringsforpligtelse på bygning og driftsmidler.
Selskabet iværksatte herefter en ombygning af hotellet med henblik på at  

 sælge det i time-share.
Hotellet er opdelt i en restaurationsdel og en  

 lejlighedsdel med en række lejligheder.
Lejlighedsdelen blev solgt til et  

 selvstændigt time-shareselskab for 12 259 500 kr.
Købesummen er betalt ved,  

 at hotelselskabet har modtaget aktier i time-shareselskabet.
Efter salget  

 ejer hotelselskabet samtlige aktier i time-shareselskabet.
Hotelselskabet står for salget af aktierne i time-shareselskabet.
Til  

 aktierne er knyttet en tidsubegrænset brugsret.
 Der er truffet afgørelse om, at der skal betales moms ved salg af  

 aktierne, således at den oprindelige købesum for hotellet på 4,2 mio kr anses  

 som den momsfri indre værdi, mens resten af salgssummen betragtes som køb af  

 en momspligtig brugsret.
Tipsforhandleres provision Tipsforhandlere modtager provision af Dansk Tipstjeneste A/S for at  

 ekspedere spillekuponer fra fodboldtipningen og indtil 1.12.85 også fra trav-  

 og galoptipningen (V 6-spil). Ekspeditionen af disse kuponer er undtaget fra  

 momspligten som en integreret del af en momsfri ydelse (punkt k - lotterier o  

 lign). Der skal således ikke betales moms af forhandlernes provision.
Tolkes ydelser i forbindelse med lægehjælp mv Tolkning i forbindelse med lægehjælp er undtaget fra momspligten som en  

 integreret del af lægevirksomheden (punkt a - lægevirksomhed).
Den pågældende læge kan på visse vilkår rekvirere en tolk, hvis det  

 skønnes nødvendigt i forbindelse med en konsultation.
Lægen attesterer i  

 forbindelse hermed en særlig afregning mellem tolken og den offentlige  

 sygesikring.
 Tilsvarende undtagelsesbestemmelse gælder i tilfælde, hvor tolkning ydes  

 som en nødvendig del af hospitalsbehandling.
Tolkes ydelser i forbindelse med social bistand Tolkning i forbindelse med social- og sundhedsforvaltningens virksomhed er  

 undtaget fra momspligten som en integreret del af social- og  

 sundhedsforvaltningens virksomhed (punkt b - social forsorg og bistand).
 Der er til social- og sundhedsforvaltningen knyttet en række tolke, der på  

 free-lance basis tilkaldes af forvaltningen, når tolkning ikke på  

 tilstrækkelig måde kan ske gennem Socialministeriets telefontolkeservice.
Tombola, amerikansk lotteri og bankospil Bortlodning ved tombola, amerikansk lotteri og bankospil til fordel for  

 velgørende eller almennyttige formål, hvortil der er opnået politiets  

 tilladelse efter Justitsministeriets cirkulære om bortlodning, er undtaget  

 fra momspligten (punkt k - lotterier o lign).
 Bortlodninger, som efter bestemmelserne i cirkulæret kan afholdes uden  

 tilladelse, er også undtaget fra momspligten.
 Alle andre bortlodninger - fx spil i bingohaller - er momspligtige.
Totalisatorforstandere Den af totalisatorforstandere ved travbaner mv udøvede virksomhed er  

 undtaget fra momspligten som en del af momsfri totalisatorspil (punkt k -  

 lotterier o lign, jf punkt e - sportsarrangementer, hvortil er knyttet spil  

 på totalisator).
Transport og opbevaring mv Transport og opbevaring mv af varer er omfattet af momspligten.
 Som eksempler på momspligtige ydelser, der henhører under ovennævnte  

 område, kan nævnes:
- bjærgning, bugsering og slæbning - dyrepensionsvirksomhed - fiskeauktionshaller (halafgift for opsætning mv af fisk) - garderobeopbevaring - lodsning - kontrolfirmaers opsyn ved losning og lastning, tilsyn med vejning,  

 kvalitetsbedømmelse, herunder udtagelse af prøver til analyse, samt ydelse af  

 en vis forsikringsmæssig garanti - optælling af godsmængder ved losning og lastning af skibe (tally) - pakkepostforsendelser mv (Se også »Post- og Telegrafvæsenet«) - skibsmæglervirksomhed.
- stevedoring - trosseføring - opbevaring - udlejning af fryse- og kølerum - udlejning af tanke, fx i forbindelse med drift af beredskabslagre for  

 benzin og olie mv.
Turistkontorer Turistkontorers oplysnings- og informationsvirksomhed mv er undtaget fra  

 momspligten (punkt m - turistkontorers oplysnings- og  

 informationsvirksomhed).
Fritagelsen omfatter ikke turistkontorers formidling af udlejning af  

 sommerhuse og af anden ikke-momspligtig ferieboligudlejning, herunder  

 formidling af »ferie på landet«.
Der skal således betales moms af  

 vederlaget for denne formidling.
 Turistkontorer skal endvidere betale moms ved evt udlejning af cykler.  

 Dette gælder også i tilfælde, hvor udlejning sker som led i arrangementer med  

 »færdigpakkede cykelture«.
Tyske udlejningsbureauer Der er fastsat følgende retningslinjer for, hvornår formidlingsydelser,  

 som vesttyske udlejningsbureauer leverer til danske ejere af sommerhuse, er  

 omfattet af momspligten.
1. Når det tyske bureau formidler danske sommerhuse i  

 eget navn og for egen regning og risiko, er ydelsen ikke omfattet af  

 momspligten.
Det forudsættes herved at det tyske bureau ikke har nogen  

 »tilbagetrædelsesret«, dvs at den danske sommerhusejer får den  

 aftalte leje, selv om det tyske bureau ikke får udlejet huset.  

 Tilbagetrædelsesret anses ikke at foreligge, hvis husejeren er sikret mindst  

 75 % af den aftalte leje.
 Den fastsatte undergrænse på mindst 75 % vedrører det konkrete,  

 garanterede lejebeløb efter den enkelte formidlingskontrakt, som indgås  

 mellem sommerhusejeren og det tyske bureau.
 2. Når tyske bureauer formidler udlejningen med  

 »tilbagetrædelsesret«, er ydelsen omfattet af momspligten,  

 medmindre udlejningsformidlingen sker som led i en normal, af det tyske  

 bureau arrangeret »færdigpakket« rejse.
 Begrebet »færdigpakket« rejse skal bestå af mindst ferieophold  

 og transportydelse leveret til en samlet pris.
 Der er således ikke tale om en »færdigpakket« rejse, hvis der  

 sammen med ferieopholdet kun leveres forplejning.
 Hvis der herefter skal betales dansk moms af feriehusformidlingen, og  

 ydelsen indeholder momsfri ydelser (fx adgang til kulturelle aktiviteter),  

 skal der betales dansk moms af hele vederlaget, medmindre der på regningen  

 sker en opdeling i en momsfri og en momspligtig del.
 3. Hvis et dansk formidlingsbureau indgår  

 udlejningsaftaler med danske sommerhusejere og derefter stiller et antal af  

 de pågældende sommerhuse til disposition for et tysk bureau, som har  

 »tilbagetrædelsesret«, skal det danske bureau betale moms af det  

 formidlingsbeløb, som bureauet opnår hos det tyske bureau.
Momspligten omfatter i dette tilfælde ikke beløb, som det tyske bureau  

 afkræver sine kunder.
Det er en forudsætning, at det danske bureau beregner  

 normal formidlingsprovision hos det tyske bureau.
 Afregner det tyske bureau i stedet en nettoindkøbspris til det danske  

 bureau, der herefter afregner provision med feriehusejeren, betaler det  

 danske bureau moms af denne provision.
 Reglerne er udformet under hensyn til, at vesttyske rejsebureauer beregner  

 moms efter artikel 26 i 6. momsderektiv.
Udlejning af bankbokse Udlejning af bankbokse er omfattet af momspligten, jf § 2, stk 3, punkt j,  

 2. punktum.
 Vedrørende banker og sparekassers registreringspligt i relation til 10 000  

 kr's grænsen - se kap REGISTRERING.
 Der henvises endvidere til kap TILSVAR vedrørende en godkendt ordning om  

 standardfradrag for indgående moms af generelle omkostninger.
Udlejning (og bortforpagtning) af fast ejendom Udlejning og bortforpagtning af fast ejendom er undtaget fra momspligten  

 efter lovens § 2, stk 3, punkt h.
 Momspligtig er dog udlejning af fast ejendom i følgende tilfælde:
 - udlejning af værelser i hoteller, gæstgiverier, moteller o lign (uanset  

 udlejningens varighed).
- udlejning af værelser i virksomheder, - der udlejer for kortere tidsrum end 1 måned.
 - udlejning af campingplads.
 - udlejning af parkeringsplads.
 - udlejning af reklameplads.
Med hensyn til afgrænsningen af momspligtens omfang inden for disse  

 områder henvises til afgørelserne under - »Campingpladser« - »Reklame mv« - »Udlejning af garage- og parkeringsplads mv« - »Udlejning af hotelværelser mv« - »Udlejning af jagt- og fiskeret«.
 Se endvidere afgørelsen vedrørende »Bortforpagtning«.
 Som momsfri udlejning af fast ejendom anses eksempelvis:
 - udlejning af boliger og forretningslokaler, herunder de til de enkelte  

 lejemål eventuelt hørende parkeringsfaciliteter.
 - udlejning af almindelige sommerhuse.
 - udlejning af kontor-, lager-, værksteds- og fabriksbyggeri, såvel hele  

 bygninger som lokaler.
- udlejning af selskabslokaler, mødelokaler o lign i hoteller,  

 restaurationer, forsamlingshuse, idrætshaller mv.
Det er dog en forudsætning,  

 at der ikke er servering i lokalerne.
Se endvidere afsnittet om  

 forsamlingshuse i kap REGISTRERING og afsnittet om delvis fradragsret i kap  

 TILSVAR (Fast ejendom).
 - udlejning af biografteatre til Ældre Klubber, børnefilmklubber og Den  

 danske Skolescene, når foreningerne selv fremskaffer de film, der skal  

 forevises, og selv sørger for salget af billetter.
 Biografteatrene stiller ved udlejning til foreningerne biograflokale,  

 forevisningsapparatur, kontrollører og operatører til rådighed.
 - udlejning af jordarealer, fx til andre landbrugsvirksomheder.
- udlejning af en flytbar pavillonbygning.
Der er lagt vægt på, at  

 bygningen er forsynet med indvendige installationer (el, vand og kloakafløb),  

 og den omstændighed, at bygningen skal anvendes samme sted over en længere  

 periode, selv om den er flytbar (i det aktuelle tilfælde 4 år). Der er  

 endvidere lagt vægt på, at der forelå byggetilladelse.
- udlejning af stadeplads (arealer) fx til omrejsende tivoli eller i  

 forbindelse med afholdelse af dyrskuer.
Der skal således ikke betales moms af  

 de beløb, som indlejede forretninger, fx iskageboder, bøfboder og  

 æbleskiveboder, betaler som leje til en tivoliejer, ligesom der ikke skal  

 betales moms af de beløb, som en tivoliejer betaler for benyttelse af  

 arealer, hvor tivoliet opstilles.
- udvindingsret ifølge overenskomst mellem fx en landbrugsvirksomhed og et  

 grusværk.
Dette gælder, selv om betalingen for udvindingsretten er gradueret  

 efter det udvundne materiales art, mængde, anvendelse mv.
 Driftsmidler og løsøregenstande, der i mindre omfang stilles til rådighed  

 som led i udlejning eller bortforpagtning af fast ejendom, vil normalt kunne  

 anses for at være en integreret del af virksomheden og dermed undtaget fra  

 momspligten i samme omfang som udlejning og bortforpagtning af fast ejendom.
 Det er dog en betingelse herfor, at der ikke medfølger driftsmidler og  

 løsøregenstande ud over det normale, samt at der i lejekontrakt eller  

 forpagtningskontrakt ikke foretages særskilt prisansættelse for brugsretten.  

 Ved vurderingen må der endvidere i et vist omfang henses til, om  

 lejer/forpagter er registreret efter momsloven, herunder om forholdet vil  

 blive omfattet af en frivillig registrering.
Udlejning af parkeringsplads/garage mv Udlejning af parkeringsplads/garage er omfattet af momspligten, medmindre  

 udlejningen sker i forbindelse med udlejning af bolig mv, jf lovens § 2, stk  

 3, punkt h.
 Med denne undtagelse, der omtales i det følgende, omfatter momspligten  

 såvel udlejning af parkeringspladser i det fri som parkeringspladser i  

 parkeringshuse og underjordiske parkeringsanlæg samt udlejning af  

 parkeringsplads i form af særskilte garager i garageanlæg mv.
Lejemålets længde er uden betydning for momspligten.
Det er endvidere uden  

 betydning, om udlejningen omfatter flere parkeringspladser/garager eller dele  

 af hele parkeringsanlæg.
Også udlejning af hele garageanlæg, parkeringshuse eller parkeringsarealer  

 omfattes af momspligten.
Udlejning af andre ejendomskomplekser med tilhørende  

 parkeringsfaciliteter (fx i kælderetagen) anses som udlejning af fast  

 ejendom, der er undtaget fra momspligten.
Eventuel særskilt udlejning af  

 kælderetagen til sådanne ejendomskomplekser er omfattet af momspligten,  

 såfremt udlejningen sker som garageanlæg eller parkeringskælder.
Udlejning af parkeringsplads/garage i forbindelse med udlejning af bolig  

 mv Udlejning af parkeringsplads/garage, der sker i direkte forbindelse med  

 udlejning af bolig eller erhvervslokaler - eventuelt på særskilt lejekontrakt  

 - er undtaget fra momspligten, idet udlejningen i disse tilfælde betragtes  

 som et integreret led i udlejning af fast ejendom, jf punkt h, l. punktum.
 Også udlejning af garagelokale til andet formål end parkering, fx  

 opbevaring af snerydningsmateriel, anses som momsfri udlejning af fast  

 ejendom.
 Udlejning af parkeringsplads/garage til andre end lejere i den ejendom,  

 hvortil parkeringsfaciliteterne hører, er derimod omfattet af momspligten.
Tilsvarende retningslinier gælder for ejerforeningers udlejning af  

 parkeringsplads/garage i de til ejerlejlighedsbyggeriet hørende  

 parkeringsfaciliteter.
Ejerforeningers udlejning til medlemmerne (beboerne)  

 er således undtaget fra momspligten, medens eventuel udlejning til andre end  

 beboerne er omfattet af momspligten.
 Udlejningen kan også ske momsfrit i tilfælde, hvor en grundejerforening  

 udlejer nogle af foreningen ejede parkeringspladser/garager til medlemmer af  

 grundejerforeningen.
 Ovennævnte momsfri udlejning af parkeringsplads/garage til lejere (evt  

 ejerlejlighedsejere) af bolig eller erhvervslokaler foretages normalt af den  

 samme person, som udlejer lejlighederne i den pågældende ejendom.
 Fritagelsen er dog ikke ubetinget afhængig af, at udlejer af lejligheder  

 og parkeringsplads mv er den samme person, idet der også lægges en vis vægt  

 på, at parkeringsfaciliteterne hører til det pågældende ejendomskompleks.
 Parkeringsplads/garage kan dog ikke siges at være tilknyttet (hører til)  

 lejernes bolig eller erhvervslokaler, blot fordi de er beliggende på samme  

 boligområde.
 Dog kan udlejningen ske momsfrit, hvis der er en fastere tilknytning af  

 parkeringspladserne/garagerne til lejernes bolig i form af en bestemmelse om,  

 at udlejningen fortrinsvis (ifølge vedtægter eller tinglyst servitut) skal  

 ske til beboere i boligområdet.
 Til yderligere belysning heraf henvises til følgende afgørelser:
 1. En ejendomsejer udstykker en ejendom i  

 ejerlejligheder, men beholder ejendomsretten over kompleksets garageanlæg.  

 Den pågældende står endvidere som ejer af de lejligheder, der er udstykket,  

 men som ikke er solgt, og som fortsat udlejes til de hidtidige lejere.  

 Udlejning af garagerne sker herefter til:
a. lejere af ikke solgte lejligheder b. ejerlejlighedsejere, bl a tidligere lejere, og c. personer uden tilknytning til komplekset.
 Udlejningen under punkt a og b er undtaget fra momspligten, medens den  

 under punkt c omhandlede udlejning er omfattet af momspligten.
2. Et selskab i et ejerlejlighedskompleks ejer en  

 lejlighed bestående af 4 erhvervslokaler samt et antal garager i den til  

 ejendommen hørende gård.
Udlejning af garagerne sker til:
a. lejere af de nævnte erhvervslokaler, b. ejere og lejere af beboelseslejligheder i ejendommen, og c. personer uden tilknytning til komplekset.
 Selskabet har på intet tidspunkt ejet andet og mere af ejendommen end de  

 omhandlede erhvervslokaler og garager.
 Udlejningen under punkt a er undtaget fra momspligten, medens udlejningen  

 under punkt b og c er omfattet af momspligten.
 3. En person, der på intet tidspunkt har haft anden  

 tilknytning til en ejendom end at være ejer af et i ejendommens gård  

 beliggende garageanlæg, udlejer garager til lejere og ejere i  

 bygningskomplekset og til personer uden tilknytning til komplekset.
 Udlejningen er i sin helhed omfattet af momspligten.
4. En parkeringskælder, der er matrikuleret som  

 selvstændig ejerlejlighed og beliggende i en ejerlejlighedsejendom, udlejes  

 til den i ejendommen værende ejerforening, som stiller anlægget til rådighed  

 for ejendommens beboere.
Lejebeløbet indgår som en del af ejerforeningens  

 fællesudgifter for ejendommen.
Ejeren er ifølge ejerforeningens vedtægter  

 forpligtet til at udleje anlægget til foreningen.
 Udlejning af parkeringskælderen til ejerforeningen er ikke omfattet af  

 momspligten.
 5. Et antal parkeringspladser i en bygnings  

 kælderetage udlejes til såvel lejere som en ejerlejlighedsforening i det  

 pågældende bygningskompleks.
Bygningskomplekset omfatter 4 ejendomme opført af et byggeselskab på lejet  

 grund (i alt 4 matrikelnumre) tilhørende en kommune.
Under hele  

 ejendomskomplekset er der indrettet et underjordisk parkeringsanlæg med i alt  

 892 parkeringspladser, som selskabet i forbindelse med byggeriets opførelse  

 udlejede til et olieselskab.
I lejekontrakten mellem de 2 selskaber blev det  

 fastsat, at 322 af de nævnte parkeringspladser skulle udlejes til beboerne i  

 de pågældende ejendomme, hvilket svarer til det parkeringsareal, som  

 byggeselskabet efter de gældende bebyggelsesregler havde pligt til at  

 etablere i forbindelse med bebyggelsen.
Byggeselskabet lod senere ejendommen beliggende på det ene matrikelnummer  

 opdele i ejerlejligheder.
Den i forbindelse med udstykningen oprettede  

 ejerforening indtrådte herefter som lejer af 96 af de 322 parkeringspladser.  

 Ejerforeningen omfatter i alt 100 ejerlejligheder, og det fremgår af  

 foreningens vedtægter, at lejen for de 96 parkeringspladser henhører til de  

 fællesudgifter, som det påhviler ejerne at bidrage til efter de for de  

 enkelte lejligheder i forvejen fastsatte fordelingstal.
 Byggeselskabets udlejning af parkeringsanlægget til olieselskabet er  

 omfattet af momspligten, når udlejningen er foretaget under et.
 Den af olieselskabet foretagne udlejning af de omhandlede 322  

 parkeringspladser omfattes ikke af momspligten, når udlejningen sker til  

 beboerne i de pågældende ejendomme, herunder til ejerlejlighedsforeningen.  

 Olieselskabets udlejning af de øvrige parkeringspladser er derimod omfattet  

 af momspligten.
6. En person der ikke har anden tilknytning til et  

 boligområde end at være ejer af 2 på området beliggende garagebygninger med i  

 alt 24 garager, udlejer garagerne til kvarterets rækkehusbeboere.
Godt og vel  

 halvdelen af garagerne udlejes til beboerne i området, medens resten af  

 lejerne bor i nærheden, men udenfor selve området.
 Udlejningen er i sin helhed omfattet af momspligten, idet garagerne ikke  

 kan siges at være tilknyttet (hører til) lejernes bolig, blot fordi de er  

 beliggende på samme boligområde.
 I perioden  1 oktober 1984 - juni 1985 var momspligten for  

 udlejning af parkeringsplads/garage udvidet.
I denne periode var alene parkeringsplads/garage, der indgik som en  

 integreret del af bolig- eller erhvervslejemål, undtaget fra momspligten.
En  

 parkeringsplads/garage blev anset som integreret i et bolig-/erhvervslejemål,  

 når der var oprettet en fælles lejekontrakt for både parkeringsplads/garage  

 og boligen/erhvervslokalerne, eller når der var udfærdiget et tillæg til den  

 almindelige bolig/erhvervslejekontrakt.
 Endvidere var udlejningen af parkeringsplads/garage i fx  

 ejerlejlighedsforeninger og foreningen af andelsboligindehavere momspligtige,  

 uanset om udlejningen skete til medlemmer eller ikke-medlemmer.
 Denne udvidelse af momspligen blev ændret med virkningen fra 1 oktober  

 1984, idet det blev besluttet at vende tilbage til den praksis, der gjaldt  

 før 1 oktober 1984.
Der kan derfor efter ansøgning til toldkamret ske tilbagebetaling af  

 betalt momstilsvar for tiden efter 1 oktober 1984 til momsregistrerede  

 udlejere af parkeringspladser/garager, der er integrerede i  

 bolig-/erhvervslejemål eller tilknyttet ejerligheder mv.
Det er en  

 forudsætning for tilbagebetalingen at den opkrævede moms af udlejeren  

 videregives til lejeren (lejerne).
Bidrag til kommunalt parkeringsfond Ved opførelse af byggeri pålægger kommunen de enkelte bygherrer at  

 etablere et nærmere bestemt antal parkeringspladser.
Såfremt bygherren er ude  

 af stand til at fremskaffe det foreskrevne parkeringsareal, kan kommunen  

 godkende, at det krævede antal parkeringspladser nedsættes på betingelse af,  

 at bygherren yder et nærmere bestemt bidrag til kommunens parkeringsfond,  

 hvis midler anvendes til etablering af offentlige parkeringspladser.  

 Bidragsyderen opnår ingen særskilt benyttelsesret til de for fondens midler  

 etablerede parkeringspladser, hvortil der er almindelig (offentlig) adgang.
 Kommunen skal ikke betale moms af de modtagne bidrag til parkeringsfonden,  

 idet der ikke herved sker en afsætning af ydelser til bidragyderne.
Udlejning af parkeringsplads med parkometre Udlejning af parkeringsplads med parkometre er omfattet af momspligten -  

 også selv om parkometrene er opstillet af kommunen og betragtes som en  

 færdselsregulerende foranstaltning.
Udlejning af parkeringsret En kommune udlejer parkeringsret i 20 år for et nærmere aftalt antal  

 parkeringspladser på en offentlig parkeringsplads.
For denne parkeringsret  

 betaler lejeren et engangsbeløb pr plads.
 Udlejningen er omfattet af momspligten, og kommunen skal således betale  

 moms af de modtagne beløb.
Udlejning af stadeplads Udlejning af stadeplads (arealer), fx til omrejsende tivoli eller i  

 forbindelse med afholdelse af dyrskuer, anses ikke som udlejning af  

 parkeringsplads, og er således undtaget fra momspligten (punkt h - udlejning  

 af fast ejendom).
 Udlejning af torvestade til frugt- og grønthandlere m fl anses indtil  

 videre ligeledes som momsfri udlejning af fast ejendom.
Udlejning af staldplads for heste Udlejning af staldplads for heste (boksleje) er omfattet af momspligten,  

 idet udlejningen sidestilles med momspligtig udlejning af parkeringsplads.
Udlejning af hotelværelser mv Momspligten omfatter udlejning i hoteller, gæstgiverier, moteller o lign, virksomheder, der udlejer for kortere tidsrum end  1 måned.
 Det er hovedsigtet, at momspligten skal omfatte al udlejning af værelser i  

 hoteller o lign samt anden udlejning af værelser og lejligheder til personer,  

 der tager midlertidigt ophold uden at skifte bopæl, fx til ophold under ferie  

 mv, medens udlejning af værelser og lejligheder til brug som fast bolig for  

 lejeren så vidt muligt ikke bliver momspligtig.
 Denne afgrænsning er sket ved, at udlejning af under 1 måneds varighed  

 anses som momspligtig udlejning til midlertidigt ophold (korttidsudlejning).  

 Virksomheder, der er registreret for korttidsudlejning af værelser og  

 lejligheder, er - ligesom hoteller o lign - principielt momspligtig for hele  

 udlejningsvirksomheden, dvs også for evt udlejning af 1 måneds varighed og  

 derover (langtidsudlejning).
 Udlejning af almindelige sommerhuse er undtaget fra momspligten som  

 udlejning af fast ejendom til boligformål.
For så vidt angår den nærmere afgrænsning af momspligtens omfang henvises  

 til følgende afgørelser, der også indeholder afvigelser fra de nævnte  

 hovedretningslinier.
Det gælder bl a den udlejning, der sker under  

 betegnelsen »Ferie på landet«.
»Bondegårdsferie« Virksomhed med »bondegårdsferie« (indlogering -  med  

 pension - af familier m fl i en landbrugsejendoms sædvanlige faciliteter)  

 er momspligtig.
Der er adgang til beregning af momstilsvaret på grundlag af en forenklet  

 opgørelsesmetode.
Se kap LANDBRUG MM.
»Ferie på landet« Udlejning af selvstændige ferieboliger under betegnelsen »ferie på  

 landet«, dvs ophold  uden pension, kan indtil videre ske uden  

 moms på følgende betingelser:
Der må højst være tale om udlejning af 2 selvstændige ferieboliger,  

 hvorved forstås - fritliggende huse  på landet eller - egentlige selvstændige ferielejligheder (med køkken)  på en gård,  

 og - som uden for feriesæsonen  lovligt kan tjene almindelige boligformål  

 (godkendt til helårsbeboelse). Udlejning skal endvidere markedsføres som  

 »ferie på landet«.
Det er ikke en betingelse for at en ferielejlighed kan betragtes som  

 selvstændig, at der foreligger godkendelse af lejligheden fra  

 bygningsmyndighed m fl.
De i ferielejligheden indeholdte lokaler skal derimod  

 uden for udlejningsperioden kunne opnå bygningsmyndighedens godkendelse til  

 anvendelse som en del af helårsboligens beboelsesareal.
Det er endvidere en  

 betingelse, at det udlejede fremtræder som en selvstændig lejlighed, som ud  

 over værelse(r) og opholdsrum også indeholder køkken og toiletfaciliteter.
 Såfremt udlejningen omfatter mere end 2 selvstændige ferieboliger, skal  

 der betales moms af hele udlejningsvirksomheden efter de almindelige regler.
 Det tilføjes, at den momsfri udlejningsform »ferie på landet«,  

ikke kan omfatte ophold med pension (»bondegårdsferie«),  

 udlejning af ferielejligheder, der er indrettet i nedlagte driftsbygninger,  

 og som ikke er godkendt til helårsbeboelse, eller udlejning af værelser.
Hotellers langtidsudlejning af værelser Hoteller, der udlejer nogle af værelserne på langtidskontrakt (egentlig  

 bolig for lejeren), kan ikke fritages for at betale moms af denne udlejning,  

 når virksomheden i øvrigt - eventuelt kun i en del af året - driver  

 almindelig hotelvirksomhed.
Udlejning af ferieboliger til pensionister og handicappede En selvejende institution har til formål at erhverve grunde i et  

 rekreativt område og herpå opføre bygninger til ferieophold primært for ældre  

 eller handicappede.
Institutionens oprindelige formue hidrører fra gaver.
 Institutionen driver et feriecenter bestående af 10 feriehuse med hver 2  

 pladser samt et fælleshus med opholdsfaciliteter.
Udlejningen sker til personer, som kun med største besvær kan opnå  

 alternative feriemuligheder, og som kommer fra plejehjem og beskyttede  

 boliger i den pågældende kommune.
Opholdsbetalingen afholdes af  

 plejeinstitutionerne, der ligeledes stiller plejepersonale til rådighed.
For  

 at opnå fuld belægning åbnes der i enkelte tilfælde mulighed for, at  

 handicappede uden for plejeinstitutionerne kan deltage i ferieophold: i  

 sådanne tilfælde stilles der hjemmehjælp til rådighed.
 Opholdsbetalingen dækker ikke de med driften forbundne omkostninger, selv  

 om administrationen mv udføres af ulønnet personale.
 Institutionens virksomhed anses ikke som momspligtig udlejning af  

 ferieboliger, men - selv om der ikke er tale om en institution i  

 bistandslovens forstand - som en social institution, hvis aktiviteter er  

 undtaget fra momspligten (punkt b - social forsorg og bistand).
 Institutionen er dog momspligtig for eventuel udlejning til andre end  

 ældre og handicappede.
Udlejning af ferielejligheder 1. Udlejning for kortere tidsrum end 1 måned (normalt  

 på ugebasis) af såkaldte ferielejligheder med selvstændigt køkken og uden  

 forbindelse med restaurationsvirksomhed mv er omfattet af momspligten - også  

 selv om boligerne er beliggende i sommerhusområder, og udlejningen sker i  

 konkurrence med momsfri sommerhusudlejning.
 Såfremt der også sker udlejning for længere tidsrum, skal der tillige  

 betales moms af denne udlejning.
 2. Erhvervsvirksomheders og faglige organisationers  

 udlejning/udlån af ferielejligheder til medlemmer/medarbejdere for kortere  

 tidsrum end 1 måned er omfattet af momspligten - også selv om der ikke i  

 forbindelse med udlejningen/udlånet finder servering sted.
 Såfremt der også sker udlejning for længere tidsrum, skal der tillige  

 betales moms af denne udlejning.
Erhvervsvirksomheders udlejning/udlån uden avance (af ferielejligheder til  

 personale) for kortere tidsrum end 1 måned uden forbindelse med samtidig  

 udlejning af andre faciliteter, fx cafeteria, anses almindeligvis ikke som  

 erhvervsmæssig virksomhed, når udlejningen ikke fremstår som hoteldrift.
En  

 sådan udlejning anses for indkøb, hvoraf momsen i henhold til lovens § 16,  

 stk 3, ikke kan medregnes til den indgående moms.
 Vedrørende fastsættelse af den momspligtige værdi henvises til kap VÆ RDI.
 3. En gårdejer har i en ombygget lade indrettet 5  

 ferielejligheder, der i henhold til 1-årige udlejningsaftaler formidles  

 udlejet gennem et udlejningsbureau.
I udlejningsaftalen er det bl a fastsat, i hvilke uger bureauet kan  

 disponere over lejlighederne: ejeren er i de aftalte perioder afskåret fra  

 selv at disponere over dem.
Desuden er det fastsat i aftalen, hvilken pris pr  

 uge bureauet - afhængig af årstiden - skal afregne til ejeren for den  

 udlejning, der gennemføres af bureauet.
Der skal ikke ske betaling for de  

 perioder, hvor lejlighederne ikke har kunnet udlejes.
 Udlejningsbureauet, som efter udlejningsaftalen med gårdejeren har  

 dispositionsretten i de aftalte perioder, kan ikke anses som lejer af de  

 omhandlede ferielejligheder, men må betragtes som formidler af udlejningen.
 Gårdejerens udlejningsvirksomhed er derfor omfattet af momspligten.
Udlejning af lejligheder i feriehoteller Et feriehotel udstykkes i ejerlejligheder, således at købere af  

 lejligheder samtidig køber en forholdsmæssig del af hotellets  

 fællesfaciliteter (servicebygning indeholdende restauration, swimmingpool,  

 kondirum mv). Herved forpligter køber sig bl a til at afholde en andel af de  

 på fællesfaciliteterne hvilende udgifter og til at blive medlem af en  

 ejerforening.
Ejerforeningen har på ejernes vegne bortforpagtet servicebygningen  

 (restaurationen) til en restauratør, som er særskilt registreret efter  

 momsloven for restaurationsdrift.
Den pågældende har næringsbrev som  

 restauratør og hotelvært.
Forpagteren forestår (formidler) endvidere mod provision udlejning af de  

 til hotellet hørende lejligheder.
De fleste af lejlighederne er stillet til  

 rådighed for forpagteren til udlejning, men de enkelte lejlighedsejere er  

 imidlertid ikke direkte forpligtet til at stille deres lejlighed til rådighed  

 for forpagteren.
Der er således formelt set ikke noget til hinder for, at en  

 ejerlejlighedsejer anmoder et fremmed udlejningsbureau om at forestå  

 udlejningen af sin lejlighed, eller at ejeren eventuelt selv sørger for  

 udlejning.
Lejerne vil i disse tilfælde i lighed med øvrige lejere havde  

 adgang til servicebygningens faciliteter.
Ejeren kan også helt undlade at  

 anvende sin lejlighed til udlejning.
Ved udlejning gennem forpagteren skal denne tilstræbe at udleje de til  

 hans disposition stillede lejligheder lige meget.
Afregning med ejerne (via  

 ejerforeningen) sker efter den faktisk foretagne udlejning af den enkelte  

 lejlighed.
 Udlejningen af lejligheder gennem forpagteren er momspligtig i sin helhed,  

 idet denne udlejning må anses for udlejning af værelser i et hotel.  

 Forpagteren skal derfor betale moms af hele lejeindtægten.
 For så vidt angår de tilfælde, hvor ejeren af en lejlighed ikke har ønsket  

 at stille sin lejlighed til rådighed for forpagteren, er en eventuel  

 udlejning ligeledes omfattet af momspligten.
Udlejning af lejligheder og huse i særlige feriecentre/ferielejre 1. Dansk Folke Ferie, der er en selvejende,  

 almennyttig ferieorganisation, udlejer ferieboliger.
 Ferieboligerne er indrettet i såkaldte feriebyer eller feriecentre, hvori  

 der i forskelligt omfang indgår en række fællesfaciliteter og arrangementer.  

 De enkelte ferieboliger, der består af såkaldte familiehuse, er ifølge  

 foreningen ikke selvstændigt matrikulerede og kan ikke udskilles fra  

 centerhelheden.
 Udlejning af de omhandlede ferieboliger er omfattet af momspligten  

 (udlejning sker normalt på ugebasis).
 Organisationens drift mv finansieres ved lejeindtægter, salg af  

 dispositionsrettigheder vedrørende nogle af feriecentrene, tilskud, rente- og  

 afdragsfri lån mv.
Organisationen skal betale moms af samtlige lejeindtægter vedrørende  

 udlejning af boliger i feriecentrene, herunder ved salg af  

 dispositionsrettigheder.
Der skal indtil videre ikke betales moms af tilskud  

 og rente- og afdragsfri lån.
 2. En sommerlejr ejes og drives af en  

 erhvervsvirksomhed, og der udlejes - normalt på ugebasis - bl a til  

 virksomhedens medarbejdere.
Virksomheden har etableret en ordning med udlejning/udlån af  

 sommerboliger, bestående af 19 sommerhuse og et hus med 4 enkeltværelser, der  

 alle betjenes af fællesfaciliteter, som er samlet i en hovedbygning  

 indeholdende køkken, spisesal og cafeteria.
Ordningen omfatter endvidere en  

 campingplads.
Den daglige drift af sommerlejren forestås af en bestyrer og 7  

 medarbejdere.
Medarbejdere m fl betaler for såvel ophold som kost, idet betalingen dog  

 ikke dækker de med driften af lejren forbundne udgifter.
Selskabets  

 pensionerede medarbejdere bor og spiser gratis.
Adgang til lejren, der er åben i tidsrummet 1 maj til 30 september, har  

 alene selskabets ansatte med pårørende og deres eventuelle gæster samt  

 selskabets pensionister.
I den sidste uge af sæsonen stilles lejrens  

 faciliteter og bestyrerens arbejdskraft imidlertid vederlagsfrit til rådighed  

 for organisationerne AOF/Dansk Folkehjælp, der afholder en sommerlejr for  

 handicappede.
Den omhandlede udlejning/udlån af sommerboliger og campingpladsen omfattes  

 af momspligten, idet de omhandlede aktiviteter må anses som en slags hotel-  

 eller motelvirksomhed.
Der er herved lagt vægt på, at der er etableret  

 fællesfaciliteter for sommerlejren, og at der samtidig med leje af en  

 sommerbolig betales for forplejningen.
Virksomhedens tilskud til driften (underskudsdækningen), herunder  

 eventuelle indskud til nyinvesteringer, skal medregnes til den momspligtige  

 omsætning vedrørende sommerlejren.
Virksomheden har samtidig fradragsret for  

 moms vedrørende drift, herunder udvidelse mv, af sommerlejren.
Udlejning af sommerhuse Udlejning af egentlige sommerhuse er - uanset varigheden af lejemålet -  

 undtaget fra momspligten som udlejning af fast ejendom.
 Som sommerhuse anses:
- selvstændigt matrikulerede ejendomme med beboelsesmulighed for en  

 familie (normalt op til 8 personer) og med tilhørende grundareal, eller - 2 bygninger, der er beliggende på samme matrikel, og som er indrettet  

 som selvstændige boliger, fx 2 sommerhuse eller 1 sommerhus og 1 parcelhus.
 De nævnte sommerhuse kan være beliggende såvel i egentlige  

 sommerhusområder som i land- og byzoneområder.
Udlejning af spejderhytter mv Det danske Spejderkorps, DUI - Leg og Virke, FDF/FPF, KFUK - Spejderne i  

 Danmark og KFUM - Spejderne i Danmark er i besiddelse af en lang række hytter  

 og ferielejre, som i størst muligt omfang benyttes til organisationernes eget  

 brug.
Af hensyn til ønsket om, at disse faciliteter bliver benyttet så meget som  

 muligt, sker der imidlertid på hverdage ofte  udlejning til  

 forskellige institutioner, såsom børnehaver, fritidshjem og skoler, men  

kun af hele bygningen (ferielejren). Der sker ikke udlejning til  

 enkeltpersoner.
Lejen af hytter mv betales med et bestemt beløb for hver  

 person pr døgn.
I ganske  enkelte tilfælde er der i lejebeløbet  

også includeret forplejning, der tilberedes af lønnet  

 køkkenpersonale, og som er forbeholdt deltagerne i lejren.
Indtægterne ved  

 forplejningen tilsigter ikke at give noget overskud.
 Organisationerne ejer endvidere en række  lejrpladser, der udlejes  

 til grupper, som ofte kun betaler et symbolsk beløb til dækning af bl a  

 tilsyn med stedet.
Endelig tilbyder nogle af organisationerne som en aktivitet  

sejladsarbejde,  der foregår i et særligt sejlcenter, hvor der findes  

 forskellige fartøjer og udstyr.
Medlemmerne kan  leje en båd, dels for  

 at lære at sejle, og dels for at afprøve forskellige bådtyper.
Endvidere kan  

 der tilbydes  instruktion i brugen af bådene samt de sikkerhedsregler,  

 der er forbundet hermed.
Endelig afholdes der  kurser for ledere, hvor  

 disse lærer, hvorledes man tilrettelægger sejladsen for yngre medlemmer  

 hjemme i den lokale enhed.
 Arbejdet i organisationerne udføres på frivillig basis, og samtlige  

 medarbejdere, der forestår udlejning af hytter mv samt instruktion og  

 kursusvirksomhed i forbindelse med sejlads, er ulønnede.
Organisationerne får tilskud til deres børne- og ungdomsarbejde fra amter  

 og kommuner, idet nogle amter yder visse engangsbeløb, medens kommunerne bl a  

 yder godtgørelser i henhold til fritidsloven.
Endelig kan organisationerne  

 opnå tilskud fra tipsmidlerne til opførelse af hytter mv.
 Organisationernes udlejning af hytter, ferielejre og lejrpladser er  

 undtaget fra momspligten (punkt h - udlejning af fast ejendom). Der kan  

 endvidere ses bort fra moms af betalingen for den forplejning, der ydes i  

 forbindelse med udlejningen af hytter mv.
 Organisationernes undervisning og instruktionsvirksomhed mv vedrørende  

 sejladsarbejdet samt den udlejning af både, der sker i tilslutning hertil, er  

 undtaget fra momspligten (punkt e - sportsaktiviteter).
Udlejning af værelser i villaer på langtidskontrakt En villaejer, der ikke i øvrigt driver registreringspligtig virksomhed,  

 udlejer om sommeren værelser på korttidsbasis til turister m fl.
Uden for  

 turistsæsonen udlejes værelserne på almindelig langtidslejekontrakt til  

 boligformål.
Korttidsudlejningen (under 1 måned) er omfattet af momspligten.  

 Langtidsudlejning af værelser i villaer vil kunne holdes uden for  

 momspligten, ved at udlejer tillades registreret alene for  

 korttidsudlejningen på betingelse af at perioden med momspligtig korttidsudlejning ikke overstiger 4 måneder  

 årlig, at den momsfri langtidsudlejning sker efter lejelovens almindelige  

 principper, at de pågældende langtidslejere er tilmeldt folkeregistret som fastboende  

 på den omhandlede adresse, og at virksomheden ikke foretager fradrag for momsen på anskaffelse af  

 investeringsgoder (bygninger mv).
 Med hensyn til virksomhedens øvrige indkøb mv, herunder anskaffelse af  

 andre driftsmidler end investeringsgoder, gælder de almindelige regler om  

 fradragsret, jf kap TILSVAR.
 Virksomheder, der ønsker tilladelse til alene at betale moms af  

 korttidsudlejningen, skal orienteres skriftligt om ovennævnte betingelser.
Udlejning af jagt- og fiskeret Jagtret Udlejning af jagtret kan anses som momsfri udlejning af fast ejendom, når  

 følgende betingelser er opfyldt:
der skal mellem udlejer og lejer være indgået aftale om en bestemt  

 brugsret til den faste ejendom af mindst 1 måneds varighed aftalen skal omfatte hele den faste ejendom eller særskilt afgrænsede og  

 identificerbare områder eller dele af den faste ejendom det skal indgå i aftalen, at udlejeren ikke kan sælge samme brugsret til  

 en anden person (fysisk eller juridisk) inden for samme tidsrum.
 Det er således kun langtidsudlejning af jagtret, som anses for momsfri  

 udlejning af fast ejendom.
 Udlejning af dag- og weekendjagter er derimod omfattet af momspligten (§  

 2, stk 2).
 1. En godsejer har indgået aftale med en lejer om  

 udlejning af retten til hele den årlige jagt på råvildt på godset.  

 Råvildjagten kan ifølge den indgåede aftale ikke samtidig udlejes til anden  

 side, og udlejeren bevarer retten til jagt på andre vildtarter.
Der er truffet afgørelse om, at udlejningen af råvildtjagten på godset er  

 undtaget fra momspligten, da udlejningsperioden er 1 år.
Udlejningsperiodens  

 længde er hovedkriteriet for afgørelsen af, om en given udlejning af jagtret  

 er momspligtig eller momsfri.
Jagtretten kan således opdeles i bestemte  

 vildtrettigheder.
2. Der er rejst spørgsmål om momspligten i tilfælde,  

 hvor jagtudlejning sker i form af styksalg af hjorte.
Der er endvidere rejst  

 spørgsmål om et sådant salg til personer, der bor i udlandet kan anses som  

 eksport.
Det fremgår, at ejeren af et jagtterræn sælger såvel retten til at skyde  

 en hjort som retten til hjortens gevir.
Betaling finder kun sted, såfremt det  

 lykkes jægeren at skyde hjorten, og vederlaget fastsættes på grundlag af  

 gevirets pointsum (vægt, længde, regelmæssighed mv). Kødet tilfalder ejeren  

 af jagtterrænet.
 Der er truffet afgørelse om, at jagtudlejning i form af stykvis salg af  

 hjorte mv i momsmæssig henseende anses som salg af varer (§ 2, stk 1), når  

 der kræves betaling for antallet af nedlagte hjorte, og vederlagets størrelse  

 fastsættes på grundlag af det trofæ, som udleveres til jægeren.
 Såfremt trofæet af den momspligtige virksomhed udføres til udlandet, kan  

 virksomheden mod sædvanlig udførselsdokumentation undlade at opkræve moms.
 I de tilfælde, hvor køberen selv udfører trofæet som rejsegods, kan den  

 momspligtige virksomhed undlade at momsberigtige de udførte varer efter  

 reglerne i Skatteministeriets bekendtgørelse om fritagelse for merværdiafgift  

 af varer, der udføres som rejsegods.
 Ved salg af kødet skal der betales moms, ligesom der ved eventuelt eget  

 forbrug af kødet også skal betales moms efter en værdi, som er fastsat efter  

 reglerne i lovens § 8, stk 1.
Fiskeret Udlejning af fiskeret kan anses som momsfri udlejning af fast ejendom, når  

 følgende betingelser er opfyldt:
- der skal mellem udlejer og lejer være indgået en aftale om leje af  

 fiskeretten på hele den faste ejendom eller særskilt afgrænsede og  

 identificerbare områder eller dele af den faste ejendom - det skal indgå i aftalen, at udlejeren ikke kan sælge samme brugsret til  

 en anden person (fysisk eller juridisk) inden for samme tidsrum.
 En dambrugsejer har etableret en fiskedam, som udelukkende anvendes til  

 sportsfiskeri.
Medlemmer af en lokal sportsfiskerforening skal betale 8 kr pr fanget  

 fisk, medens ikke-medlemmer, fx turister, mod betaling af 40 kr får ret til  

 at fange indtil 4 fisk.
Beløbet refunderes ikke, såfremt der intet fanges.
 Der er truffet afgørelse om, at sportsfiskerforeningens betaling pr fanget  

 fisk anses for salg af varer (§ 2, stk 1), og at den omhandlede udlejning af  

 fiskeret er momspligtig (§ 2, stk 2). Sportsfiskerforeninger skal indtil  

 videre ikke registreres for salg af dagkort (fiskekort) hverken til medlemmer  

 eller ikke-medlemmer, jf kap REGISTRERING.
Udlejning af selskabslokaler o lign Udlejning af selskabslokaler, mødelokaler o lign i hoteller,  

 restaurationer, forsamlingshuse, idrætshaller mv er undtaget fra momspligten,  

 jf lovens § 2, stk 3 punkt h, 1. punktum (udlejning af fast ejendom).
Der er dog en forudsætning, at der ikke sker servering af mad- og  

 drikkevarer i lokalerne.
Der henvises til afsnittet om forsamlingshuse m fl i  

 kap REGISTRERING.
Udlejning af nævnte lokaler kan holdes uden for den momspligtige omsætning  

 uden begrænsninger i virksomhedens fradragsret på betingelse af, at  

 virksomhedens samlede momsfri omsætning ved udlejning højst udgør 2% af  

 virksomhedens samlede årlige omsætning.
Se kap TILSVAR (Fast ejendom).
Ved møde- og kursusarrangementer, hvor lokalelejen indgår som en del af  

 den samlede betaling for arrangementet, kan 5% af den samlede betaling, eksl  

 moms, for forplejning, overnatning og lokaleleje uden nærmere dokumentation  

 anses som momsfri lokaleleje.
Momsen udgør i dette tilfælde (ved en momssats  

 på 22%) 17,29 % af den samlede betaling inkl moms.
 Det er en betingelse for at anvende disse regler, at der i de lokaler,  

 hvor der afholdes møde/kurser, kun indtages forfriskninger (te, kaffe, øl,  

 vand og brød mv), som stilles frem i lokalet eller udenfor, således at der  

 ikke under selve mødet/kurset medvirker personale ved servering i lokalerne.
 Det er endvidere en betingelse, at virksomhedens samlede momsfri omsætning  

 ikke overstiger 2% af den samlede omsætning, jf ovenfor.
 Hvis værdien af lokaleleje indgår i det samlede arrangement med mere end  

 5%, kan en større andel af den samlede betaling holdes uden for  

 momsberegning, men så skal virksomhedens fradragsret begrænses, jf kap  

 TILSVAR (Fast ejendom).
Udlejning af sportsaktiviteter mv Udlejning af sportsfaciliteter og salg af adgang til at udøve  

 sportaktiviteter mv er undtaget fra mosmpligten (kombination af punkt b -  

 social forsorg og bistand, punkt c - undervisning i legemsøvelser og punkt e  

 - sportsaktiviteter).
Der skal derfor ikke opkræves moms af lejeindtægter eller særskilt  

 opkrævede billetindtægter ved salg af adgang til sportsfaciliteter, fx  

 bowling-, kegle-, golf- og tennisbaner samt svømmebade.
Momsfritagelsen  

 gælder såvel offentlige som private drevne idrætsanlæg.
Udlejning af varer Udlejning af varer er som hovedregel omfattet af momspligten.
 Som eksempler herpå kan nævnes:
- udlejning af bøger (læsekredse), studiemateriale o lign (Bibliotekers udlån af bøger mv er dog undtaget fra momspligten (punkt d -  

 kulturelle aktiviteter)) - udlejning og forevisning af film, fx til undervisningsbrug - udlejning (udstationering) af hunde, som anvendes til vagttjeneste o  

 lign - udlejning af kunstgenstande - udlejning af liggestole på badesteder - udlejning af driftsmidler og løsøregenstande.
 Den udlejning, der i mindre omfang sker som led i udlejning af fast  

 ejendom, kan dog på visse betingelser anses for at være undtaget fra  

 momspligten. - Se »Udlejning af fast ejendom«.
 - udlejning af telte og flytbare træbarakker til brug ved afholdelse af  

 festarrangementer o lign.
 Udlejning af flytbare, men mere permanente bygninger, vil ofte kunne  

 ligestilles med udlejning af fast ejendom, der er undtaget fra momspligten.
Som eksempel herpå kan nævnes »Mobilpavilloner«, der udlejes til  

 skoler til midlertidig brug som undervisningslokale.
Udlejningen sker i  

 henhold til kontrakt, der løber i en nærmere aftalt årrække.
De flytbare  

 pavilloner opstilles nøglefærdige med alle indvendige installationer (el,  

 vand og kloakafløb). Der kræves endvidere byggetilladelse fra  

 byggemyndighederne.
Pavillonerne består af færdige sektioner på 20 m2, der  

 transporteres til skolerne, hvorefter opførelsen og monteringen af  

 pavillonerne kan foretages i løbet af 1-2 uger.
Efter lejeperiodens udløb  

 overtages pavillonerne ofte af skolerne.
Udlejningsformidling Formidlingsvirksomhed vedrørende udlejning af fast ejendom, fx sommerhuse,  

 hytter, ferieboliger i feriecentre, ferielejligheder og hotelværelser, er  

 omfattet af momspligten ( ikke punkt h - udlejning af fast ejendom).
 Formidlingsvirksomhed, der udøves som led i rejsebureauvirksomhed, og som  

 vedrører momspligtig udlejning af værelser og ferieboliger, er dog undtaget  

 fra momspligten (punkt m - rejsebureauvirksomhed). Der henvises til  

 afgørelserne vedrørende »Rejsebureauvirksomhed« og  

 »Turistkontorer«.
 Der er etableret en overgangsordning, således at en normal arrangeret  

 færdigpakket rejse med formidling af sommerhusophold her i landet, som  

 leveres til udenlandske kunder i perioden 1 januar 1987 - 31 december 1989  

 til en samlet pris, kan afsættes uden moms.
En normal arrangeret »færdigpakket rejse« med formidling af  

 sommerhusophold mv skal bestå af mindst sådan transport, som er nødvendig for  

 at komme til ferieboligen samt opholdet i sommerhuset eller anden  

 ikke-momspligtig feriebolig.
Kun hvis transporten - fx med færge - er den  

 mest rimelige mulighed for at komme til feriestedet, er der i momsmæssig  

 henseende tale om en normal arrangeret »færdigpakket rejse«.
Formidling af momsfri ferieboligudlejning (sommerhuse) Udlejningsbureauer, rejsebureauer, turistbureauer m fl, herunder også  

 udenlandske bureauer, skal betale moms af den provision, som bureauet  

 beregner sig for at medvirke ved udlejning af sommerhuse, der er beliggende  

 her i landet.
Provisionen beregnes ved  almindelig udlejningsformidling  

 (kommissionsudlejning) med en vis procent af den faktisk opnåede  

 lejeindtægt for ejeren.
 Udlejningsformidling af »fastprissommerhuse« sker på den måde,  

 at bureauerne lejer sommerhuse af de respektive ejere for en hel sæson  

 (eventuelt et helt år) til en nærmere aftalt pris for hele perioden.  

 Bureauerne udlejer herefter for egen regning disse sommerhuse til turister.
 Bureauernes virksomhed med udlejning af »fastprissommerhuse«  

 anses som  momspligtig formidlingsvirksomhed, idet bureauerne i  

 realiteten præsterer en formidlingsydelse.
 Det forhold, at bureauet lejer de pågældende sommerhuse af sommerhusejerne  

 til en fast pris for en periode ad gangen og således selv må bære risikoen  

 for en eventuel dårlig belægningsprocent i den omhandlede periode, kan ikke i  

 sig selv betyde, at bureauet dermed alene foretager en momsfri (gen)  

 udlejning/fremleje af sommerhuse.
 En forudsætning for, at en sådan (gen) udlejning udelukkende kan betragtes  

 som momsfri, måtte i øvrigt være, at bureauet som udlejer over for den  

 enkelte sommerhuslejer påtager sig det fulde ansvar i forbindelse med  

 lejemålet og ikke - bortset fra uvæsentlige spørgsmål - helt fralægger sig  

 ansvaret ved at henvise til husets ejer, hvilket normalt er tilfældet i  

 bureauernes fortrykte udlejningskontrakter.
 Det måtte endvidere være en betingelse for at tilgodese synspunktet om  

 momsfri udlejning, at bureauet har tilladelse til erhvervsmæssig udlejning i  

 henhold til § 2 i lov om sommerhuse og campering mv (sommerhusloven). En  

 sådan tilladelse kan normalt ikke opnås.
Ved udlejningsformidling af »fastprissommerhuse« skal der  

 betales moms på grundlag af den bruttofortjeneste, som opnås ved de enkelte  

 aftaler (kontrakter) med sommerhusejerne, dvs forskellen mellem den faste  

 leje til sommerhusejeren og den opnåede lejeindtægt ved udlejningen i den  

 aftalte periode.
Et eventuelt tab i relation til en konkret aftale med en  

 sommerhusejer kan ikke modregnes.
 Formidling af sommerhusudlejning, der indgår i turistbureauers m fl  

 såkaldte IT-arrangementer (Inclusive Tours), er ligeledes momspligtig - også  

 selv om det drejer sig om »fastprissommerhuse«, jf ovenstående.
 Der henvises i øvrigt til kap VÆRDI samt til kap OMSÆTNING vedrørende  

 tidspunktet for momsberigtigelse af provisionsindtægter mv.
Formidling af momspligtig ferieboligudlejning Udlejningsbureauer m fl skal betale moms af den provision, som bureauet  

 beregner sig for at medvirke ved momspligtig udlejning af ferielejligheder  

 mv.
 Udenlandske udlejningsbureauer, som formidler momspligtig  

 ferieboligudlejning her i landet, skal ikke momsregistreres og betale dansk  

 moms af den provision, der afgives af den danske momsregistrerede virksomhed.
 Provisionsandelen til det udenlanske udlejningsbureau skal derimod  

 momsberigtiges af den danske momsregistrerede virksomhed, som herefter skal  

 betale moms af såvel lejebeløbet som provisionen.
Udstillingsvirksomhed Udstillingsvirksomhed er omfattet af momspligten.
 Udstillinger, der må karakteriseres som kulturelle aktiviteter, fx  

 kunstudstillinger, er dog undtaget fra momspligten (punkt d - kulturelle  

 aktiviteter).
 Se også afgørelserne vedrørende »Blomsterparker mv«,  

 »Dyreudstilling«, »Dyrskuer« og  

 »Kunstudstillinger«.
Udvalgsarbejde En revisorforening har en række stående udvalg herunder bl a et  

 responsumudvalg, der på foreningens vegne afgiver udtalelser om, hvad der  

 inden for disse revisorers felt må anses for god revisions-, regnskabs- og  

 revisorskik.
Udvalget afgiver endvidere udtalelser om rimeligheden af disse  

 revisores honorarer samt om revisorers ansvar i rapportsager.
Hovedparten af  

 udvalgets udtalelser vedrører sager, der er indbragt for domstolene.
For deltagelse i møder i responsumudvalget modtager medlemmerne et fast  

 halvdags- eller heldagshonorar, medens gennemgang og udredning af sager, som  

 udføres uden for udvalgsmøderne, aflønnes efter timeforbrug.
Honoraret herfor  

 betragtes som B-indkomst.
De af udvalgsmedlemmerne for foreningen præsterede ydelser er principielt  

 omfattet af momspligten.
Udvalgsarbejde af denne art er imidlertid indtil  

 videre fritaget for moms efter lovens § 4, stk 2, uanset honoraret for  

 sådanne ydelser betragtes som B-indkomst.
Se kap REGISTRERING.
Undervisnings- og kursusvirksomhed mv Undtaget fra momspligten efter lovens § 2, stk 3, punkt c, er - skole- og universitetsundervisning, - faglig uddannelse, herunder omskoling, samt - anden undervisning, der har karakter af egentlig skolemæssig eller  

 faglig uddannelse.
 Undervisning i sprog, musik, håndarbejde, tegning (herunder  

 porcelænsmaling), bogføring, maskinskrivning og legemsøvelser er umiddelbart  

 omfattet af undtagelsesbestemmelsen.
 Som undervisning i legemsøvelser anses gymnastik, dans, jazzballet,  

 afspænding, yoga og helsesport mv.
 Der har været rejst en række spørgsmål vedrørende afgrænsningen mellem  

 momspligtig og momsfri undervisning, herunder hvilke undervisningsformer, der  

 kan anses som momsfri undervisning i legemsøvelser.
Generelt bemærkes, at salg af lærebøger og andet undervisningsmateriale  

 mod særskilt betaling er momspligtig.
Det gælder også salg i tilslutning til  

 momsfri undervisnings- og kursusvirksomhed.
Såfremt der ikke opkræves  

 særskilt betaling for undervisningsmateriale i forbindelse med momsfri  

 kursusvirksomhed, skal der normalt ikke betales moms.
Udlevering i  

 forbindelse med korrespondancesprogkurser af lærebøger, plader og bånd mv er  

 dog momspligtig.
Se kap VÆRDI.
 Der henvises i øvrigt til de trufne afgørelser, der viser, at  

 undtagelsesbestemmelsen er blevet fortolket ret bredt.
Undervisning i legemsøvelser mv 1. Helsestudio (deltagelse i tilrettelagte  

 motionsprogrammer), body-building, intuitiv massage (kurser),  

 karateundervisning, svømmebade og danseskoler er undtaget fra momspligten som  

 undervisning i legemsøvelser.
 Golfundervisning, tennistræning og rideundervisning anses derimod  

ikke som undervisning i legemsøvelser, men kan i visse tilfælde anses  

 som en momsfri sportsaktivitet.
 Der henvises til de respektive afgørelser (»Helsestudio« osv).
 2. Undervisning i helseafspænding er undtaget fra  

 momspligten som undervisning i legemsøvelser.
Den omhandlede helseafspænding har en tilsvarende udformning som den  

 afspænding, der indgår i yoga-undervisning.
Den har til formål at løse op for  

 fysiske og psykiske spændinger.
Helseafspændingen indledes med, at personen  

 lægger sig til hvile på en briks i ca 5 minutter, hvorefter instruktøren i ca  

 1/2 time taler til den pågældende for herved at bibringe den ønskede  

 afspænding.
Instruktøren foretager ingen berøring af personen.
Undervisningen  

 kan ske gruppevis eller individuelt.
Momspligtig/momsfri undervisning mv 1. Flyveundervisning med henblik på erhvervelse af  

 trafikflyvercertifikat mv er momsfri, medens undervisning med henblik på  

 erhvervelse af privatflyvercertifikat er omfattet af momspligten.
 Se afgørelsen vedrørende »Flyveundervisning og  

 fly-simulatortræning«.
 2. Undervisning på køreskoler med henblik på  

 erhvervelse af kørekort til lastbil og stor personbil mv er momsfri, medens  

 undervisning vedrørende erhvervelse af kørekort til almindelig bil er  

 omfattet af momspligten.
 Se afgørelsen vedrørende »Køreskoler m fl«, hvorunder  

 kørelæreruddannelsen også er omtalt.
3. Undervisning i astrologi er omfattet af  

 momspligten.
Undervisning med henblik på  uddannelse til fagastrolog  

 er indtil videre undtaget fra momspligten.
 Se afgørelsen vedrørende »Astrologiundervisning«.
Momsfri undervisning mv 1. Efteruddannelse af ingeniører m fl.
En  

 kursusvirksomheds udvikling og gennemførelse af efteruddannelsesprogrammer  

 ved afholdelse af kurser, der er særligt rettet mod ingeniører, er undtaget  

 fra momspligten.
 Efteruddannelsesprogrammet omfatter såvel  specialistkurser inden  

 for ingeniørområdet som  personligt udviklende kurser inden for  

 adfærdsområdet, ligesom der er kurser i generel management.
Medvirken ved gennemførelse af uddannelsesplanlægning i virksomheder i  

 form af  konsulentbistand er omfattet af momspligten.
Afhængig af  

 forholdene i den enkelte virksomhed kan bistanden også i et vist omfang  

 omfatte egentlig undervisning af personalet.
Denne del af aktiviteterne er  

 undtaget fra momspligten.
Administration af fremmede kurser, dvs planlægning og udbygning af momsfri  

 kurser samt den praktiske gennemførelse på kursusstedet, er undtaget fra  

 momspligten.
Det er herved forudsat, at der alene er tale om kurser, som  

 formelt styres af andre juridisk selvstændig enheder, fx Danmarks tekniske  

 Højskole og Vejdirektoratet.
2. Efteruddannelse af ledere.
Kursusvirksomhed  

 vedrørende efteruddannelse af ledere i offentlige institutioner og  

 erhvervsvirksomheder er undtaget fra momspligten.
 Efteruddannelsen består i undervisning i ledelsesfilosofi,  

 gruppepsykologi, organisationsteori, samarbejde og kommunikation mm og har  

 til formål at koordinere, udvikle samt forbedre kursusdeltagernes færdigheder  

 i ledelse, kommunikation og samarbejde.
 Den pågældende kursusvirksomheds medvirken ved tilsvarende momsfri kurser,  

 der arrangeres af andre kursusvirksomheder, er ligeledes undtaget fra  

 momspligten.
3. Fodplejer.
Uddannelse som fodplejer er indtil  

 videre undtaget fra momspligten som faglig uddannelse.
Se endvidre afgørelsen  

 om undtagelse for uddannelse til »krops-, hud- og skønhedsplejer«.
4. Frisørstævner.
De af Danske Damefrisørers  

 Landsforening arrangerede landsstævner og landsdelsmesterskaber er undtaget  

 fra momspligten.
 Se afgørelsen vedrørende »Frisørstævner«.
5. Fritidsundervisning mv.
Den undervisning og  

 virksomhed, der omfattes af lov om fritidsundervisning mv, og som udføres af  

 bl a oplysningsforbund og ungdoms- og idrætsforeninger, eller som finder sted  

 i interne grupper for børn og unge i ungdomsklubber, vil normalt være  

 undtaget fra momspligten.
 Tilsvarende gælder for anden folkeoplysende virksomhed, der ikke er  

 omfattet af lov om fritidsundervisning.
 Et  færdselskursus (15 timer såvel teoretisk som praktisk  

 undervisning), der afholdes af Folkeligt Oplysnings Forbund (FOF), er således  

 undtaget fra momspligten.
6. Healing.
Undervisning i healing er undtaget fra  

 momspligten, idet den anses som undervisning, der har karakter af faglig  

 uddannelse.
 Se afgørelsen vedrørende »Healing«.
7. Kommunikation og samarbejde mv.
Kurser, der  

 omfatter emner som management, salg, kommunikation, samarbejde mv, er  

 undtaget fra momspligten.
Dette gælder også for et eventuelt indledende  

 grundkursus i transaktionsanalyse (personlighedsudvikling).
 Undervisningen, der især er rettet mod større erhvervsvirksomheder, kan  

 målrettes til bestemte grupper af medarbejdere, fx sælgere eller ledere.
8. Kommunikation og samarbejde mv.
Kursusvirksomhed,  

 der bl a har til formål at udvikle og forbedre deltagernes færdigheder i  

 kommunikation og samarbejde mv samt at stimulere deltagernes personlige  

 udvikling, er undtaget fra momspligten.
 Kursusvirksomheden omfatter dels specialkurser for sælgere,  

 serviceteknikere, sekretærer, ledere eller andre medarbejdere i  

 erhvervsvirksomheder mv, dels almindelige kurser, hvor enhver kan deltage.
Kurserne afholdes dels som »åbne hold« (hvor alle kan tilmelde  

 sig) på selskabets adresse eller kursusejendomme og hoteller, dels for en  

 enkelt virksomheds medarbejdere på den pågældende virksomheds adresse.
Alle  

 kurserne kan dog efter ønske afholdes som virksomhedskurser.
Undervisningen  

 tilpasses i så fald virksomhedens individuelle problemer og krav med hensyn  

 til omfang, tid, afvikling og kursusplan.
9. Kommunikation og samarbejde mv.
Kurser, der  

 omfatter undervisning i emner som samarbejdstræning, personaleledelse,  

 personlig udvikling og pædagogik, er undtaget fra momspligten.
 Kurserne afholdes i større erhvervsvirksomheder og har en varighed af 3-5  

 dage.
Af undervisningsmaterialet fremgår det bl a, at kurserne har til formål at  

 øge deltagernes viden om sig selv og egne handlinger.
Det fremgår videre, at  

 deltagerne herefter bliver mere klar over motiver til egne handlinger og  

 reaktioner og herigennem opnår større tryghed og sikkerhed omkring egen  

 formåen.
10. Krops-, hud- og skønhedsplejer.
Uddannelse af  

 personer til krops-, hud- og skønhedsplejer er efter momsnævnets afgørelse  

 undtaget fra momspligten fra maj 1983.
 Uddannelsestiden for den samlede uddannelse til krops-, hud-, skønheds- og  

 fodplejer er 20 måneder, mens de enkelte uddannelser har en varighed af  

 mellem 8 og 16 måneder.
Uddannelserne søges af såvel elever, der selv betaler, som af elever, der  

 får uddannelsen betalt af socialforvaltningen.
Undervisningen består af både  

 en teoretisk og en praktisk del og afsluttes med en eksamen, der forestås af  

 en læge og en sygeplejerske.
 Efter endt uddannelse nedsætter de pågældende sig som selvstændige eller  

 ansættes på plejehjem, sygehuse, i virksomheder mv.
Uddannelserne til krops-, hud- og skønhedsplejer er indtil videre samlet  

 eller særskilt undtaget fra momspligten som faglig uddannelse.
Uddannelse til  

 fodplejer er fortsat indtil videre undtaget fra momspligten.
 Momsnævnet har samtidig truffet afgørelse om, at der fremover ved  

 vurderingen af, om en uddannelse i momsmæssig henseende kan anses som faglig  

 og dermed som undtaget fra momspligten efter § 2, stk 3, pkt c, skal lægges  

 vægt på, om undervisningen går ud på at bibringe eller vedligeholde  

 kundskaber alene med erhvervsmæssigt sigte.
 Der lægges i tvivlstilfælde vægt på, om undervisningen er godkendt af det  

 offentlige og/eller af en faglig organisation.
 Undervisning, som har karakter af konsulentbistand til en virksomhed, er  

 fortsat omfattet af afgiftspligten efter lovens § 2, stk 2.
 11. Kurser, der omfatter uddannelse og træning i  

 økonomi- og organisationsfunktioner i en virksomheds forskellige afdelinger  

 og på varierende niveauer, samt kurser i salgsteknik, personlig effektivitet  

 (selvudvikling) og personlig planlægning er undtaget fra momspligten.
 Alle kan tilmelde sig kurserne, ligesom de tilbydes på firmabasis.
 12. Kurser vedrørende  ideproduktion,  

 problemløsning og nytænkning er undtaget fra momspligten.
 Deltagerne kan være såvel enkeltpersoner som hele firmahold.
13. Kurser, der er branchevendte.
Uddannelseskurser,  

 der bl a omfatter marketing og salg, økonomisk styring, personaleledelse samt  

 strategisk og operationel planlægning, og som henvender sig til personale  

 inden for hotel- og restaurationsbranchen, er undtaget fra momspligten.
 Kurserne er opdelt i 3 uddannelsesmoduler for henholdsvis topledere,  

 mellemledere og serveringspersonale/arbejdsledere.
Kursusvirksomhedens aktiviteter omfatter udarbejdelse og tilrettelæggelse  

 af kurserne, ligesom der stilles lærere til rådighed.
Endvidere leveres  

 undervisningsmateriale mv.
Den praktiske afvikling af kurserne forestås  

 derimod af virksomhederne selv (hoteller mv).
14. Kurser i edb mv.
Som momsfri undervisning i edb  

 anses kursusvirksomhed, der har karakter af egentlig undervisning, og hvor  

 kurset baserer sig på et standard programmel og har til formål at uddanne  

 brugeren til at vurdere og anvende et produkt.
Undervisning omfatter således indlæring af mere almen karakter og  

 henvender sig sædvanligvis til en bred gruppe af personer.
Der kan være tale  

 om både generelle og specifikke kurser i brugen af edb.
Formålet må være at  

 bibringe eleverne en mere generel viden om edb eller speciel viden fx om  

 edb-programmets funktioner og muligheder.
 Som momspligtig konsulentvirksomhed anses afsætning af ydelser, der har  

 karakter af instruktion, men ikke har karakter af egentlig undervisning,  

 jævnfør ovenstående, og udelukkende henvender sig til køber af en virksomheds  

 produkter, og hvor køber er forpligtet til at deltage i sælgers kurser.
Konsulentvirksomhed omfatter sædvanligvis en analyse og vurdering af en  

 konkret situation (et konkret projekt), og munder ofte ud i et  

 løsningsforslag.
Denne virksomhed har altså ikke den momsfri undervisnings  

 brede sigte, men henvender sig normalt til en virksomhed eller en snæver  

 gruppe af virksomheder.
Et selskab forhandler henholdsvis hardware og software.
I forbindelse med  

 salget af software er køberne kontraktligt forpligtet til at deltage i  

 selskabets kursusaktivitet.
Kursusvirksomheden henvender sig udelukkende til  

 købere af programmellet.
 Kursusgebyret indgår ikke i prisen for udstyret, men opkræves separat,  

 idet behovet er forskelligt fra kunde til kunde.
Selskabets kursusvirksomhed tager sigte på at give kursusdeltagerne en  

 instruktion i anvendelsen af selskabets produkter.
Denne instruktion har ikke  

 karakter af faglig eller skolemæssig uddannelse.
 Denne instruktion er omfattet af momspligten som konsulentvirksomhed.
 15. Kurser vedrørende blanketsystemer mv.  

 Kursusvirksomhed, der omfatter dels grundlæggende kurser i systemanalyse,  

 blanketkonstruktion, fremstillingsteknik og blanketforvaltning, dels  

 videregående kurser (fx systemkonstruktion og blankettegning) og specielle  

 kurser (fx arkivering, mikrofilm (COM) og indføring af nye systemer), er  

 undtaget fra momspligten.
 Kursusvirksomheden har til formål at uddanne medarbejdere på alle niveauer  

 inden for erhvervsliv og offentlig forvaltning til at varetage den samlede  

 blanketpark i en organisation.
 Kursusvirksomheden skal ikke betale moms af deltagerbetalingen  

 (kursusafgift), der indbefatter ophold og fuld forplejning samt kompendier,  

 kursusmateriale og hjælpemidler.
 16. Kursusvirksomhed, der omfatter kurser i bl a  

dynamisk læsning (hurtig læsning), notat- og referatteknik,  

 pædagogisk værksted, personlig planlægning, transaktionsværksted samt  

 volfairdiagnose og terapi, og som har til formål at lære den enkelte deltager  

 at bruge sig selv og sin tid bedre, er undtaget fra momspligten.
 Kurserne tilbydes såvel enkeltpersoner som hele firmahold.
17. Musikdramatisk skole.
Undervisning af børn i 6-10  

 års alderen på en musik-dramatisk børne- og ungdomsteaterskole er undtaget  

 fra momspligten.
 Undervisningen har til formål at indføre dramatik-interesserede elever i  

 alle teatrets grene, herunder musik og dans, samt at opøve elevernes evne til  

 koncentration, men uden henblik på en egentlig uddannelse af eleverne.
18. Naturlæger.
Kursusvirksomhed til personer, der  

 ønsker en uddannelse som naturlæge, fx homeopraktiker og naturopraktiker,  

 herunder et medicinsk grundkursus.
Momsnævnet har i september 1984 truffet  

 afgørelse om, at uddannelsen - i modsætning til tidligere - er undtaget fra  

 momspligten, da den har til formål at bibringe eller vedligeholde elevernes  

 kundskaber med henblik på erhvervsmæssig anvendelse.
Der skal dog betales moms af det undervisningsmateriale, der udleveres til  

 eleverne mod særskilt betaling, bortset fra det materiale, der evt udarbejdes  

 af kursuslederen selv.
Dette materiale er undtaget fra momspligten efter § 2,  

 stk 3, punkt 1 (forfattervirksomhed).
19. Omskoling.
Kurser med henblik på omskoling af  

 tidligere mekanikere eller personvognssælgere til lastvognssælgere er  

 undtaget fra momspligten.
 Kurserne omfatter emner som kørselsøkonomi og fortolkning af de gældende  

 tekniske bestemmelser vedrørende lastvognes opbygning og belastningsforhold.
20. Specialkurser mv.
Kursusvirksomhed, der omfatter  

 specialkurser af teknisk art samt generelle kurser i virksomhedsledelse og  

 samarbejde, er undtaget fra momspligten.
 Kurserne henvender sig til faglærte håndværkere m fl med ansættelse i  

 industrien samt ledende personale i erhvervsvirksomheder.
21. Psykologikurser.
Kurser, der omfatter undervisning  

 og instruktion i psykoterapi, holdningsbearbejdelse og klient/patientkontakt,  

 er undtaget fra momspligten.
 Kurserne henvender sig til psykologer, sygeplejere, læger m fl, og sigtet  

 med kursusvirksomheden er deltagernes egen udøvelse af psykologisk  

 virksomhed, klient og patientbehandling.
22. Uddannelse af sikkerhedsrepræsentanter.
Kurser,  

 der afholdes af en brancheorganisation, og som vedrører uddannelse af  

 arbejdspladsers sikkerhedsrepræsentanter i henhold til lov om arbejdsmiljø,  

 er undtaget fra momspligten.
 Fritagelsen omfatter også den undervisning, som præsteres af ingeniører på  

 disse kurser.
23. Vinskole.
Kursusvirksomhed, der omfatter såvel  

 generelle kurser (basiskurser og brevkurser) som specialkurser, og som tager  

 sigte på at give deltagerne et alsidigt kendskab til vin, herunder produktion  

 og behandling mv, er undtaget fra momspligten.
 Kursusvirksomheden er tilrettelagt under hensyntagen til deltagernes  

 forkundskaber og omfatter følgende kurser mv:
- kurser for personale, der er beskæftiget inden for vin- og  

 spiritusbranchen, hotel- og restaurationsbranchen m fl - foredragsarrangementer for foreninger, forretningskæder eller  

 enkeltforretninger i vinbranchen - kurser på aftenskoler, hvor såvel fagfolk som private kan deltage - kurser for personer fra foreninger mv og for helt private uden  

 tilknytning til vin- og spiritusbranchen.
 Alle kurser afsluttes med certifikatprøve.
24. Zoneterapi.
Kursusvirksomhed i anvendelse af  

 reflekszoneterapi på fødderne.
På kurserne optages kun personer med en vis  

 medicinalviden, fx sygeplejersker og fysioterapeuter.
Undervisningen  

 gennemføres primært som praktisk arbejde.
 Uddannelsen er undtaget fra momspligten, da den har til formål at bibringe  

 eller vedligeholde elevernes kundskaber med henblik på erhvervsmæssig  

 anvendelse.
Der skal dog betales moms af det undervisningsmateriale, der udleveres til  

 eleverne mod særskilt betaling, bortset fra det materiale, der evt udarbejdes  

 af kursuslederen selv.
Dette materiale er undtaget fra momspligten efter § 2,  

 stk 3, punkt 1 (forfattervirksomhed).
Ungdomsklubber Ungdomsklubbers fællesaktiviteter, fx landbrugs- og cafeteriadrift, er  

 omfattet af momspligten, selv om der ydes tilskud hertil efter bistandsloven  

 ( ikke punkt b - socialforsorg og bistand).
 Fællesaktiviteter, der omfatter rideskolevirksomhed, kanoklub og go-cart  

 klub mm, kan indtil videre anses for at være undtaget fra momspligten, når  

 ydelserne ligesom i tilsvarende almindelige sportsklubber præsteres i  

 klubregi mod betaling af sædvanligt medlemskontingent (punkt e -  

 sportsaktiviteter).
Vagt- og overvågningsordninger Lægevagtordninger Lægevagtordninger, der omfatter formidling af telefonisk kontakt mellem  

 tilkaldende patienter og vagthavende læger, og som drives fra en  

 lægevagtforenings egen central eller vagtgruppe, anses som en del af  

 lægevirksomheden og er derfor undtaget fra momspligten (punkt a -  

 lægevirksomhed mv).
 Tilsvarende formidlingsvirksomhed, der udøves af Falcks Redningskorps i  

 forbindelse med lægevagtordninger, er omfattet af momspligten.
 Falcks Redningskorps er dog af hensyn til opnåelse af en momsmæssig  

 ligestilling med lægeforeningers egne vagtcentraler fritaget for at svare  

 moms, jf kap REGISTRERING.
Andre vagt- og overvågningsordninger Falcks Redningskorps varetager en række andre tilsvarende vagt- og  

 overvågningsordninger, fx med formidling af kontakt vedrørende  

 jordemoderhjælp, dyrlægebesøg og indsats fra offentlige værker uden for  

 normal arbejdstid.
 Endvidere overvåges alarminstallationer vedrørende ildebrand, indbrud,  

 temperaturfald eller anden form for driftsforstyrrelser.
 Der er ligeledes indgået overvågningsaftaler vedrørende folke- og  

 invalidepensionisters telefonkæder samt alarminstallationer i disses  

 privathjem.
 Endelig har redningskorpset som led i kommunernes hjemmeplejeordninger  

 indgået aftaler om overvågning af nødkaldeanlæg, formidling af opkald,  

 udlejning af biler og udstyr (herunder installation af og uddannelse i brugen  

 af udstyret) samt udførelse af nødreparationer.
Varetagelsen af de omhandlede vagt- og overvågningsordninger mv er  

 omfattet af momspligten, bortset fra overvågnings- og formidlingsaftalerne  

 vedrørende folke- og invalidepensionister m fl, der er undtaget fra momspligten (punkt b - social forsorg og  

 bistand).
 Falcks Redningskorps er dog fritaget for at svare moms af  

 formidlingsvirksomheden vedrørende jordemoderhjælp, idet det herved er  

 forudsat, at formidling af jordemoderhjælp sædvanligvis indgår i de  

 almindelige lægevagtordninger, jf kap REGISTRERING.
Vagtselskaber Vagtselskabers virksomhed er fuldt ud omfattet af momspligten.
Vandlande Subtropiske vandlande er udstyret med forskellige faciliteter, fx bassiner  

 med forskellige vanddybder, boblebassiner, bølgebassiner, vandrutschebaner,  

 saunaer, solarier, restaurant, bar og cafeteria.
 Adgangen til sådanne vandlande er omfattet af momspligten, da vandlandene  

 sidestilles med forlystelsesparker.
Varmemålerservice Virksomhed med varmemålerpasning samt udarbejdelse af varmeregnskaber er  

 momspligtig ( ikke punkt h - administration af fast ejendom).
Vikarbureauer Vikarbureauer er momspligtige.
Der skal således betales moms af honoraret  

 for formidling af arbejdskraft.
Vurderingsvirksomhed mv Vurdering af varer, herunder kunstværker og frimærker, er omfattet af  

 momspligten, medmindre vurderingen sker med henblik på finansierings- eller  

 forsikringsvirksomhed, jf nedenfor.
 Det samme gælder vurdering af fast ejendom, aktier og lignende  

 værdipapirer.
Vurdering af pantebreve er generelt undtaget fra momspligten som  

 finansieringsvirksomhed.
Dette gælder, uanset om vurderingen foretages af  

 pengeinstitutter eller af fondsbørsvekselerere m fl.
Ejendomsmæglere, advokater, revisorer, arkitekter, ingeniører,  

 håndværksmestre m fl (syns- og skønsmænd, vurderingsmænd), der udfører  

 momspligtige vurderingsarbejder, er dog i en række tilfælde fritaget for at  

 svare moms, fx når vurderingsarbejdet udføres, efter at de pågældende er  

 blevet udmeldt hertil af retterne.
Der henvises til kap REGISTRERING.
Vurdering vedrørende finansieringsvirksomhed Vurderinger, der foretages for finansieringsselskaber, herunder  

 pengeinstitutter, realkreditinstitutter og vekselerere, er undtaget fra  

 momspligten, når ydelsen har forbindelse med selskabernes  

 finansieringsvirksomhed (långivning og ajourføring af ældre lån), herunder  

 hvorledes bl a koncernsammenhænge og selskabsretlige konstellationer påvirker  

 de konkrete aktivers værdi som sikkerhedsobjekter (punkt j -  

 finansieringsvirksomhed mv).
 Fritagelsen omfatter både vurdering af fast ejendom, løsøre og  

 værdipapirer.
 Vurdering foretaget for ovennævnte virksomheder i tilfælde af misligholdte  

 pantebreve eller i tvangsauktionssituationer for bedst muligt at sikre  

 inddrivelsen af en fordring, for hvilken finansieringsselskabet har pant i  

 den faste ejendom, anses for at indgå som en integrerende del af den momsfri  

 finansieringsvirksomhed og dermed undtaget fra momspligten.
Vurdering (værdiansættelse), der foretages af vurderingsrådene i henhold  

 til ejerlejlighedsloven i forbindelse med opdeling af beboelsesejendomme i  

 ejerlejligheder, og som betales efter reglerne i Boligministeriets cirkulære  

 om ejerlejligheder og boligfællesskaber, er indtil videre undtaget fra  

 momspligten.
Det er herved bl a lagt til grund, at værdiansættelsen skal  

 foretages efter reglerne i lov om realkreditinstitutter, og at grundlaget for  

 rådenes undersøgelser og værdiansættelser som oftest er det samme, som  

 anvendes ved værdiansættelser i forbindelse med evt optagelse af lån i de  

 pågældende ejendomme.
 Vurderingsarbejder er alene omfattet af fritagelsen for  

 finansieringsvirksomhed i ovennævnte tilfælde.
Fritagelsen omfatter således ikke de af fondsbørsvekselerere eller andre  

 foretagne vurderinger (værdifastsættelser) af ejendomme og aktier mv til brug  

 ved opgørelse af dødsboer eller som vejledning for købere og sælgere i  

 forbindelse med afslutning af handler mv.
Dette gælder også i tilfælde, hvor  

 sådanne vurderinger evt foretages af banker og sparekasser.
Vurdering mv vedrørende forsikringsvirksomhed Vurdering og taksation mv, der udføres for forsikringsselskaber, er  

 undtaget fra momspligten i det omfang, ydelserne kan anses for at indgå som  

 led i den momsfri forsikringsvirksomhed (punkt i). Det gælder ved udførelse  

 af vurdering og taksation mv for forsikringsselskaber i følgende tilfælde:
 1. Den taksationsvirksomhed, som udføres af taksatorer  

 på freelance basis for forsikringsselskaber i forbindelse med besigtigelse og  

 vurdering af selskabernes egne forsikringsskader, samt  

 forsikringsselskabernes afsætning af sådanne ydelser til andre  

 forsikringsselskaber.
 2. De af andre virksomheder udøvede registrerings- og  

 vurderingsforretninger for forsikringsselskaber til brug ved fastsættelse af  

 forsikringssummen i forbindelse med tegning af forsikringer på løsøre, indbo  

 og bygninger og i forbindelse med vurdering af forsikringsskader (fx brand).
 3. De af et rådgivende ingeniørfirma for et  

 forsikringsselskab udførte opgaver, der består i, at firmaet i forbindelse  

 med havari på kaskoforsikrede luftfartøjer af enhver art fastslår skadens  

 omfang ved udarbejdelse af et reparationsoverslag samt fører tilsyn med, at  

 den endelige reparationsregning kun kommer til at omfatte  

 erstatningsberettigede udgifter i henhold til den foreliggende  

 forsikringspolice.
4. De af et forsikringsselskabs datterselskab for  

 moderselskabet vedrørende sø- og transportforsikring udførte opgaver, der  

 består i, at selskabet udfører besigtigelse, specifikation og taksation af  

 skader på skibe og ladninger, vurderer årsagssammenhængen og skyldsspørgsmål,  

 samt fremskaffer reparationstilbud, følger reparationsudførelsen, fremskaffer  

 bjergningstilbud og fører bjergningsforhandlinger.
Endvidere forebyggende  

 forsikringsvirksomhed med henblik på undgåelse af skader og begrænsning af  

 allerede opståede skader, herunder bjergningsledelse.
 5. De for forsikringsselskaber foretagne vurderinger  

 med henblik på selskabets afgørelse af, hvorvidt man vil påtage sig garanti  

 over for en pantebrevskreditor (vedrørende den pågældende ejendom).
 6. De for forsikringsselskaber foretagne vurderinger  

 af bl a fast ejendom i tilslutning til, at selskabet har overtaget et  

 misligholdt pantebrev, for hvilket selskabet har påtaget sig en  

 garantiforpligtelse som nævnt i punkt 5, anses for at indgå som en integreret  

 del af momsfri forsikringsvirksomhed og er dermed undtaget fra momspligten.
 7. De af et revisionsfirma for et forsikringsselskab  

 foretagne vurderinger af skaders omfang i skadelidte virksomheder.
Der kan fx være tale om gennemgang af skadelidte virksomheders regnskaber  

 med henblik på en vurdering af skadede aktivers værdi som led i fastsættelsen  

 af erstatningssummens størrelse og vurderinger af skadelidte virksomheders  

 beregninger over skaders økonomiske omfang i forbindelse med skader, der er  

 dækket af driftstabsforsikringer.
Det er dog en betingelse, at de omhandlede  

 vurderinger ikke medfører, at der foretages en egentlig revision af de  

 skadelidte virksomheders regnskaber.
 Det forhold, at ydelser præsteres for forsikringsselskaber, kan i øvrigt  

 ikke bevirke, at ydelserne af denne grund vil kunne anses for at være  

 omfattet af undtagelsesbestemmelsen vedrørende forsikringsvirksomhed i punkt  

 i.
Som eksempel herpå kan nævnes ydelser præsteret af en dyrlæge for et  

 forsikringsselskab i forbindelse med erstatningskrav rejst af landmænd mod en  

 dyrefoderleverandør, der har tegnet en produktansvarsforsikring til dækning  

 af landmændenes tab i tilfælde af, at fejl i det leverede foder påfører  

 dyrene sygdom eller dødsfald.
Dyrlægen undersøger i så fald de skadede dyr og  

 indsender udtagne prøver til serumlaboratoriet, samt modtager resultater og  

 attester med henblik på at afgøre, om forsikringstagerens produkt har  

 forårsaget skaden.
 Undtagelsesbestemmelsen vedrørende forsikringsvirksomhed omfatter heller  

 ikke advokatydelser udført for forsikringsselskaber, herunder afgivelse af  

 responsa, redegørelser, analyser mv vedrørende selskabernes  

 forsikringsvirksomhed, samt udførelse af retssager om forsikringsforhold.
 Der skulle således eksempelvis betales moms af advokatydelser præsteret i  

 en erstatningssag, hvor ydelserne omfattede gennemgang af sagsmappe mv samt  

 deltagelse i møder med henblik på afgivelse af en udtalelse om, dels hvorvidt  

 et havari var dækningsberettiget efter en police, dels hvorledes  

 ekstraomkostninger i forbindelse med havariet skulle fordeles.
 Trafikministeriet har spurgt, om staten skal betale moms for taksering i  

 forbindelse med en eventuel stormflodsgodtgørelse.
 Det forventes, at staten i tilfælde af alvorlige stormflodsskader på  

 privat fast ejendom og løsøre vil yde de skadelidte en godtgørelse.
For at kunne vurdere skadernes omfang forhandler Trafikministeriet en  

 ordning, hvorefter forsikringsselskabernes taksatorer vurderer skaderne for  

 staten.
Staten skal betale vederlaget for takseringen til  

 forsikringsselskaberne, uanset om vurderingen foretages af fastansatte eller  

 free-lance taksatorer.
 Der er truffet afgørelse om, at der ikke skal betales moms af den  

 taksering, som forsikringsselskabernes taksatorer udfører for staten i  

 forbindelse med en eventuel stormflodsgodtgørelse.
Værdipapircentralen Værdipapircentralen, der er en privat selvejende institution, er oprettet  

 i medfør af lov nr 179 af 14 maj 1980 med henblik på at erstatte fysiske  

 værdipapirer med edb-registrering.
Edb-registrering af aktier og obligationer  

 mv, der noteres på Københavns Fondsbørs, bliver obligatorisk og træder i  

 stedet for besiddelsen af værdipapirer.
Centralen skal desuden i form af  

 kontotransaktioner registrere køb og salg samt foretage anvisning af  

 terminsrenter mv.
Centralen vil fortrinsvis blive finansieret af centralens brugere ved  

 erlæggelse af afgifter.
Derudover kan der opkræves gebyrer for særlige  

 ekspeditioner, der efter det foreliggende formodes at blive af ret begrænset  

 omfang.
 Værdipapircentralen vil for sin almindelige statutmæssige virksomhed blive  

 undtaget fra skattepligt på linie med bl a realkreditinstitutterne.
 Den af Værdipapircentralen udøvede virksomhed er indtil videre undtaget  

 fra momspligten som et integrerende led i bank-, sparekasse- og  

 finansieringsvirksomhed (punkt j).
