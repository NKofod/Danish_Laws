Nr LSF 191 Forslag til Konkurrencelov Fremsat af industriministeren (Nils Wilhjelm) den 25. januar 1989 Vedtaget ved tredjebehandling den 1. juni 1989 Lov nr. 370 af 07/06/1989 Kapitel 1 Lovens formål og område § 1. Loven har til formål at fremme konkurrencen og dermed styrke  

 effektiviteten i produktion og omsætning af varer og tjenesteydelser m.v. ved  

 størst mulig gennemsigtighed vedrørende konkurrenceforhold og ved  

 foranstaltninger imod begrænsninger i erhvervsfriheden og andre skadelige  

 virkninger af konkurrencebegrænsninger.
I forbindelse med den stigende  

 internationalisering tilsigtes herved en konkurrence- og  

 effektivitetsbetinget udvikling af erhvervsstrukturen.
 § 2. Loven omfatter:
 1) Erhvervsvirksomheder og sammenslutninger af erhvervsdrivende. §§ 11-14  

 gælder ikke for erhvervsvirksomhed, hvis udøvelse i henhold til særlig  

 hjemmel bestemmes eller godkendes af det offentlige, i det omfang det  

 pågældende forhold er offentligt reguleret.
 2) Erhvervsvirksomhed udøvet af stats- eller kommunalforvaltningen, og som  

 består i at udbyde eller efterspørge varer eller tjenesteydelser m.v., som  

 har betydning for konkurrencen i erhvervslivet. §§ 11-14 gælder ikke for  

 sådan erhvervsvirksomhed.
§ 3. Loven omfatter ikke løn- og arbejdsforhold.
Konkurrencerådet kan dog  

 til brug ved administrationen af loven kræve oplysninger af organisationer og  

 virksomheder om løn- og arbejdsforhold.
Kapitel 2 Konkurrencerådet § 4. Loven administreres af Konkurrencerådet.
Stk. 2. Konkurrencerådet består af en formand og 14 medlemmer.
Formanden  

 udnævnes af kongen.
De øvrige medlemmer udnævnes af industriministeren for en  

 periode af 4 år.
Rådet skal omfatte et alsidigt kendskab til erhvervsforhold,  

 herunder juridiske, økonomiske, finansielle og forbrugermæssige forhold.  

 Formanden og 7 af rådets medlemmer skal være uafhængige af  

 erhvervsinteresser.
 Stk. 3. Til rådet knyttes et sekretariat under ledelse af en direktør.
 Stk. 4. Industriministeren fastsætter nærmere regler om rådets virksomhed.
Kapitel 3 Gennemsigtighed § 5. Aftaler og vedtagelser, hvorved der udøves eller vil kunne udøves  

 dominerende indflydelse på et markedsområde, skal anmeldes til  

 Konkurrencerådet inden 14 dage efter, at den pågældende aftale eller  

 vedtagelse er truffet.
 Stk. 2. Ændringer i forhold, hvorom anmeldelse er sket, skal ligeledes  

 anmeldes inden 14 dage.
 Stk. 3. Aftaler og vedtagelser, der er omfattet af bestemmelsen i stk. 1,  

 er ikke gyldige, medmindre de anmeldes inden for den foreskrevne frist.
 Stk. 4. Konkurrencerådet fastsætter nærmere regler om anmeldelse.
 § 6. Konkurrencerådet kan kræve alle oplysninger, herunder regnskaber,  

 regnskabsmaterialer, udskrift af bøger, andre forretningspapirer og  

 elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
 § 7. Hvor konkurrencen ikke er tilstrækkelig virksom, eller hvor der af  

 andre særlige grunde er behov for at følge konkurrenceforholdene eller skabe  

 gennemsigtighed i prisforhold, kan Konkurrencerådet:
1) for en periode af op til to år ad gangen pålægge en virksomhed eller  

 sammenslutning m.v. inden for en nærmere fastsat frist løbende at indberette  

 nærmere angivne arter af oplysninger om priser, avancer, rabatter, bonus,  

 forretningsbetingelser, finansielle og organisatoriske forbindelser m.v., 2) fastsætte regler om fakturering og anden dokumentation for  

 prisberegningen, 3) fastsætte regler om mærkning eller skiltning med pris og mængde.
 § 8. Konkurrencerådet skal foretage og kan offentliggøre undersøgelser,  

 der er egnet til at fremme gennemsigtighed vedrørende konkurrenceforhold, jf.  

 dog § 10, stk. 2.
 Stk. 2. Virksomheder eller sammenslutninger m.v. omfattet af en  

 undersøgelse skal gøres bekendt med undersøgelsen før dens offentliggørelse.
 Stk. 3. Virksomhedens eller sammenslutningens m.v. eventuelle bemærkninger  

 skal efter anmodning offentliggøres sammen med undersøgelsen, hvis  

 bemærkningerne er fremsat til rådet senest 30 dage efter undersøgelsens  

 modtagelse.
 § 9. Konkurrencerådet kan, hvor dette skønnes egnet til at fremme  

 konkurrencen og dermed styrke effektiviteten, offentliggøre oplysninger om  

 priser, rabatter og bonus m.v., jf. dog § 10, stk. 2.
 § 10. § 12, stk. 1, nr. 2, i lov om offentlighed i forvaltningen gælder  

 ikke ved behandling af anmodning om aktindsigt i sager, som er omfattet af  

 denne lov, medmindre anmodningen angår oplysninger om tekniske forhold,  

 herunder forskning, produktionsmåder og produkter, eller enkelte kunders  

 forhold i pengeinstitutter og forsikringsselskaber.
 Stk. 2. Hvor en virksomhed eller sammenslutning m.v. vil kunne lide  

 væsentlig økonomisk skade, kan rådet under særlige omstændigheder bestemme,  

 at andre oplysninger end nævnt i stk. 1 ikke må udleveres eller gøres  

 offentligt tilgængelige.
Stk. 3. Den, der skal afgive oplysninger efter §§ 5, 6 og 7, nr. 1, kan  

 over for rådets formand begære, at oplysninger, som i medfør af stk. 1 og 2  

 ikke må udleveres eller gøres offentligt tilgængelige, heller ikke må afgives  

 over for rådets medlemmer.
Formanden afgør endeligt, i hvilket omfang og i  

 hvilken form oplysningerne bør afgives.
Kapitel 4 Foranstaltninger imod skadelige virkninger af konkurrencebegrænsninger § 11. Finder Konkurrencerådet, at der på et markedsområde foreligger en  

 konkurrencebegrænsning, der medfører eller vil kunne medføre skadelige  

 virkninger for konkurrencen og dermed effektiviteten i produktion og  

 omsætning af varer eller tjenesteydelser m.v. eller begrænsninger i  

 erhvervsfriheden, jf. § 1, kan rådet søge de skadelige virkninger bragt til  

 ophør ved forhandling.
 § 12. Kan de skadelige virkninger, der er nævnt i § 11, ikke bringes til  

 ophør ved forhandling, udsteder rådet påbud, som kan omfatte hel eller delvis  

 ophævelse af aftaler, vedtagelser, bestemmelser og forretningsbetingelser.
Stk. 2. Kan de skadelige virkninger ikke bringes til ophør ved påbud efter  

 stk. 1, kan rådet udstede påbud til en eller flere af de pågældende  

 virksomheder om at sælge til nærmere angivne købere på virksomhedens  

 sædvanligt gældende vilkår for tilsvarende salg.
Virksomheden kan dog altid  

 kræve kontant betaling eller betryggende sikkerhed.
 § 13. Medfører en konkurrencebegrænsning som omtalt i § 11, at en pris  

 eller en avance klart overstiger, hvad der såvel med hensyn til størrelse som  

 varighed ville kunne opnås på et marked med virksom konkurrence, og kan denne  

 følge ikke bringes til ophør på anden måde, fastsætter rådet for en periode  

 på op til et år ad gangen for bestemte varer og tjenesteydelser m.v.,  

 virksomheder eller sammenslutninger m.v. bestemmelse om:
1) at angivne priser eller avancer ikke må overskrides, eller 2) at der ved beregningen af priser og avancer skal anvendes bestemte  

 kalkulationsregler.
Stk. 2. Bedømmelsen af en pris eller en avance skal foretages på grundlag  

 af forholdene i virksomheder, der drives på en teknisk og kommercielt  

 hensigtsmæssig måde.
Ved fastsættelse af en pris for en vare eller  

 tjenesteydelse m.v. skal virksomheden have dækning for nødvendige  

 omkostninger samt en avance under hensyn til risikoen ved varens eller  

 tjenesteydelsens m.v. fremstilling og salg.
 Stk. 3. Konkurrencerådet kan ved fastsættelse af højestepriser eller  

 -avancer, hvor vægtige hensyn, herunder til forsknings- og  

 udviklingsintensive produktionsområder, taler derfor, fravige de principper,  

 der følger af stk. 2.
 § 14. Virksomheder eller sammenslutninger m.v. må ikke aftale, vedtage,  

 bestemme eller på anden måde betinge sig, at der ved videresalg i  

 efterfølgende omsætningsled skal overholdes mindstepriser eller -avancer,  

 medmindre Konkurrencerådet har godkendt de pågældende aftaler m.v.  

 Godkendelse kan gives, når vægtige grunde taler herfor.
 Stk. 2. Ved tilkendegivelse af vejledende videresalgspriser skal det  

 fremgå, at prisen er vejledende.
 § 15. Om virksomhed, som efter § 2, nr. 1, 2. pkt., og nr. 2, ikke er  

 omfattet af §§ 11-14, kan Konkurrencerådet rette henvendelse til vedkommende  

 offentlige myndighed og påpege mulige skadelige virkninger for konkurrencen.  

 Henvendelsen offentliggøres.
Kapitel 5 Anke § 16. Konkurrencerådets afgørelser efter loven kan ikke indbringes for  

 anden administrativ myndighed end Konkurrenceankenævnet og kan ikke  

 indbringes for domstolene, før ankenævnets afgørelse foreligger.
 § 17. Konkurrenceankenævnet består af en formand, som skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udpeges af industriministeren.
De skal  

 være uafhængige af erhvervsinteresser.
Hvervet ophører med udgangen af den  

 måned, hvori vedkommende fylder 70 år.
 Stk. 3. Industriministeren fastsætter nærmere regler for ankenævnets  

 virksomhed, herunder regler om gebyr for indbringelse af afgørelser for  

 ankenævnet.
 § 18. Afgørelser truffet efter § 2, § 3, 1. pkt., § 5, stk. 1 og 2, § 7, §  

 10, stk. 1 og 2, § 11, bortset fra beslutning om at afvise at behandle en  

 sag, § 12, § 13 og § 14 kan påklages til ankenævnet af:
1) den, afgørelsen retter sig til, og 2) den, som i øvrigt har individuel, væsentlig interesse i sagen.
Stk. 2. Klage til ankenævnet indgives senest 4 uger efter, at afgørelsen  

 er meddelt den pågældende.
Når særlige grunde taler derfor, kan ankenævnet se  

 bort fra overskridelse af klagefristen.
Stk. 3. Klage over afgørelse truffet efter § 10, stk. 1 og 2, har  

 opsættende virkning.
Klage over andre afgørelser kan af rådet eller  

 ankenævnet tillægges opsættende virkning.
Stk. 4. Ankenævnets afgørelse kan indbringes for landsretten senest 8 uger  

 efter, at afgørelsen er meddelt den pågældende.
Har ankenævnet ændret rådets  

 afgørelse, har rådet en tilsvarende adgang til at indbringe afgørelsen for  

 landsretten.
Finder indbringelse ikke sted inden for fristen, er ankenævnets  

 afgørelse endelig.
Kapitel 6 Straffebestemmelser, øvrige beføjelser § 19. Undlader nogen rettidigt til Konkurrencerådet at anmelde, give  

 oplysninger eller indberette i henhold til §§ 5, 6 og 7, kan rådet som  

 tvangsmiddel pålægge de pågældende daglige eller ugentlige bøder, der kan  

 inddrives ved udpantning.
 § 20. Medmindre højere straf er forskyldt efter anden lovgivning, straffes  

 med bøde den, der forsætligt eller groft uagtsomt:
1) overtræder § 5, stk. 1 og 2, og § 14, 2) afgiver urigtige eller vildledende oplysninger, jf. § 5, stk. 1 og 2, §  

 6 og § 7, nr. 1, 3) tilsidesætter en aftale, som er indgået efter forhandling mellem  

 Konkurrencerådet og vedkommende, jf. § 11, 4) undlader at efterkomme påbud udstedt efter § 12 eller ikke overholder  

 bestemmelser fastsat efter § 13, stk. 1, eller 5) afgiver urigtige eller vildledende oplysninger til ankenævnet eller  

 fortier forhold af betydning for den pågældende sag.
 Stk. 2. I forskrifter, der udstedes efter § 7, nr. 2 og 3, kan der  

 fastsættes straf af bøde for forsætlig eller groft uagtsom overtrædelse af  

 bestemmelser i forskrifterne.
Stk. 3. Er en overtrædelse begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelse begået af staten, en kommune eller et kommunalt  

 fællesskab, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfrist for strafansvar er 5 år.
 § 21. Repræsentanter for Konkurrencerådet kan efter retskendelse mod  

 behørig legitimation:
1) på stedet gøre sig bekendt med og foretage afskrift af enhver  

 oplysning, der har betydning for udøvelsen af tilsyn efter loven, herunder  

 regnskaber, regnskabsmateriale, bøger, andre forretningspapirer og  

 elektronisk lagrede data, samt 2) få adgang til en virksomheds eller sammenslutnings m.v. lokaler og  

 transportmidler.
Stk. 2. Politiet yder bistand hertil.
Justitsministeren kan efter  

 forhandling med industriministeren fastsætte nærmere regler herom.
Kapitel 7 Ikrafttrædelses- og overgangsbestemmelser § 22. Loven træder i kraft den 1. januar 1990.
 Stk. 2. Samtidig ophæves lov om tilsyn med monopoler og  

 konkurrencebegrænsninger, jf. lovbekendtgørelse nr. 108 af 11. marts 1986, og  

 lov om priser og avancer, jf. lovbekendtgørelse nr. 109 af 11. marts 1986.
 Stk. 3. Anmeldelser, der i overensstemmelse med § 6, stk. 1, i lov om  

 tilsyn med monopoler og konkurrencebegrænsninger er foretaget før den 1.  

 januar 1990, overføres til Konkurrencerådet.
 Stk. 4. Bestemmelser om fastsættelse af priser m.v. og om fakturering, som  

 er fastsat efter § 6, stk. 2, og § 11, stk. 1, i lov om priser og avancer,  

 forbliver i kraft 1 år fra lovens ikrafttræden, eller indtil de udløber eller  

 ophæves af Konkurrencerådet.
 Stk. 5. Forsætlig eller groft uagtsom overtrædelse af bestemmelser nævnt i  

 stk. 4 straffes med bøde.
 § 23. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og område § 1. Loven har til formål at fremme konkurrencen og dermed styrke  

 effektiviteten i produktion og omsætning af varer og tjenesteydelser m.v. ved  

 størst mulig gennemsigtighed vedrørende konkurrenceforhold og ved  

 foranstaltninger imod begrænsninger i erhvervsfriheden og andre skadelige  

 virkninger af konkurrencebegrænsninger.
I forbindelse med den stigende  

 internationalisering tilsigtes herved en konkurrence- og  

 effektivitetsbetinget udvikling af erhvervsstrukturen.
 § 2. Loven omfatter:
 1) Erhvervsvirksomheder og sammenslutninger af erhvervsdrivende. §§ 11-14  

 gælder ikke for erhvervsvirksomhed, hvis udøvelse i henhold til særlig  

 hjemmel bestemmes eller godkendes af det offentlige, i det omfang det  

 pågældende forhold er offentligt reguleret.
 2) Erhvervsvirksomhed udøvet af stats- eller kommunalforvaltningen, og som  

 består i at udbyde eller efterspørge varer eller tjenesteydelser m.v., som  

 har betydning for konkurrencen i erhvervslivet. §§ 11-14 gælder ikke for  

 sådan erhvervsvirksomhed.
§ 3. Loven omfatter ikke løn- og arbejdsforhold.
Konkurrencerådet kan dog  

 til brug ved administrationen af loven kræve oplysninger af organisationer og  

 virksomheder om løn- og arbejdsforhold.
Kapitel 2 Konkurrencerådet § 4. Loven administreres af Konkurrencerådet.
Stk. 2. Konkurrencerådet består af en formand og 14 medlemmer.
Formanden  

 udnævnes af kongen.
De øvrige medlemmer udnævnes af industriministeren for en  

 periode af 4 år.
Rådet skal omfatte et alsidigt kendskab til erhvervsforhold,  

 herunder juridiske, økonomiske, finansielle og forbrugermæssige forhold.  

 Formanden og 7 af rådets medlemmer skal være uafhængige af  

 erhvervsinteresser.
 Stk. 3. Til rådet knyttes et sekretariat under ledelse af en direktør.
 Stk. 4. Industriministeren fastsætter nærmere regler om rådets virksomhed.
Kapitel 3 Gennemsigtighed § 5. Aftaler og vedtagelser, hvorved der udøves eller vil kunne udøves  

 dominerende indflydelse på et markedsområde, skal anmeldes til  

 Konkurrencerådet inden 14 dage efter, at den pågældende aftale eller  

 vedtagelse er truffet.
 Stk. 2. Ændringer i forhold, hvorom anmeldelse er sket, skal ligeledes  

 anmeldes inden 14 dage.
 Stk. 3. Aftaler og vedtagelser, der er omfattet af bestemmelsen i stk. 1,  

 er ikke gyldige, medmindre de anmeldes inden for den foreskrevne frist.
 Stk. 4. Konkurrencerådet fastsætter nærmere regler om anmeldelse.
 § 6. Konkurrencerådet kan kræve alle oplysninger, herunder regnskaber,  

 regnskabsmaterialer, udskrift af bøger, andre forretningspapirer og  

 elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
 § 7. Hvor konkurrencen ikke er tilstrækkelig virksom, eller hvor der af  

 andre særlige grunde er behov for at følge konkurrenceforholdene eller skabe  

 gennemsigtighed i prisforhold, kan Konkurrencerådet:
1) for en periode af op til to år ad gangen pålægge en virksomhed eller  

 sammenslutning m.v. inden for en nærmere fastsat frist løbende at indberette  

 nærmere angivne arter af oplysninger om priser, avancer, rabatter, bonus,  

 forretningsbetingelser, finansielle og organisatoriske forbindelser m.v., 2) fastsætte regler om fakturering og anden dokumentation for  

 prisberegningen, 3) fastsætte regler om mærkning eller skiltning med pris og mængde.
 § 8. Konkurrencerådet skal foretage og kan offentliggøre undersøgelser,  

 der er egnet til at fremme gennemsigtighed vedrørende konkurrenceforhold, jf.  

 dog § 10, stk. 2.
 Stk. 2. Virksomheder eller sammenslutninger m.v. omfattet af en  

 undersøgelse skal gøres bekendt med undersøgelsen før dens offentliggørelse.
 Stk. 3. Virksomhedens eller sammenslutningens m.v. eventuelle bemærkninger  

 skal efter anmodning offentliggøres sammen med undersøgelsen, hvis  

 bemærkningerne er fremsat til rådet senest 30 dage efter undersøgelsens  

 modtagelse.
 § 9. Konkurrencerådet kan, hvor dette skønnes egnet til at fremme  

 konkurrencen og dermed styrke effektiviteten, offentliggøre oplysninger om  

 priser, rabatter og bonus m.v., jf. dog § 10, stk. 2.
 § 10. § 12, stk. 1, nr. 2, i lov om offentlighed i forvaltningen gælder  

 ikke ved behandling af anmodning om aktindsigt i sager, som er omfattet af  

 denne lov, medmindre anmodningen angår oplysninger om tekniske forhold,  

 herunder forskning, produktionsmåder og produkter, eller enkelte kunders  

 forhold i pengeinstitutter og forsikringsselskaber.
 Stk. 2. Hvor en virksomhed eller sammenslutning m.v. vil kunne lide  

 væsentlig økonomisk skade, kan rådet under særlige omstændigheder bestemme,  

 at andre oplysninger end nævnt i stk. 1 ikke må udleveres eller gøres  

 offentligt tilgængelige.
Stk. 3. Den, der skal afgive oplysninger efter §§ 5, 6 og 7, nr. 1, kan  

 over for rådets formand begære, at oplysninger, som i medfør af stk. 1 og 2  

 ikke må udleveres eller gøres offentligt tilgængelige, heller ikke må afgives  

 over for rådets medlemmer.
Formanden afgør endeligt, i hvilket omfang og i  

 hvilken form oplysningerne bør afgives.
Kapitel 4 Foranstaltninger imod skadelige virkninger af konkurrencebegrænsninger § 11. Finder Konkurrencerådet, at der på et markedsområde foreligger en  

 konkurrencebegrænsning, der medfører eller vil kunne medføre skadelige  

 virkninger for konkurrencen og dermed effektiviteten i produktion og  

 omsætning af varer eller tjenesteydelser m.v. eller begrænsninger i  

 erhvervsfriheden, jf. § 1, kan rådet søge de skadelige virkninger bragt til  

 ophør ved forhandling.
 § 12. Kan de skadelige virkninger, der er nævnt i § 11, ikke bringes til  

 ophør ved forhandling, udsteder rådet påbud, som kan omfatte hel eller delvis  

 ophævelse af aftaler, vedtagelser, bestemmelser og forretningsbetingelser.
Stk. 2. Kan de skadelige virkninger ikke bringes til ophør ved påbud efter  

 stk. 1, kan rådet udstede påbud til en eller flere af de pågældende  

 virksomheder om at sælge til nærmere angivne købere på virksomhedens  

 sædvanligt gældende vilkår for tilsvarende salg.
Virksomheden kan dog altid  

 kræve kontant betaling eller betryggende sikkerhed.
 § 13. Medfører en konkurrencebegrænsning som omtalt i § 11, at en pris  

 eller en avance klart overstiger, hvad der såvel med hensyn til størrelse som  

 varighed ville kunne opnås på et marked med virksom konkurrence, og kan denne  

 følge ikke bringes til ophør på anden måde, fastsætter rådet for en periode  

 på op til et år ad gangen for bestemte varer og tjenesteydelser m.v.,  

 virksomheder eller sammenslutninger m.v. bestemmelse om:
1) at angivne priser eller avancer ikke må overskrides, eller 2) at der ved beregningen af priser og avancer skal anvendes bestemte  

 kalkulationsregler.
Stk. 2. Bedømmelsen af en pris eller en avance skal foretages på grundlag  

 af forholdene i virksomheder, der drives på en teknisk og kommercielt  

 hensigtsmæssig måde.
Ved fastsættelse af en pris for en vare eller  

 tjenesteydelse m.v. skal virksomheden have dækning for nødvendige  

 omkostninger samt en avance under hensyn til risikoen ved varens eller  

 tjenesteydelsens m.v. fremstilling og salg.
 Stk. 3. Konkurrencerådet kan ved fastsættelse af højestepriser eller  

 -avancer, hvor vægtige hensyn, herunder til forsknings- og  

 udviklingsintensive produktionsområder, taler derfor, fravige de principper,  

 der følger af stk. 2.
 § 14. Virksomheder eller sammenslutninger m.v. må ikke aftale, vedtage,  

 bestemme eller på anden måde betinge sig, at der ved videresalg i  

 efterfølgende omsætningsled skal overholdes mindstepriser eller -avancer,  

 medmindre Konkurrencerådet har godkendt de pågældende aftaler m.v.  

 Godkendelse kan gives, når vægtige grunde taler herfor.
 Stk. 2. Ved tilkendegivelse af vejledende videresalgspriser skal det  

 fremgå, at prisen er vejledende.
 § 15. Om virksomhed, som efter § 2, nr. 1, 2. pkt., og nr. 2, ikke er  

 omfattet af §§ 11-14, kan Konkurrencerådet rette henvendelse til vedkommende  

 offentlige myndighed og påpege mulige skadelige virkninger for konkurrencen.  

 Henvendelsen offentliggøres.
Kapitel 5 Anke § 16. Konkurrencerådets afgørelser efter loven kan ikke indbringes for  

 anden administrativ myndighed end Konkurrenceankenævnet og kan ikke  

 indbringes for domstolene, før ankenævnets afgørelse foreligger.
 § 17. Konkurrenceankenævnet består af en formand, som skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udpeges af industriministeren.
De skal  

 være uafhængige af erhvervsinteresser.
Hvervet ophører med udgangen af den  

 måned, hvori vedkommende fylder 70 år.
 Stk. 3. Industriministeren fastsætter nærmere regler for ankenævnets  

 virksomhed, herunder regler om gebyr for indbringelse af afgørelser for  

 ankenævnet.
 § 18. Afgørelser truffet efter § 2, § 3, 1. pkt., § 5, stk. 1 og 2, § 7, §  

 10, stk. 1 og 2, § 11, bortset fra beslutning om at afvise at behandle en  

 sag, § 12, § 13 og § 14 kan påklages til ankenævnet af:
1) den, afgørelsen retter sig til, og 2) den, som i øvrigt har individuel, væsentlig interesse i sagen.
Stk. 2. Klage til ankenævnet indgives senest 4 uger efter, at afgørelsen  

 er meddelt den pågældende.
Når særlige grunde taler derfor, kan ankenævnet se  

 bort fra overskridelse af klagefristen.
Stk. 3. Klage over afgørelse truffet efter § 10, stk. 1 og 2, har  

 opsættende virkning.
Klage over andre afgørelser kan af rådet eller  

 ankenævnet tillægges opsættende virkning.
Stk. 4. Ankenævnets afgørelse kan indbringes for landsretten senest 8 uger  

 efter, at afgørelsen er meddelt den pågældende.
Har ankenævnet ændret rådets  

 afgørelse, har rådet en tilsvarende adgang til at indbringe afgørelsen for  

 landsretten.
Finder indbringelse ikke sted inden for fristen, er ankenævnets  

 afgørelse endelig.
Kapitel 6 Straffebestemmelser, øvrige beføjelser § 19. Undlader nogen rettidigt til Konkurrencerådet at anmelde, give  

 oplysninger eller indberette i henhold til §§ 5, 6 og 7, kan rådet som  

 tvangsmiddel pålægge de pågældende daglige eller ugentlige bøder, der kan  

 inddrives ved udpantning.
 § 20. Medmindre højere straf er forskyldt efter anden lovgivning, straffes  

 med bøde den, der forsætligt eller groft uagtsomt:
1) overtræder § 5, stk. 1 og 2, og § 14, 2) afgiver urigtige eller vildledende oplysninger, jf. § 5, stk. 1 og 2, §  

 6 og § 7, nr. 1, 3) tilsidesætter en aftale, som er indgået efter forhandling mellem  

 Konkurrencerådet og vedkommende, jf. § 11, 4) undlader at efterkomme påbud udstedt efter § 12 eller ikke overholder  

 bestemmelser fastsat efter § 13, stk. 1, eller 5) afgiver urigtige eller vildledende oplysninger til ankenævnet eller  

 fortier forhold af betydning for den pågældende sag.
 Stk. 2. I forskrifter, der udstedes efter § 7, nr. 2 og 3, kan der  

 fastsættes straf af bøde for forsætlig eller groft uagtsom overtrædelse af  

 bestemmelser i forskrifterne.
Stk. 3. Er en overtrædelse begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelse begået af staten, en kommune eller et kommunalt  

 fællesskab, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfrist for strafansvar er 5 år.
 § 21. Repræsentanter for Konkurrencerådet kan efter retskendelse mod  

 behørig legitimation:
1) på stedet gøre sig bekendt med og foretage afskrift af enhver  

 oplysning, der har betydning for udøvelsen af tilsyn efter loven, herunder  

 regnskaber, regnskabsmateriale, bøger, andre forretningspapirer og  

 elektronisk lagrede data, samt 2) få adgang til en virksomheds eller sammenslutnings m.v. lokaler og  

 transportmidler.
Stk. 2. Politiet yder bistand hertil.
Justitsministeren kan efter  

 forhandling med industriministeren fastsætte nærmere regler herom.
Kapitel 7 Ikrafttrædelses- og overgangsbestemmelser § 22. Loven træder i kraft den 1. januar 1990.
 Stk. 2. Samtidig ophæves lov om tilsyn med monopoler og  

 konkurrencebegrænsninger, jf. lovbekendtgørelse nr. 108 af 11. marts 1986, og  

 lov om priser og avancer, jf. lovbekendtgørelse nr. 109 af 11. marts 1986.
 Stk. 3. Anmeldelser, der i overensstemmelse med § 6, stk. 1, i lov om  

 tilsyn med monopoler og konkurrencebegrænsninger er foretaget før den 1.  

 januar 1990, overføres til Konkurrencerådet.
 Stk. 4. Bestemmelser om fastsættelse af priser m.v. og om fakturering, som  

 er fastsat efter § 6, stk. 2, og § 11, stk. 1, i lov om priser og avancer  

 forbliver i kraft 1 år fra lovens ikrafttræden, eller indtil de udløber eller  

 ophæves af Konkurrencerådet.
 Stk. 5. Forsætlig eller groft uagtsom overtrædelse af bestemmelser nævnt i  

 stk. 4 straffes med bøde.
 § 23. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og område § 1. Loven har til formål at fremme effektiviteten i produktion og  

 omsætning af varer og tjenesteydelser m.v. ved størst mulig gennemsigtighed  

 vedrørende konkurrenceforhold og ved foranstaltninger imod skadelige  

 virkninger af konkurrencebegrænsninger.
I forbindelse med den stigende  

 internationalisering tilsigtes herved en effektivitetsbetinget udvikling af  

 erhvervsstrukturen.
 § 2. Loven omfatter:
 1) Erhvervsvirksomheder og sammenslutninger af erhvervsdrivende. §§ 11-14  

 gælder ikke for erhvervsvirksomhed, hvis udøvelse i henhold til særlig  

 hjemmel bestemmes eller godkendes af det offentlige, i det omfang, det  

 pågældende forhold er offentligt reguleret.
 2) Erhvervsvirksomhed udøvet af stats- eller kommunalforvaltningen, og som  

 består i at udbyde eller efterspørge varer eller tjenesteydelser m.v., som  

 har betydning for konkurrencen i erhvervslivet. §§ 11-14 gælder ikke for  

 sådan erhvervsvirksomhed.
§ 3. Loven omfatter ikke løn- og arbejdsforhold.
Konkurrencerådet kan dog  

 til brug ved administrationen af loven kræve oplysninger af organisationer og  

 virksomheder om løn- og arbejdsforhold.
Kapitel 2 Konkurrencerådet § 4. Loven administreres af Konkurrencerådet.
Stk. 2. Konkurrencerådet består af en formand og 14 medlemmer, som  

 udnævnes af industriministeren for en periode af 4 år.
Rådet skal omfatte et  

 alsidigt kendskab til erhvervsforhold, herunder juridiske, økonomiske,  

 finansielle og forbrugermæssige forhold.
Formanden og 7 af rådets medlemmer  

 skal være uafhængige af erhvervsinteresser.
 Stk. 3. Erhvervs- og Selskabsstyrelsen varetager rådets  

 sekretariatsopgaver.
 Stk. 4. Industriministeren fastsætter nærmere regler om rådets virksomhed.
Kapitel 3 Gennemsigtighed § 5. Aftaler og vedtagelser, hvorved der udøves eller vil kunne udøves  

 dominerende indflydelse på et markedsområde, skal anmeldes til  

 Konkurrencerådet inden 14 dage efter, at den pågældende aftale eller  

 vedtagelse er truffet.
 Stk. 2. Ændringer i forhold, hvorom anmeldelse er sket, skal ligeledes  

 anmeldes inden 14 dage.
 Stk. 3. Konkurrencerådet fastsætter nærmere regler om anmeldelse.
 § 6. Konkurrencerådet kan kræve alle oplysninger, herunder regnskaber,  

 regnskabsmaterialer, udskrift af bøger, andre forretningspapirer og  

 elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
 § 7. Hvor konkurrencen ikke er tilstrækkeligt virksom, eller hvor der af  

 andre særlige grunde er behov for at følge konkurrenceforholdene, kan  

 Konkurrencerådet:
1) for en periode af op til to år ad gangen pålægge en virksomhed eller  

 sammenslutning m.v. indenfor en nærmere fastsat frist løbende at indberette  

 nærmere angivne arter af oplysninger om priser, avancer, rabatter, bonus,  

 forretningsbetingelser, finansielle og organisatoriske forbindelser m.v., 2) fastsætte regler om fakturering og anden dokumentation for  

 prisberegningen.
 § 8. Konkurrencerådet skal foretage og offentliggøre undersøgelser, der er  

 egnet til at fremme gennemsigtighed vedrørende konkurrenceforhold , jf. dog §  

 10, stk. 2.
 Stk. 2. Virksomheder eller sammenslutninger m.v., omfattet af en  

 undersøgelse, skal gøres bekendt med undersøgelsen før dens offentliggørelse.
 Stk. 3. Virksomhedens eller sammenslutningens m.v. eventuelle bemærkninger  

 skal efter anmodning offentliggøres sammen med undersøgelsen, hvis  

 bemærkningerne er fremsat til rådet senest 30 dage efter undersøgelsens  

 modtagelse.
 § 9. Konkurrencerådet kan offentliggøre oplysninger om priser, rabatter og  

 bonus m.v., jf. dog § 10, stk. 2.
 § 10. § 12, stk. 1, nr. 2, i lov om offentlighed i forvaltningen gælder  

 ikke ved behandling af anmodning om aktindsigt i sager, som er omfattet af  

 denne lov, medmindre anmodningen angår oplysninger om tekniske forhold,  

 herunder forskning, produktionsmåder og produkter.
 Stk. 2. Hvor en virksomhed eller sammenslutning m.v. vil kunne lide  

 væsentlig økonomisk skade, kan rådet under særlige omstændigheder bestemme,  

 at andre oplysninger end nævnt i stk. 1, ikke må udleveres eller gøres  

 offentligt tilgængelige.
Stk. 3. Den, der skal afgive oplysninger efter §§ 5, 6 og 7, nr. 1, kan  

 over for rådets formand begære, at oplysninger, som i medfør af stk. 1 og 2  

 ikke må udleveres eller gøres offentligt tilgængelige, heller ikke må afgives  

 over for rådets medlemmer.
Formanden afgør endeligt, i hvilket omfang og i  

 hvilken form oplysningerne bør afgives.
Kapitel 4 Foranstaltninger imod skadelige virkninger af konkurrencebegrænsninger § 11. Finder Konkurrencerådet, at der på et markedsområde foreligger en  

 konkurrencebegrænsning, der medfører eller vil kunne medføre skadelige  

 virkninger for effektiviteten i produktion og omsætning af varer eller  

 tjenesteydelser m.v., kan rådet søge de skadelige virkninger bragt til ophør  

 ved forhandling.
 Stk. 2. Konkurrencerådet skal afvise at behandle sager, der efter lovens  

 formål skønnes at være af mindre betydning.
 § 12. Kan de skadelige virkninger, der er nævnt i § 11, stk. 1, ikke  

 bringes til ophør ved forhandling, udsteder rådet påbud, som kan omfatte hel  

 eller delvis ophævelse af aftaler, vedtagelser, bestemmelser og  

 forretningsbetingelser.
Stk. 2. Kan de skadelige virkninger ikke bringes til ophør ved påbud efter  

 stk. 1, kan rådet udstede påbud til en eller flere af de pågældende  

 virksomheder om at sælge til nærmere angivne købere på virksomhedens  

 sædvanligt gældende vilkår for tilsvarende salg.
Virksomheden kan dog altid  

 kræve kontant betaling eller betryggende sikkerhed.
 § 13. Medfører en konkurrencebegrænsning som omtalt i § 11, stk. 1, at en  

 pris eller en avance klart overstiger, hvad der såvel med hensyn til  

 størrelse som varighed ville kunne opnås på et marked med virksom  

 konkurrence, og kan denne følge ikke bringes til ophør på anden måde,  

 fastsætter rådet for en periode på op til et år ad gangen for bestemte varer  

 og tjenesteydelser m.v., virksomheder eller sammenslutninger m.v. bestemmelse  

 om:
1) at angivne priser eller avancer ikke må overskrides, eller 2) at der ved beregningen af priser og avancer skal anvendes bestemte  

 kalkulationsregler.
Stk. 2. Bedømmelsen af en pris eller en avance skal foretages på grundlag  

 af forholdene i virksomheder, der drives på en teknisk og kommercielt  

 hensigtsmæssig måde.
Ved fastsættelse af en pris for en vare eller  

 tjenesteydelse m.v. skal virksomheden have dækning for nødvendige  

 omkostninger samt en avance under hensyn til risikoen ved varens eller  

 tjenesteydelsens m.v. fremstilling og salg.
 Stk. 3. Konkurrencerådet kan ved fastsættelse af højestepriser eller  

 -avancer, hvor vægtige hensyn, herunder til forsknings- og  

 udviklingsintensive produktionsområder, taler derfor, fravige de principper,  

 der følger af stk. 2.
 § 14. Virksomheder eller sammenslutninger m.v. må ikke aftale, vedtage,  

 bestemme eller på anden måde betinge sig, at der ved videresalg i  

 efterfølgende omsætningsled skal overholdes mindstepriser eller -avancer,  

 medmindre Konkurrencerådet har godkendt de pågældende aftaler m.v.  

 Godkendelse kan gives, når vægtige grunde taler herfor.
 Stk. 2. Ved tilkendegivelse af vejledende videresalgspriser skal det  

 fremgå, at prisen er vejledende.
 § 15. Om virksomhed, som efter § 2, nr. 1, 2. pkt., og nr. 2, ikke er  

 omfattet af §§ 11-14, kan Konkurrencerådet rette henvendelse til vedkommende  

 offentlige myndighed og påpege mulige skadelige virkninger for konkurrencen.  

 Henvendelsen offentliggøres.
Kapitel 5 Anke § 16. Konkurrencerådets afgørelser efter loven kan ikke indbringes for  

 anden administrativ myndighed end Konkurrenceankenævnet og kan ikke  

 indbringes for domstolene, før ankenævnets afgørelse foreligger.
 § 17. Konkurrenceankenævnet består af en formand, som skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udpeges af industriministeren.
De skal  

 være uafhængige af erhvervsinteresser.
Hvervet ophører med udgangen af den  

 måned, hvori vedkommende fylder 65 år.
 Stk. 3. Industriministeren fastsætter nærmere regler for ankenævnets  

 virksomhed, herunder regler om gebyr for indbringelse af afgørelser for  

 ankenævnet.
 § 18. Afgørelser truffet efter § 2, § 3, 1. pkt., § 5, stk. 1 og 2, § 7, §  

 10, stk. 1 og 2, § 11, stk. 1, om optagelse af forhandling, § 12, § 13 og §  

 14 kan påklages til ankenævnet af:
1) den, afgørelsen retter sig til og 2) den, som i øvrigt har individuel, væsentlig interesse i sagen.
Stk. 2. Klage til ankenævnet indgives senest 4 uger efter, at afgørelsen  

 er meddelt den pågældende.
Når særlige grunde taler derfor, kan ankenævnet se  

 bort fra overskridelse af klagefristen.
Stk. 3. Klage over afgørelse truffet efter § 10, stk. 1 og 2, har  

 opsættende virkning.
Klage over andre afgørelser kan af rådet eller  

 ankenævnet tillægges opsættende virkning.
Stk. 4. Ankenævnets afgørelse kan indbringes for Landsretten senest 8 uger  

 efter, at afgørelsen er meddelt den pågældende.
Har ankenævnet ændret rådets  

 afgørelse, har rådet en tilsvarende adgang til at indbringe afgørelsen for  

 Landsretten.
Finder indbringelse ikke sted inden for fristen, er ankenævnets  

 afgørelse endelig.
Kapitel 6 Straffebestemmelser, øvrige beføjelser § 19. Undlader nogen rettidigt til Konkurrencerådet at anmelde, give  

 oplysninger eller indberette i henhold til §§ 5, 6 og 7, kan rådet som  

 tvangsmiddel pålægge de pågældende daglige eller ugentlige bøder, der kan  

 inddrives ved udpantning.
 § 20. Medmindre højere straf er forskyldt efter anden lovgivning, straffes  

 med bøde den, der forsætligt eller groft uagtsomt:
1) overtræder § 5, stk. 1 og 2, og § 14, 2) afgiver urigtige eller vildledende oplysninger, jf. § 5, stk. 1 og 2, §  

 6 og § 7, nr. 1, 3) tilsidesætter en aftale, som er indgået efter forhandling mellem  

 Konkurrencerådet og vedkommende, jf. § 11, stk. 1, 4) undlader at efterkomme påbud udstedt efter § 12 eller ikke overholder  

 bestemmelser fastsat efter § 13, stk. 1,eller 5) afgiver urigtige eller vildledende oplysninger til ankenævnet eller  

 fortier forhold af betydning for den pågældende sag.
 Stk. 2. I forskrifter, der udstedes efter § 7, nr. 2, kan der fastsættes  

 straf af bøde for forsætlig eller groft uagtsom overtrædelse af bestemmelser  

 i forskrifterne.
Stk. 3. Er en overtrædelse begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelse begået af staten, en kommune eller et kommunalt  

 fællesskab, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfrist for strafansvar er 5 år.
 § 21. Repræsentanter for Konkurrencerådet kan efter retskendelse mod  

 behøring legitimation:
1) på stedet gøre sig bekendt med og foretage afskrift af enhver  

 oplysning, der har betydning for udøvelsen af tilsyn efter loven, herunder  

 regnskaber, regnskabsmateriale, bøger, andre forretningspapirer og  

 elektronisk lagrede data, samt 2) få adgang til en virksomheds eller sammenslutnings m.v. lokaler og  

 transportmidler.
Stk. 2. Politiet yder bistand hertil.
Justitsministeren kan efter  

 forhandling med industriministeren fastsætte nærmere regler herom.
Kapitel 7 Ikrafttrædelses- og overgangsbestemmelser § 22. Loven træder i kraft den 1. oktober 1989.
 Stk. 2. Samtidig ophæves lov om tilsyn med monopoler og  

 konkurrencebegrænsninger, jf. lovbekendtgørelse nr. 108 af 11. marts 1986, og  

 lov om priser og avancer, jf. lovbekendtgørelse nr. 109 af 11. marts 1986.
 Stk. 3. Anmeldelser, der i overensstemmelse med § 6, stk. 1, i lov om  

 tilsyn med monopoler og konkurrencebegrænsninger er foretaget før den 1.  

 oktober 1989, overføres til Konkurrencerådet.
 Stk. 4. Bestemmelser om fastsættelse af priser m.v. og om fakturering, som  

 er fastsat efter § 6, stk. 2, og § 11, stk. 1, i lov om priser og avancer  

 forbliver ikraft 1 år fra lovens ikrafttræden, eller indtil de udløber eller  

 ophæves af Konkurrencerådet.
 Stk. 5. Forsætlig eller groft uagtsom overtrædelse af bestemmelser nævnt i  

 stk. 4 straffes med bøde.
 § 23. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Den 11. december 1984 nedsatte industriministeren i overensstemmelse med  

 Folketingets dagsorden af 20. november 1984 (FT 1984-85, sp. 2221 ff) et  

 sagkyndigt udvalg, der bl.a. fik til opgave at belyse den eksisterende  

 monopolkontrol og fremkomme med forslag til en modernisering af  

 monopolkontrollen.
Den 24. juni 1986 afgav udvalget betænkning nr. 1075 med titlen »Fra  

 monopollov til konkurrencelov - om modernisering af monopolloven og pris- og  

 avanceloven«.
Betænkningen og et tidligere udarbejdet lovudkast har  

 været udsendt i høring hos interesseorganisationer og offentlige myndigheder.  

 På baggrund af betænkningen, de afgivne høringssvar samt forslaget i  

 regeringens handlingsplan for afbureaukratisering om nedlæggelse af  

 Monopoltilsynet har Industriministeriet udarbejdet dette forslag til  

 konkurrencelov.
 Konkurrencelovforslaget indebærer en ophævelse af monopolloven og pris- og  

 avanceloven og nedlæggelse af Monopoltilsynet.
 Nedenfor følger under 2. en kort gennemgang af gældende ret, under 3. en  

 redegørelse for konkurrencelovforslagets formål og midler, og under 4.-5.  

 afsluttende bemærkninger.
2. Gældende ret Lov om tilsyn med monopoler og konkurrencebegrænsninger har siden 1955  

 sammen med lov om prise og avancer fra 1974 udgjort det centrale grundlag for  

 Monopoltilsynets virksomhed.
Monopolloven blev udarbejdet på grundlag af  

 Trustkommissionens 3. betænkning og på grundlag af erfaringer med  

 administrationen af tidligere konkurrenceregulerende lovgivning, som strækker  

 sig tilbage til 1937.
 Monopolloven har til formål gennem offentligt tilsyn med monopoler og  

 konkurrencebegrænsninger at forhindre urimelige priser og  

 forretningsbetingelser samt at sikre de bedst mulige vilkår for den frie  

 erhvervsudøvelse.
Loven omfatter private erhvervsvirksomheder, andelsforeninger og lignende  

 inden for erhvervsgrene, hvor konkurrencen er begrænset.  

 Konkurrencebegrænsningen skal være af en sådan styrke, at virksomhederne  

 udøver eller vil kunne udøve en væsentlig indflydelse på pris-, produktions-,  

 omsætnings- eller transportforhold - enten inden for lokale markedsområder  

 eller i hele landet.
Uden for loven falder løn- og arbejdsforhold samt  

 prisforhold og erhvervsudøvelse, som i henhold til særlig hjemmel bestemmes  

 og godkendes af offentlige myndigheder.
Lovens administration er henlagt til Monopoltilsynet, der består af et råd  

 og et direktorat.
Monopolrådet, der er et kollegialt organ med 15 medlemmer,  

 træffer afgørelser i alle sager af nogen betydning.
Det indtager en uafhængig  

 stilling i forhold til industriministeren, og dets afgørelser og beslutninger  

 kan alene indbringes for det af ministeren uafhængige Monopol-ankenævn, hvis  

 afgørelser kun kan prøves af domstolene.
Direktoratet forbereder og udfører  

 rådets beslutninger og kan herudover afgøre sager inden for nærmere afstukne  

 retningslinjer.
Endelig varetager direktoratet de daglige tilsynsopgaver.
Lovens centrale virkemidler er dels bestemmelserne om offentlig  

 registrering af konkurrencebegrænsninger og offentliggørelse af undersøgelser  

 herom, dels beføjelserne til indgreb i aftaler, forretningsbetingelser,  

 priser m.v.
Hertil kommer en enkelt forbudsbestemmelse, der retter sig mod  

 håndhævelse af bindende videresalgspriser.
Ifølge registreringsbestemmelserne skal aftaler og vedtagelser, der enten  

 udøver eller vil kunne udøve væsentlig indflydelse inden for lokale  

 markedsområder eller i hele landet, anmeldes til Monopoltilsynet på  

 virksomhedernes eget initiativ.
Manglende anmeldelse medfører civilretlig  

 ugyldighed.
Dominerende enkeltvirksomheder og sammenslutninger skal anmeldes,  

 hvis tilsynet kræver det. Ændringer i forhold omfattet af anmeldelsesreglerne  

 skal løbende anmeldes uden forudgående krav fra tilsynets side.
Herudover  

 informeres offentligheden gennem løbende offentliggørelse af Monopoltilsynets  

 afgørelser og undersøgelser.
Lovens indgrebsbeføjelser finder anvendelse over for  

 konkurrencebegrænsninger med væsentlig indflydelse, som medfører eller må  

 antages at ville medføre urimelige priser eller forretningsbetingelser,  

 urimelig indskrænkning i den frie erhvervsudøvelse eller urimelig ulighed i  

 vilkårene for erhvervsudøvelsen.
Kan de urimelige virkninger ikke bringes til  

 ophør gennem forhandling, skal tilsynet gribe ind gennem ophævelse af  

 aftaler, vedtagelser m.v., pålæg om ændring af forretningsbetingelser,  

 fastsættelse af regler om mærkning og skiltning eller pålæg om ændringer i  

 priser og avancer, herunder fastsættelse af maksimalpriser og -avancer.  

 Endelig kan tilsynet, hvor urimelig indskrænkning i den frie erhvervsudøvelse  

 ikke kan imødegås på anden vis, meddele leveringspålæg.
Ved siden af monopolloven har der i næsten hele perioden været fastsat  

 generelle bestemmelser om indseende med priser og avancer i en række  

 forskellige love.
Nogle har haft en begrænset gyldighedsperiode, mens andre  

 har været af permanent karakter.
 Den umiddelbare baggrund for disse love har været af pris- og  

 indkomstpolitisk karakter, men sigtet har herudover været at sikre tilsynet  

 den fornødne information om prisdannelsen samt at skabe grundlag for en  

 konkurrenceretlig regulering også på områder, hvor der ikke er  

 konkurrencebegrænsning i monopollovens forstand.
Den nugældende pris- og avancelov (PAL) stammer fra 1974, men viderefører  

 i væsentlig udstrækning tidligere bestemmelser.
Loven har til formål gennem  

 tilsyn med priser at bidrage til den økonomiske stabilisering samt gennem  

 tilsvarende foranstaltninger over for takster, honorarer og avancer at  

 bidrage til gennemførelse af en indkomstregulering for de berørte erhverv på  

 linje med den indkomstpolitiske målsætning for samfundet som helhed.
Lovens virkemidler er dels overvågning af pris- og avanceudviklingen og i  

 tilknytning hertil offentliggørelse af undersøgelser vedrørende prisforhold  

 eller de faktorer, der er bestemmende for prisdannelsen.
Dels er der adgang  

 til forskellige former for pris- og avanceindgreb for indtil 6 måneder ad  

 gangen.
Der er særskilt hjemmel til at indføre kalkulationsregler og til at  

 indføre mærknings-, skiltnings-, fakturerings- og dokumentationsbestemmelser.  

 Disse indgreb er - modsat prisindgreb i henhold til monopolloven - ikke  

 betinget af, at der foreligger en væsentlig konkurrencebegrænsning med  

 urimelige virkninger.
 Også efter tilkomsten af PAL har der været behov for en række midlertidige  

 pris- og avancebegrænsningslove, som typisk har været følgelove i forbindelse  

 med indkomstpolitiske foranstaltninger.
 3. Konkurrencelovens formål og midler.
a.
Det foreliggende lovforslag, der træder i stedet for monopolloven og  

 pris- og avanceloven, er udarbejdet ud fra det grundsynspunkt, at den  

 overordnede målsætning for en konkurrencelovgivning er opnåelse af den størst  

 mulige effektivitet i produktion og omsætning af varer og tjenesteydelser  

 m.v. såvel på et givet tidspunkt som set i en dynamisk sammenhæng.
Forslaget er udarbejdet med udgangspunkt i den grundlæggende frihed til at  

 indgå aftaler og kontrakter og til selv at disponere i økonomiske forhold  

 inden for grænserne af, hvad der samfundsmæssigt er acceptabelt.
Anvendt på  

 erhvervslivets forhold indebærer dette et økonomisk system, som styres af  

 markedskræfterne.
Produktionen bestemmes af udbud og efterspørgsel og af  

 konkurrencen virksomhederne imellem, og hvis der uden indskrænkninger var  

 fuldkommen konkurrence, ville de relative priser afspejle såvel  

 produktionsbetingelserne som forbrugernes præferencer.
I overensstemmelse hermed er forslaget udarbejdet således, at hovedvægten  

 lægges på, at loven bidrager til øget konkurrence og dermed effektivitet i  

 produktion og omsætning.
Det betones, at produktion og omsætning sker under  

 stigende internationalisering.
Med denne formålsangivelse fremhæves, at loven primært har et generelt  

 erhvervspolitisk sigte.
Gennem virksom konkurrence tilsigtes en  

 effektivitetsbetinget udvikling i erhvervsstrukturen.
Erhvervslivets strukturændring, den stigende internationalisering og EF's  

 indre marked vil fremover udgøre mere aktive regulatorer.
Fremme af  

 konkurrencen vil herefter ske ved information om resultatet af generelle  

 undersøgelser og ved undersøgelse og indgreb i konkrete situationer, hvor der  

 er nærliggende risiko for misbrug.
 Lovens erhvervspolitiske sigte betyder endvidere, at de konkurrencemæssige  

 hensyn må tillægges afgørende betydning ved lovens administration.
 Den nærmere planlægning foretages inden for de rammer, som udmåles, jf.  

 pkt. 5.
b.
Det væsentligste middel til opnåelse af konkurrencelovens overordnede  

 formål er gennemsigtighed, dvs. tilvejebringelse af den lettest og billigst  

 mulige adgang for producenter, forhandlere og forbrugere til at skaffe sig  

 relevant information om priser, forretningsbetingelser og andre oplysninger  

 om konkurrenceforhold.
Behovet for konkurrenceregulerende indgreb skønnes at  

 blive desto mindre, jo mere gennemsigtighed der er i markedet.
 Princippet om gennemsigtighed har fundet udtryk i forslaget på flere  

 måder.
For det første er det hensigten, at offentligheden skal have fri og  

 uhindret adgang til at gøre sig bekendt med alle oplysninger om  

 erhvervsforhold, som er indhentet af Konkurrencerådet.
Den begrænsede  

 offentlighed, som den nuværende ordning med registeroffentlighed indebærer,  

 erstattes af almindelig aktindsigt efter offentlighedsloven med visse  

 udvidelser, for så vidt angår oplysninger, der ikke vedrører tekniske  

 forhold, herunder forskning, produktionsmåder og produkter.
For det andet indskrænkes de retlige begrænsninger for samlede  

 undersøgelser af konkurrenceforholdene til et minimum.
Dette gælder såvel  

 undersøgelsernes område og iværksættelse som deres indhold og  

 offentliggørelse.
 For det tredje indføres en særlig hjemmel til uden forudgående  

 høringsprocedure at offentliggøre oplysninger om priser, rabatter og bonus  

 ved pressemeddelelser eller på anden vis.
 For offentliggørelse af både undersøgelser og oplysninger om priser m.v.  

 gælder visse begrænsninger efter forslagets regler om hemmeligholdelse.
Disse tre måder at skabe gennemsigtighed på retter sig i varierende grad  

 mod de forskellige aktører i markedet: konkurrenter og andre  

 erhvervsdrivende, forbrugere, disses organisationer samt pressen og  

 offentlige instanser.
En effektiv formidling af oplysninger til de relevante  

 aftagere vil bidrage til en skærpelse af konkurrencen og dermed til  

 opfyldelse af det overordnede formål.
 Reglerne om gennemsigtighed findes i forslagets kapitel 3.
c.
Selv om gennemsigtighed må forventes generelt at formindske behovet for  

 egentlige indgreb mod skadelige virkninger af konkurrencebegrænsninger, vil  

 der fortsat være behov herfor på visse områder.
Her må især peges på aftaler og vedtagelser, der fastlåser  

 markedsstrukturen og effektivitetsudviklingen, hvor det i overensstemmelse  

 med lovforslagets liberale sigte og effektivitetsmålsætning er væsentligt at  

 kunne gribe ind.
Herudover vil især strukturelle forhold kunne hindre en  

 tilstrækkelig virksom konkurrence.
Forslagets bestemmelser om indgreb er opbygget med i det store og hele de  

 samme typer af indgreb, som efter monopolloven og pris- og avanceloven.  

 Betingelserne for indgreb er på den anden side ændret på en række punkter.  

 Det grundlæggende synspunkt bag bestemmelserne om indgrebsbeføjelserne er, at  

 direkte konkurrenceregulerende indgreb så vidt muligt bør undgås.
En for  

 detaljeret og rigoristisk regulering vil uvægerligt føre til fastlåsninger af  

 markedsstrukturen og heraf følgende uønskede virkninger for omkostninger,  

 priser m.v.
Forslaget indebærer, at det i hvert enkelt tilfælde nøje skal være  

 overvejet, om lovens betingelser er opfyldt, før et indgreb foretages.
Dette  

 er ikke i samme grad tilfældet efter monopolloven, hvor ordningen med  

 registrering af virksomheder m.v. med væsentlig indflydelse kan give adgang  

 til en vis automatik i anvendelsen af indgrebsbeføjelserne.
Dette må  

 endvidere ses i sammenhæng med, at det afgørende kriterium efter monopolloven  

 for indgreb ved siden af væsentlig indflydelse er, om en vis virkning er  

 »urimelig«.
Dette begreb er blevet nærmere bestemt gennem praksis,  

 men det er et kriterium, som giver vide grænser for et skøn over  

 berettigelsen af indgreb.
 Forslagets grundlæggende betingelser for indgreb er udformet i  

 overensstemmelse med betænkning nr. 1075, hvor et udtrykkeligt formål er en  

 så nøje fastlæggelse af grænserne for indgreb, som hensynet til  

 virksomhedernes retssikkerhed afvejet over for samfundsinteresser tilsiger.
Den grundlæggende betingelse for indgreb er, at der på et markedsområde  

 foreligger en konkurrencebegrænsning, der medfører eller vil kunne medføre  

 skadelige virkninger for effektiviteten i produktion og omsætning af varer  

 eller tjenesteydelser.
Såfremt denne betingelse er opfyldt, kan  

 Konkurrencerådet søge de skadelige virkninger bragt til ophør ved  

 forhandling.
Afgørelsen af, om betingelsen er opfyldt, vil fortsat være en  

 skønspræget helhedsbedømmelse, hvor en række faktorer skal afvejes indbyrdes.
 Der foreslås indført en bagatelregel, således at Konkurrencerådet skal  

 afvise at behandle sager, der efter lovens formål skønnes at være af mindre  

 betydning.
 Kan de skadelige virkninger ikke bringes til ophør ved forhandling,  

 udsteder Konkurrencerådet påbud, som kan omfatte hel eller delvis ophævelse  

 af aftaler, vedtagelser, bestemmelser og forretningsbetingelser.
Såfremt det ikke herigennem er muligt at bringe de skadelige virkninger  

 til ophør, er der fortsat mulighed for at udstede påbud om levering.
Dette  

 gælder også leveringspåbud, der bryder eksisterende eneforhandlerrettigheder,  

 hvis dette er nødvendigt for at skabe virksom konkurrence.
Derimod er der  

 ikke adgang til at foreskrive købspligt.
Indgrebsbeføjelsen over for priser og avancer gøres subsidiær i forhold  

 til andre indgreb.
Det er endvidere en forudsætning, at virksomheden opnår  

 priser/avancer, som, både med hensyn til størrelse og varighed, åbenbart ikke  

 ville kunne realiseres på et marked med virksom konkurrence.
Hvis disse  

 betingelser er opfyldt, kan der foruden fastsættelse af  

 maksimalpriser/-avancer også fastsættes kalkulationsordninger.
Pris- og  

 avanceindgreb over for ikke-vareproducerende eller -omsættende erhverv finder  

 sted under samme betingelser som for andre erhverv.
Konkurrencerådet kan  

 fortsat ved fastsættelse af højestepriser eller -avancer fravige de  

 almindelige principper for prisindgreb, hvor vægtige hensyn herunder til  

 forskning og udvikling foreligger.
d.
Som en konsekvens af den stedfundne udvikling i samfundet er det fundet  

 nødvendigt at udvide lovens område til også at omfatte erhvervsvirksomhed,  

 der udøves af offentlige myndigheder, eller som er nærmere reguleret eller  

 godkendt af det offentlige.
Dette gælder fuldt ud for så vidt angår reglerne  

 om gennemsigtighed, mens indgrebsbeføjelserne ikke kan anvendes, hvis det  

 pågældende forhold er reguleret af anden offentlig myndighed.
I disse  

 tilfælde må Konkurrencerådet rette henvendelse, der offentliggøres, til den  

 pågældende myndighed og påpege de skadelige virkninger for effektiviteten af  

 reguleringen.
Med hensyn til de beføjelser, der er givet i loven over for  

 erhvervsvirksomhed, som udøves af offentlige myndigheder eller er offentligt  

 reguleret, er det ikke hensigten at bringe loven i anvendelse, hvis der er  

 tale om takster og priser m.v., der er godkendt af Folketingets finansudvalg  

 eller af den ansvarlige minister.
På energiområdet er med elforsyningsloven og varmeforsyningsloven fastsat  

 bestemmelser om prisfastsættelse og andre leveringsbetingelser, anmeldelse  

 heraf, oplysningspligt m.v., samt om tilsyn med overholdelsen af  

 bestemmelserne, hvortil der er nedsat særlige udvalg.
Disse særlige ordninger  

 ændres ikke af forslaget, idet forslagets bestemmelser ikke finder  

 anvendelse, hvor der er fastsat specielle tilsvarende regler i de to love.
e.
Det konkurrencemæssige tilsyn med pengeinstitutter og  

 forsikringsselskaber varetages nu af Finanstilsynet.
Det er mest  

 hensigtsmæssigt, at en lov som denne kun administreres af een myndighed,  

 hvorfor forslaget indebærer, at konkurrenceloven alene administreres af  

 Konkurrencerådet også på pengeinstitut- og forsikringsområdet.
Det  

 forudsættes, at Konkurrencerådet og Finanstilsynet samarbejder om  

 varetagelsen af Konkurrencerådets opgaver.
f.
Administrationen ændres og nedtrappes ved lovforslaget.
Lovens administration påhviler Konkurrencerådet.
Indstillingsretten til  

 rådet forudsættes videreført, dog uden at den på forhånd tillægges bestemte  

 erhvervsorganisationer.
Herved opnås, at rådets sammensætning i højere grad  

 end efter den gældende lov kan afspejle konkurrencelovens brede virkefelt,  

 ligesom der kan tages hensyn til udviklingen i erhvervs- og  

 organisationsstrukturen ved udpegelsen af medlemmerne.
 Sekretariatsforretningerne for rådet henlægges til Erhvervs- og  

 Selskabsstyrelsen, jf. dog punkt 5.
Konstruktionen med et ankenævn som rekursinstans bevares.
Den eneste  

 væsentlige ændring består i, at indstillingretten ved udpegning af medlemmer  

 til ankenævnet afskaffes.
 Gennemførelse af forslaget vil medføre ændringer i en række love, der  

 henviser til monopolloven, således at disse henvisninger bliver ført ajour.  

 Forslag herom vil blive fremsat inden lovens ikrafttræden.
 4. Høring.
Betænkning nr. 1075 og det på baggrund af betænkningen oprindeligt  

 udarbejdede forslag til konkurrencelov har været sendt i høring hos  

 Industrirådet, Advokatrådet, Håndværksrådet, Grosserer-Societetet, Danmarks  

 Rederiforening, Danmarks Sparekasseforening, Den Danske Bankforening,  

 Andelsudvalget, Arbejderbevægelsens Erhvervsråd, Butikshandelens Fællesråd,  

 Dansk Organisation af Detailhandelskæder, Entreprenørforeningen,  

 Landsorganisationen i Danmark, Liberale Erhvervs Råd, Kommunernes  

 Landsforening, Amtsrådsforeningen i Danmark, Danmarks Nationalbank,  

 Oliebranchens Fællesrepræsentation, DSB, Funktionærernes og Tjenestemændenes  

 Fællesråd, Forbrugerrådet, Fællesforeningen for Danmarks Brugsforeninger,  

 Danske Elværkers Forening, Danske Fjernvarmeværkers Forening, Foreningen af  

 Statsautoriserede Revisorer, Foreningen af Registrerede Revisorer, De Danske  

 Landboforeninger, De Danske Husmandsforeninger, De Danske Husmoderforeninger,  

 De Samvirkende Danske Husholdningsforeninger, Statsministeriet,  

 Indenrigsministeriet, Miljøministeriet, Landbrugsministeriet, Ministeriet for  

 Offentlige Arbejder, Generaldirektoratet for Post- og Telegrafvæsenet,  

 Energiministeriet, Fiskeriministeriet, Boligministeriet, Ministeriet for  

 Skatter og Afgifter, Økonomiministeriet, Udenrigsministeriet,  

 Budgetdepartementet, Administrationsdepartementet, Justitsministeriet,  

 Ministeriet for Kulturelle Anliggender, Ministeriet for Grønland.
Derudover  

 har betænkning nr. 1075 været sendt i høring hos Dansk Arbejdsgiverforening,  

 Statens Husholdningsråd, Forbrugerombudsmanden, Monopoldirektoratet,  

 Forsikringstilsynets Direktorat og Tilsynet med Banker og Sparekasser.
Der er  

 efterfølgende foretaget en række ændringer i lovforslaget.
 5. Administrative og økonomiske konsekvenser.
I overensstemmelse med regeringens handlingsplan for afbureaukratisering  

 indebærer lovforslaget, at Monopoltilsynet nedlægges.
Sekretariatet for  

 Konkurrencerådet placeres i Erhvervs- og Selskabsstyrelsen.
I den fremtidige opgavevaretagelse vil der ske en koncentration og  

 målretning af ressourceanvendelsen og en forenkling af de administrative  

 procedurer.
Registrering af dominerende virksomheder ophører ved  

 konkurrencelovens ikrafttræden.
Der skal gives prioritet til deltagelse i det  

 konkurrenceretlige samarbejde i EF og andet internationalt samarbejde om  

 konkurrencespørgsmål samt til undersøgelsesvirksomhed m.v., der er nødvendig  

 for at skabe gennemsigtighed vedrørende konkurrenceforhold.
Desuden skal  

 ressourcer anvendes på de nye områder, der foreslås lagt ind under rådets  

 kompetence (pengeinstitutter, forsikringsselskaber, samt offentlig og  

 offentlig reguleret virksomhed). Kun sager af principiel betydning for  

 samfundsøkonomien eller enkeltbrancher, som indgår med stor vægt i den  

 samlede omsætning, vil blive taget op til behandling.
 Som følge heraf og i forlængelse af den stigende internationalisering og  

 konkurrence med deraf følgende nedgang i antallet af sager om  

 konkurrenceregulerende indgreb forventer regeringen, at ressourcebehovet  

 kraftigt reduceres.
De rammer, der tildeles Erhvervs- og Selskabsstyrelsen til  

 sekretariatsbistand for Konkurrencerådet, vil løbende blive vurderet i  

 forbindelse med ministerområdets samlede prioritering og planlægning.
Som  

 udgangspunkt forestiller man sig et ressourceforbrug svarende til ca. 50  

 årsværk.
Som følge af det reducerede personalebehov udarbejdes en plan omfattende  

 de personalemæssige konsekvenser af afviklingen af Monopoltilsynet.
I planen  

 vil mulighederne for genplacering af personale og behovet for omskoling og  

 efteruddannelse i videst muligt omfang blive tilgodeset.
På baggrund af forslag i regeringens handlingsplan for afbureaukratisering  

 er regulering og opgavevaretagelse i medfør af prismærkningsloven og  

 licitationsloven for tiden under politisk overvejelse.
På baggrund af de  

 stillede forslag forventes Monopoltilsynets opgaver i medfør af disse love  

 kun i begrænset omfang videreført i Erhvervs- og Selskabsstyrelsens regi.
 Det vil fortsat være muligt at iværksætte midlertidige pris- og  

 avanceregulerende foranstaltninger, hvor kontrollen varetages af toldvæsenet.
Bemærkninger til lovforslagets enkelte bestemmelser Til kapitel 1 Til § 1 § 1 svarer med enkelte ændringer til udkastet i betænkning nr.  

 1075 (s 184).
Formålsbestemmelsen i monopollovens § 1 drejer sig om at forhindre  

 urimelige priser og forretningsbetingelser og at sikre den frie  

 erhvervsudøvelse.
I pris- og avancelovens § 1 angives formålene at være at  

 bidrage til økonomisk stabilisering og til gennemførelse af  

 indkomstregulering.
Disse formålsangivelser kan efter omstændighederne være indbyrdes  

 uforenelige.
Da formålene ikke har været prioriteret i lovene, har  

 monopolmyndigheden været stillet over for et valg mellem målsætninger, som er  

 udtryk for en politisk stillingtagen.
 Forslaget er derfor udarbejdet således, at der kun angives eet overordnet  

 formål: at fremme effektiviteten i produktion og omsætning af varer og  

 tjenesteydelser m.v.
 Om den nærmere forståelse af begrebet »effektivitet« henvises  

 til betænkning nr. 1075, s. 170 ff.
Formålet tilkendegiver, at konkurrenceloven er en erhvervslov, der i  

 forbindelse med den stigende internationalisering tilsigter en  

 effektivitetsbetinget udvikling af erhvervsstrukturen.
Inflationsbekæmpelse  

 og indkomstregulering indgår ikke i lovens formål.
Det overordnede middel til opnåelse af effektiviteten er virksom  

 konkurrence.
Kun under et stadigt konkurrencepres vil virksomhederne løbende  

 tvinges til at tilpasse produktion og omsætning til et optimalt niveau.
Effektivitetsmålsætningen harmonerer derfor meget langt med monopollovens  

 formål: størst mulig effektivitet i et konkurrencepræget marked har som  

 afledet virkning, at urimelige priser undgås.
Urimelige  

 forretningsbetingelser, som hæmmer konkurrencen og dermed effektiviteten,  

 hindres.
Den frie erhvervsudøvelse, forstået som etableringsfrihed eller  

 »fri adgang til markedet«, er en grundlæggende forudsætning for  

 virksom konkurrence og for effektiviteten, og skal derfor fortsat tilgodeses.
 Om begrebet »gennemsigtighed« henvises til bemærkningerne til  

 kapitel 3.
I forhold til udkastet i betænkning nr. 1075 er i forslaget indføjet  

 »virkninger af« i sætningen »ved foranstaltninger imod  

 skadelige virkninger af konkurrencebegrænsninger«.
Tilføjelsen er sket  

 for at tydeliggøre, at administrationen af indgrebsbeføjelsen hviler på et  

 princip om tilsyn og kontrol med misbrug af markedsmagt, og ikke på et  

 princip om forbud mod konkurrencebegrænsninger, jf. bemærkningerne til § 11.
Endvidere er med tilføjelsen »m.v.« efter  

 »tjenesteydelser« angivet, at der ikke kan sluttes modsætningsvis  

 fra kategorierne »varer og tjenesteydelser«.
Således er f.eks. også  

 erhvervsmæssig omsætning af fordringer, immaterielle rettigheder og fast  

 ejendom omfattet af loven.
Til § 2 Bestemmelsen afgrænser sammen med forslagets § 3 lovens anvendelsesområde.  

 Forslaget er udarbejdet på grundlag af overvejelserne i betænkning nr. 1075,  

 kapitel 8.3.-8.5, s. 328-341. Formuleringen er især under hensyn til  

 lovforslagets systematik ændret på en række punkter.
Monopollovens anvendelsesområde fremgår af monopollovens § 2: den omfatter  

 »private erhvervsvirksomheder, andelsforeninger og lignende«, men  

 ikke »prisforhold og erhvervsudøvelse, der i henhold til særlig hjemmel  

 bestemmes eller godkendes af det offentlige«.
Offentlig og offentligt  

 godkendt virksomhed er altså ikke omfattet af monopolloven.
Pris- og avancelovens anvendelsesområde er afgrænset negativt i pris- og  

 avancelovens § 14: den omfatter ikke løn- og arbejdsforhold, omsætning eller  

 udlejning af fast ejendom, vandforsyning, forsikring, handel med værdipapirer  

 og udnyttelse af ophavsrettigheder og immaterielle ejendomsrettigheder.  

 Endvidere fremgår det af en række bestemmelser, at disse kun gælder private  

 virksomheder eller privat erhversudøvelse.
Offentlig erhversvirksomhed er  

 derfor som hovedregel ikke omfattet af pris- og avanceloven.
Dette gælder  

 således indgrebsbeføjelserne i medfør af pris- og avancelovens kapitel 3.
Det centrale begreb for lovforslagets områdeafgrænsning er  

 »erhvervsvirksomhed«.
Alle former for erhvervsvirksomhed er  

 omfattet af konkurrenceloven.
Normalt er der ikke tvivl om, hvad der forstås  

 ved dette begreb, men eventuelle afgrænsningsproblemer forudsættes løst i  

 forlængelse af hidtidig praksis.
 I en række af forslagets bestemmelser er anvendt udtrykket  

 »virksomheder eller sammenslutninger m.v.« Dette er en kortfattet  

 henvisning til opregningen i § 2 af, hvad loven omfatter.
 § 2, nr. 1, første led er ændret i forhold til monopollovens formulering.  

 Bestemmelsen fastslår, at loven som udgangspunkt omfatter enhver form for  

 erhvervsvirksomhed, herunder andelsforeninger og selvejende institutioner  

 m.v. og erhvervsvirksomhed udøvet i dette regi, uanset om  

 erhvervsvirksomheden må anses for offentlig eller privat.
Sammenslutninger af erhvervsdrivende er ikke udtrykkeligt omfattet af  

 monopolloven, men praksis har for en dels vedkommende drejet sig om sådanne  

 sammenslutningers aktiviteter, og for at tydeliggøre dette er det fundet  

 rigtigst udtrykkeligt at nævne disse i lovteksten.
Hermed understreges, at  

 erhvervsvirksomhed skal forstås bredt, således at også forhold, som kun  

 indirekte har indflydelse på erhvervsmæssig virksomhed, vil kunne være  

 omfattet.
Det er ikke fundet nødvendigt udtrykkeligt i bestemmelsen at fremhæve, at  

 loven finder anvendelse på hele »brancher« eller  

 »erhvervsgrene«.
De regler i loven, som omhandler virksomheder  

 eller sammenslutninger m.v., omfatter således også alle virksomheder eller  

 sammenslutninger af en bestemt kategori, i det omfang rådet træffer nærmere  

 bestemmelse herom.
Også erhvervsvirksomhed, som helt eller delvist er offentligt reguleret,  

 omfattes.
Sondringen mellem erhvervsvirksomhed omfattet af denne bestemmelse  

 og offentlig eller offentligt godkendt virksomhed, som er led i  

 myndighedsudøvelse, gratisydelser, indkomstoverførsler og lignende,  

 indebærer, at disse former for virksomhed ikke er omfattet.
Dette gælder  

 f.eks. hospitalsdrift, skoler, ældreforsorg m.v., hvorimod ydelser såsom  

 transport, tele, postservice, renovation m.v. principielt er omfattet, jf.  

 dog bemærkningerne til § 2, nr. 2.
§ 2, nr. 1, 2. pkt. fastslår, at konkurrencelovens indgrebsbeføjelser i  

 medfør af bestemmelserne i §§ 11-14 ikke kan anvendes, hvis det pågældende  

 forhold i forvejen er offentligt reguleret på grundlag af særlig hjemmel.
Det  

 er en betingelse for undtagelsen, at den særlige hjemmel er udnyttet.
 For erhverv, hvor der er etableret offentlig autorisation eller  

 koncession, omfatter undtagelsen fra indgrebsbeføjelserne således kun de  

 forhold, der er direkte fastlagt ved autorisationen eller koncessionen.
§ 2, nr. 2, 1. pkt. er udformet på grundlag af udkastet i betænkning nr.  

 1075, s. 340, til § a, stk. 1. Det er dog af hensyn til systematikken i § 2  

 valgt at erstatte »virksomhed . . . mod betaling« med  

 »erhvervsvirksomhed«.
Afgrænsningen til anden offentlig virksomhed  

 er omtalt i bemærkningerne til § 2, nr. 1. Som et yderligere moment er  

 tilføjet, at den pågældende erhvervsmæssige virksomhed skal have betydning  

 for konkurrencen i erhvervslivet, jf. betænkning nr. 1075, s. 332.  

 Grænsedragningen må ske konkret og tilpasses udviklingen f.eks. i forbindelse  

 med markedsorientering i øvrigt af offentlig virksomhed.
Indgrebsbeføjelserne i medfør af konkurrencelovens §§ 11-14 kan ikke  

 anvendes over for andre offentlige myndigheder.
Konkurrencerådet er her  

 henvist til at benytte adgangen i henhold til § 15 til at rette  

 offentliggjort henvendelse til pågældende myndighed.
Til § 3 Bestemmelsen svarer til monopollovens § 2, stk. 2, 1. led, samt pris- og  

 avancelovens § 14, stk. 1, dog med den tilføjelse, at der kan kræves  

 oplysninger ikke blot om lønforhold, men også om arbejdsforhold.
Dette kan  

 have betydning, f.eks. for arbejdtids- og miljøbestemmelser.
 Afgrænsningen af løn- og arbejdsforhold over for erhvervsvirksomhed  

 forudsættes administreret i overensstemmelse med hidtidig praksis.
Til kapitel 2 I overensstemmelse med regeringens handlingsplan for afbureaukratisering  

 bliver Monopoltilsynet (bestående af et råd og et direktorat) nedlagt.  

 Opgaverne med overvågning af konkurrencen foreslås henlagt til et  

 konkurrenceråd, hvis sekretariatsbetjening hentes i Erhvervs- og  

 Selskabsstyrelsen.
 I modsætning til Monopoltilsynet ønskes Konkurrencerådet kun at skulle  

 beskæftige sig med enkeltsager, hvor dette skønnes at være en hensigtsmæssig  

 måde at angribe omfattende konkurrencebegrænsninger på.
 Rådet forudsættes at beskæftige sig med varetagelse af den overordnede  

 konkurrencepolitik, med iværksættelse af undersøgelser på samfundsøkonomisk  

 betydningsfulde erhvervsområder samt med fremme af gennemsigtigheden ved  

 meddelelser til offentligheden.
 For at lægge den nødvendige vægt bag rådets forhandlingsmuligheder med  

 henblik på fjernelse af konkurrencebegrænsninger må indgrebsbeføjelser i  

 lighed med dem, der for tiden er til rådighed for Monopoltilsynet, fortsat  

 være tilstede.
På baggrund af fremstillingen i betænkning nr. 1075, s. 337-340, er  

 bestemmelserne i kapitel 2 udformet således, at udøvelsen af tilsynet på  

 særlige områder ikke som hidtil efter monopollovens § 3, stk. 2,  

 administrativt kan henlægges til andre myndigheder.
Heller ikke reglerne i  

 monopollovens § 3, stk. 3, og pris- og avancelovens § 14 a, hvorefter det  

 monopolretlige og prismæssige tilsyn med pengeinstitutter udøves af  

 Finanstilsynet, foreslås videreført.
 Dette indebærer, at alene Konkurrencerådet er beføjet til at udøve  

 tilsynet efter loven over for pengeinstitutter og forsikringsselskaber,  

 ligesom bestemmelserne om gennemsigtighed fuldt ud finder anvendelse over for  

 pengeinstitutter og forsikringsselskaber.
Både pengeinstitutter og forsikringsselskabers virksomhed er i kraft af  

 den gældende tilsynslovgivning undergivet en intensiv regulering, der udøves  

 af Finanstilsynet.
Denne tilsynslovgivning sigter primært mod at sikre de  

 pågældende virksomheder soliditet og likviditet med henblik på at beskytte  

 indskydere eller forsikringstagere mod tab.
Disse hensyn og de beføjelser,  

 der i denne forbindelse er tillagt Finanstilsynet, berøres ikke af den  

 foreslåede ændring af kompetencefordelingen for det konkurrenceretlige  

 tilsyn.
Som for anden erhvervsvirksomhed, hvis udøvelse i henhold til særlig  

 hjemmel bestemmes eller godkendes af det offentlige, kan Konkurrencerådets  

 beføjelser til indgreb over for pengeinstitutter og forsikringsvirksomhed  

 derfor være begrænset - afhængig af, om det pågældende forhold er offentligt  

 reguleret, jf. forslagets § 2, nr. 1, 2. pkt.
Dette indebærer, at  

 bestemmelserne i §§ 11-14 om indgreb over for skadelige  

 konkurrencebegrænsninger efter omstændighederne ikke vil kunne bringes i  

 anvendelse over for alle sider af pengeinstitutternes og  

 forsikringsselskabernes virksomhed.
I sådanne tilfælde vil Konkurrencerådet  

 være henvist til at rette offentliggjort henvendelse til Finanstilsynet og  

 påpege skadelige virkninger for konkurrencen, jf. lovforslagets § 15. Den  

 fornødne afvejning af de konkurrencemæssige hensyn over for de hensyn, der  

 søges tilgodeset gennem den offentlige regulering, må herefter foretages af  

 Finanstilsynet.
 Konkurrencerådets afgørelse af, hvorvidt forslagets §§ 11-14 i de enkelte  

 tilfælde finder anvendelse over for pengeinstitutter og forsikringsselskaber,  

 forudsættes at ske på grundlag af en konkret bedømmelse, jf. bemærkningerne  

 til § 2, nr. 1.
 Der er herved i overensstemmelse med lovforslagets formålsangivelse og  

 anbefalingen i betænkning nr. 1075, s. 337-340, tilsigtet en ligestilling i  

 tilsynsmæssig henseende af pengeinstitutter og forsikringsselskaber, dels i  

 forhold til andre institutioner og virksomheder på penge- og kapitalmarkedet,  

 dels i forhold til det øvrige erhvervsliv, som er omfattet af loven.
Det forudsættes, at Konkurrencerådet ved udøvelsen af beføjelserne i loven  

 over for virksomheder eller institutioner på penge- og kapitalmarkedet  

 inddrager den fornødne sagkundskab, dels for så vidt angår forholdene i de  

 enkelte brancher, dels for så vidt angår eventuelle penge- og kreditpolitiske  

 aspekter.
Der skal i den forbindelse peges på nødvendigheden af et intensivt  

 samarbejde mellem Konkurrencerådet og Finanstilsynet samt, i påkommende  

 tilfælde f.eks.
Danmarks Nationalbank og Tilsynet med Realkreditinstitutter.
Til § 4 § 4, stk. 2, der omhandler Konkurrencerådet, træder i stedet for  

 monopollovens § 4.
Monopolrådet har hidtil været sammensat af en formand og 14 medlemmer,  

 hvoraf 7 har været indstillet af følgende organisationer: Andelsudvalget,  

 Arbejderbevægelsens Erhvervsråd, handelens hovedorganisationer (2 medlemmer),  

 Håndværksrådet, Industrirådet og landbrugets hovedorganisationer.  

 Indstillingsretten forudsættes videreført, men således at de medlemmer af  

 Konkurrencerådet, der ikke skal være uafhængige af erhvervsinteresser,  

 indstilles af erhvervslivets hovedorganisationer inden for landbrug,  

 industri, håndværk, bygge- og anlægsvirksomhed, handel, den finansielle  

 sektor og liberale erhverv samt af Arbejderbevægelsens Erhvervsråd.
I  

 betænkning nr. 1075 s. 350-354 foreslås indstillingsretten ophævet ved  

 udnævnelse af medlemmer til Konkurrencerådet for herved at nedtone  

 rådsmedlemmernes rolle som interesserepræsentanter og understrege deres  

 funktion som sagkyndige på de områder, der har betydning for  

 konkurrencelovens administration.
Ved at foreslå indstillingsretten  

 videreført uden at nævne bestemte erhvervsorganisationer tilsigtes at undgå  

 at fastlåse Konkurrencerådets sammensætning i forhold til en given  

 organisations- og erhvervsstruktur.
Endvidere understreges, at rådsmedlemmer  

 er personligt udpegede sagkyndige.
 Det foreslås, at rådets medlemmer udnævnes for en periode af 4 år mod  

 hidtil 3 år med henblik på at sikre den fornødne kontinuitet og  

 erfaringsopbygning gennem en længerevarende tilknytning til rådets arbejde.
 Det foreslås ligeledes, at formanden udnævnes for en periode på 4 år i  

 overensstemmelse med den øgede anvendelse af åremålsansættelse i forbindelse  

 med udnævnelser til ledende poster i statens tjeneste.
Rådet skal ifølge forslaget omfatte et alsidigt kendskab til  

 erhvervsforhold, herunder juridiske, økonomiske, finansielle, og  

 forbrugermæssige forhold.
I forhold til de i monopollovens § 4 opregnede  

 typer af sagkundskab er der herved yderligere stillet krav om sagkundskab  

 vedrørende finansielle forhold af hensyn til Konkurrencerådets funktion som  

 konkurrencemyndighed over for virksomheder og institutioner på de finansielle  

 markeder.
Med henblik på at sikre Konkurrencerådets uafhængighed i forhold til de  

 erhvervsinteresser - såvel private som offentlige - hvis forhold reguleres i  

 loven, foreslås det, at formanden og 7 af rådets medlemmer skal være  

 uafhængige af erhvervsinteresser.
Formuleringen er ændret i forhold til den  

 tilsvarende regel i monopollovens § 4, stk. 1, hvorefter et flertal af  

 Monopolrådets medlemmer skal være uafhængige af erhvervsvirksomheder og  

 erhvervsorganisationer, der umiddelbart berøres af loven.
Den ændrede  

 formulering skal ses i sammenhæng med konkurrencelovens anvendelsesområde,  

 der - modsat monopollovens anvendelsesområde - som udgangspunkt omfatter al  

 erhvervsvirksomhed og alle markeder uanset konkurrenceforholdene.
Det er  

 dermed ikke muligt at afgrænse bestemte virksomheder eller  

 erhvervsorganisationer, hvis forhold i særlig grad berøres af  

 konkurrenceloven.
Kravet om uafhængighed er ikke opfyldt, hvis man som led i  

 et ansættelsesforhold eller medlemskab i et styrende organ for en offentlig  

 eller privat erhvervsvirksomhed eller i en erhvervsorganisation kan  

 underkastes direktiver om stemmeafgivelse i rådet.
Også en løsere tilknytning  

 til erhvervsinteresser i form af økonomisk afhængighed kan være i strid med  

 uafhængighedskravet.
Derimod vil f.eks. bestyrelsesposter, rådgivning af  

 erhvervsvirksomheder eller -organisationer eller lignende, som skønnes at  

 være af mindre betydning for den pågældendes økonomi, og som ikke i sig selv  

 er udtryk for erhvervsvirksomhed, efter omstændighederne ikke indebære, at  

 uafhængighedskravet ikke er opfyldt.
 Såfremt et medlem, der ved udnævnelsen er uafhængig af erhvervsinteresser  

 i funktionsperioden, måtte få en sådan tilknytning til erhvervsvirksomheder  

 eller erhvervsorganisationer, at uafhængighedskravet ikke længere er opfyldt,  

 skal medlemmet udtræde.
 Da de øvrige medlemmer af rådet er udpeget efter indstilling af  

 erhvervslivets hovedorganisationer medfører tilknytning til  

 erhvervsinteresser ikke i sig selv inhabilitet.
 Bestemmelsen i stk. 3, indebærer, at Monopoltilsynet i  

 overensstemmelse med regeringens plan for afbureaukratisering nedlægges, og  

 at sekretariatsopgaverne for Konkurrencerådet henlægges til Erhvervs- og  

 Selskabsstyrelsen.
 I overensstemmelse med den hidtidige bestemmelse i monopollovens § 4, stk.  

 4, foreslås det i stk. 4, at industriministeren fastsætter nærmere  

 regler om rådets virksomhed.
Til kapitel 3 Kapitlet indeholder reglerne om gennemsigtighed, som, jf. forslagets § 1,  

 er det primære middel, der skal bidrage til at skabe virksom konkurrence og  

 dermed fremme effektiviteten.
Ved gennemsigtighed forstås den lettest og billigst mulige adgang for  

 producenter, forhandlere og forbrugere til at skaffe sig relevant information  

 om priser, forretningsbetingelser og andre oplysninger om  

 konkurrenceforholdene.
Begrebet rækker således videre end det traditionelle  

 offentlighedsbegreb inden for konkurrenceretten, som først og fremmest  

 vedrører myndighedernes adgang til at orientere offentligheden om  

 konkurrencebegrænsninger.
Herved betones, at loven skal have et mere  

 offensivt sigte.
Frem for at værne mod skadelige virkninger af  

 konkurrencebegrænsninger, skal loven bidrage til øget konkurrence og dermed  

 den størst mulige effektivitet, jf. betænkning nr. 1075, s. 174 f.
 Rådets virksomhed udøves på grundlag af de oplysninger, der indgår i  

 medfør af reglerne i kapitel 3. Oplysningerne danner hermed også grundlag for  

 overvejelser om, hvorvidt foranstaltninger mod skadelige virkninger af  

 konkurrencebegrænsninger skal tages i anvendelse.
 Betænkning nr. 1075 omtaler spørgsmålet om gennemsigtighed i kapitel 6, s.  

 185-242. Udvalgets udkast til lovbestemmelser findes s. 240 ff, og har dannet  

 udgangspunkt for de fleste bestemmelser i forslagets kapitel 3.
Til § 5 Forslaget i stk. 1 om anmeldelsespligt er med visse ændringer en  

 videreførelse af monopollovens § 6, stk. 1 og § 7, stk. 1.
 Derimod videreføres monopollovens § 6, stk. 2, om anmeldelse af visse  

 enkeltvirksomheder og sammenslutninger ikke, jf. betænkning nr. 1075, s. 212  

 f, og bemærkningerne til forslagets § 7, nr. 1.
 Det er fundet hensigtsmæssigt at opstille det samme grundlæggende krav til  

 anmeldelsespligt for aftaler og vedtagelser, som gælder for indgreb, jf.  

 bemærkningerne til forslagets § 11, stk. 1, om betingelser for indgreb.  

 Anmeldelsespligten indtræder, hvis der ved aftalen eller vedtagelsen udøves  

 eller vil kunne udøves dominerende indflydelse på et markedsområde.
 Med aftaler og vedtagelser forstås i overensstemmelse med hidtidig praksis  

 ikke blot udtrykkelige, skriftlige aftaler og vedtagelser, men også  

 stiltiende aftaler og samordnet praksis.
I forhold til monopolloven er formuleringen ». . . indflydelse på  

 pris-, produktions-, omsætnings- eller transportforhold . . .« erstattet  

 med ». . . indflydelse på et markedsområde«.
En udtrykkelig  

 opregning af hvilke forhold eller elementer i en aftale, der omfattes af  

 bestemmelsen, kan næppe gøres udtømmende.
For at undgå modsætningsslutninger  

 erstattes opregningen derfor med en henvisning til et hvilket som helst  

 forhold, om hvilket der træffes aftaler eller vedtagelser, som får eller vil  

 kunne få indflydelse på et markedsområde.
Markeds- og markedsdominansbegrebet  

 er nærmere omtalt i bemærkningerne til § 11.
 Bestemmelsen finder ikke anvendelse for virksomheder omfattet af  

 elforsyningsloven og varmeforsyningsloven, da der i disse love er fastsat  

 tilsvarende, særlige bestemmelser.
 Anmeldelsesfristen foreslås forlænget til 14 dage, da der kan være  

 praktiske vanskeligheder forbundet med rettidig anmeldelse inden for 8 dage  

 efter monopollovens § 7, stk. 1.
Stk. 2 svarer til monopollovens § 7, stk. 2. Fristen for anmeldelse af  

 ændringer er dog forlænget fra 8 dage til 14 dage, jf. ovenfor.
Bestemte  

 oplysninger vil af Konkurrencerådet kunne foreskrives indberettet med kortere  

 frist i henhold til §§ 6-7, f.eks. hvor der er tale om priser m.v., der  

 ændres dagligt eller ugentligt.
Endvidere er opregningen af, hvilke forhold  

 der bl.a. skal ændringsanmeldes, ikke medtaget i forslaget for at undgå en  

 for snæver forståelse af, hvad anmeldelsespligten omfatter.
 Stk. 3 giver bl.a. rådet hjemmel til at fastsætte regler om de praktiske  

 former for anmeldelsen med nærmere angivne krav om oplysninger.
Til § 6 Forslaget er en videreførelse af monopollovens § 15, stk. 1, med enkelte  

 ændringer, jf. betænkning nr. 1075, s. 212.
Opregningen af typer af oplysninger er ikke udtømmende, men er medtaget  

 for at understrege sammenhængen med monopollovens § 15, stk. 1, og den  

 praksis, der knytter sig hertil.
Forslaget giver ikke Konkurrencerådet  

 mulighed for at foreskrive, at de oplysninger, der skal meddeles, bringes i  

 en bestemt form.
Det er rådet, der skønner, om oplysningerne er nødvendige  

 for dets virksomhed.
Spørgsmålet, om kravet om oplysninger er berettiget, kan  

 ikke indbringes for ankenævnet, jf. forslagets § 18, men må i givet fald  

 prøves ved domstolene.
 I betænkning nr. 1075, s. 212 og s. 241, foreslås, at oplysninger, som er  

 almindeligt tilgængelige, eller som Konkurrencerådet kan få fra andre  

 myndigheder, ikke kan kræves udleveret.
Det er en selvfølge, at Konkurrencerådet, hvor det er hensigtsmæssigt,  

 benytter denne adgang til at søge oplysninger.
Det er imidlertid ikke  

 praktisk at afskære rådet fra at indkræve oplysninger direkte fra kilden med  

 den sikkerhed for oplysningernes korrekthed, som ligger i strafbestemmelsen,  

 § 20, stk. 1, nr. 2. Konkurrencerådet kan hos myndigheder, der ikke er  

 omfattet af forslagets § 2, indhente oplysninger i medfør af  

 forvaltningslovens regler herom.
Monopollovens regel om, at der kan indkaldes personer til mundtlig  

 forklaring, ophæves.
Adgangen til at indkræve oplysninger, sammenholdt med  

 muligheden for på stedet at gøre sig bekendt med disse oplysninger, jf.  

 forslagets § 21, skønnes at være tilstrækkelige midler til at fremskaffe  

 oplysningerne.
Til § 7 Forslaget er udformet på grundlag af overvejelserne i betænkning nr. 1075,  

 s. 213 f, samt udkast til lovbestemmelse s. 241, § c, med enkelte ændringer.  

 Bestemmelsen skal ifølge betænkning nr. 1075 afløse ikke blot monopollovens §  

 6, stk. 2, men også pris- og avancelovens § 2, stk. 1, § 3 og § 10.
Pålæg kan gives »hvor konkurrencen ikke er tilstrækkeligt virksom . .  

 .«.
Betingelsen refererer til forslagets formålsbestemmelse § 1.  

 Skabelsen af gennemsigtighed er en forudsætning for virksom konkurrence, som  

 er det overordnede middel til opnåelse af den størst mulige effektivitet  

 (betænkning nr. 1075, s. 174).
Som nævnt i betænkning nr. 1075, s. 213, gøres beføjelsen til at forlange  

 løbende oplysninger ikke betinget af, at der foreligger  

 konkurrencebegrænsning.
Forslaget er ændret i forhold til betænkningens  

 udkast for at gøre dette mere tydeligt.
Selv om konkurrencen skønnes at være tilstrækkeligt virksom, vil der,  

 »hvor der af andre særlige grunde er behov for at følge  

 konkurrenceforholdene«, kunne pålægges løbende indberetningspligt.
Denne  

 betingelse begrænser kun adgangen til at pålægge løbende indberetningspligt  

 på den måde, at rådet skal kunne redegøre for hvilke særlige grunde, der  

 giver rådet behov for at følge konkurrenceforholdene.
Disse særlige grunde  

 skal ligge inden for de grænser, som lovens formål afstikker.
Som eet  

 eksempel kan nævnes, at der er adgang til at pålægge løbende  

 indberetningspligt også i tilfælde, hvor konkurrencen er meget hård, for at  

 sikre, at konkurrencen ikke udarter til magtmisbrug, f.eks. ved udstrakt  

 anvendelse af mere eller mindre uigennemskuelige og hurtigt skiftende rabat-  

 eller bonussystemer.
 Indberetningen kan angå alle forhold, der skønnes af betydning for  

 markedsudviklingen, såvel priser, herunder vejledende priser, som  

 forretningsbetingelser og oplysninger om organisatoriske forhold og  

 finansielle tilknytninger.
 Nr. 2 er en delvis videreførelse af pris- og avancelovens § 11, hvorefter  

 der bl.a. kan fastsættes regler om fakturering og om dokumentation for  

 prisberegningen af kontrolhensyn i forbindelse med et indgreb, eller hvis  

 sådanne regler findes egnede til at fremme konkurrencen.
Konkurrencefremme er motivation for bestemmelsen i nr. 2. Reglen tænkes  

 navnlig anvendt inden for ikke-vareproducerende erhverv, hvor det ikke er  

 muligt eller er meget vanskeligt at følge udviklingen i omkostningerne uden  

 en konsekvent gennemført løbende dokumentationsforpligtelse.
Samtidig kan  

 sådanne regler bidrage til en højere omkostnings- og prisbevidsthed hos  

 rekvirenten af ydelsen, herunder forbrugerne, idet ydelserne bliver  

 sammenlignelige og gennemsigtigheden øges.
Det bemærkes, at reglen ikke giver  

 adgang til at fastsætte bestemmelser om satser m.v.
Herom henvises til  

 bemærkningerne til § 13. Rådets afgørelser efter § 7 kan indbringes for  

 ankenævnet, jf. § 16 og § 18, stk. 1.
Til § 8 Bestemmelsen svarer til § d i betænkning nr. 1075, s. 241, med få,  

 sproglige ændringer.
Baggrunden for forslaget er omtalt i betænkning nr. 1075, s. 198 ff, s.  

 222 f og s. 228 ff.
Det fremhæves, at undersøgelser fra et  

 gennemsigtighedssynspunkt er den vigtigste form for offentlighed overhovedet.  

 Ved undersøgelser forstås, at Konkurrencerådet i bearbejdet form til  

 offentligheden videregiver oplysninger om konkurrenceforholdene.
Undersøgelsernes gennemslagskraft afhænger af rådets muligheder for at  

 anvende oplysningerne.
Derfor er forslagets retlige begrænsninger for  

 undersøgelsesvirksomheden så få som muligt.
Bestemmelsen indeholder derfor  

 ingen regler om undersøgelsernes indhold og form.
Spørgsmål herom, samt om  

 igangsættelse og offentliggørelse træffes endeligt af Konkurrencerådet, jf. §  

 16 og § 18, stk. 1, bortset fra spørgsmål vedrørende reglerne om  

 hemmeligholdelse.
Stk. 2 og 3 fastslår, at rådet har pligt til at forelægge den  

 færdige undersøgelse for de virksomheder eller sammenslutninger m.v., som er  

 omfattet af undersøgelsen, før offentliggørelsen.
Er der tale om et større  

 antal virksomheder, og hvor der på området findes en interesseorganisation  

 eller lignende, vil det være mest hensigtsmæssigt, at organisationen  

 fremkommer med bemærkningerne.
Det findes ufornødent at fastsætte nærmere  

 regler herom.
Til § 9 I betænkning nr. 1075 anføres s. 222-226, at hensynet til gennemsigtighed  

 kan føre til, at der udsendes pressemeddelelser eller lignende om priser og  

 rabatter.
Sådanne oplysninger, der vedrører de vilkår, virksomhederne løbende  

 tilbyder deres kunder, ændres hyppigt, og da det er nødvendigt, at de er  

 rimeligt aktuelle ved offentliggørelsen, og da der er tale om virksomhedernes  

 egne udadtil tilkendegivne salgsvilkår, er der ikke behov for høring.
Bestemmelsen giver også Konkurrencerådet mulighed for at offentliggøre  

 oplysninger om priser og prisforskelle til vejledning af forbrugerne svarende  

 til bestemmelsen i den nugældende pris- og avancelovs § 4. Offentliggørelse  

 skal ske i overensstemmelse med lovens generelle sigte om at fremme  

 effektivitet gennem konkurrence og gennemsigtighed.
Det betyder bl.a., at  

 oplysningerne kan gives med anførelse af virksomhedernes eller  

 varernes/tjenesteydelsernes navne eller betegnelser.
Konkurrencerådet bør  

 undgå, at der herved sker en anbefaling af tilbud, der åbenbart begrunder sig  

 i andre forhold end konkurrencen med hensyn til præstation og indsats.
 Betænkning nr. 1075 omtaler i denne forbindelse ikke gennemsigtighed ud  

 fra hensynet til vejledning af forbrugerne, men det er fundet rigtigt at  

 medtage dette synspunkt i lovforslaget.
 Afgørelse om offentliggørelse af sådanne oplysninger og undersøgelser kan  

 ikke ankes, jf. § 16 og § 18, stk. 1, bortset fra spørgsmål vedrørende  

 reglerne om hemmeligholdelse.
Til § 10 På grund af tavshedspligtbestemmelsen i monopollovens § 21 er  

 offentlighedslovens regler om almindelig adgang til aktindsigt ikke gældende  

 for sager omfattet af monopolloven.
 I betænkning nr. 1075, s. 217 ff, foreslås, at monopollovens ordning med  

 registeroffentlighed ophæves, og at offentlighedslovens regler om aktindsigt  

 overføres i tillempet form til konkurrencelovens område.
 Dette forslag gennemføres i lovforslaget ved at undlade at videreføre den  

 særlige tavshedspligtbestemmelse i monopollovens § 21. Herefter er  

 udgangspunktet, at der er fuld adgang til aktindsigt i medfør af lov om  

 offentlighed i forvaltningen.
 Kun oplysninger indkommet efter lovens ikrafttræden er omfattet af den  

 udvidede offentlighed.
 I betænkning nr. 1075 behandles spørgsmålet om grænserne for  

 gennemsigtigheden s. 203-209 og s. 230-242. Forslaget til § 10 er ændret i  

 forhold til betænkningens udkast til en lovbestemmelse om hemmeligholdelse, §  

 h, s. 242.
§ 12, stk. 1, nr. 2, i offentlighedsloven undtager visse typer oplysninger  

 fra den almindelige aktindsigt.
Det gælder: »Oplysninger om tekniske  

 indretninger eller fremgangsmåder eller om drifts- eller forretningsforhold  

 eller lignende, for så vidt det er af væsentlig økonomisk betydning for den  

 person eller virksomhed, oplysningen angår, at begæringen (om aktindsigt)  

 ikke imødekommes«.
I forslagets § 10, stk. 1, gøres denne undtagelse alene anvendelig  

 på oplysninger om tekniske forhold.
Offentlighedsloven gælder således i sin  

 helhed for disse oplysninger.
Andre oplysninger er undergivet en videregående  

 offentlighed, jf. nedenfor om stk. 2.
Opdelingen i oplysninger om tekniske og ikke-tekniske forhold er foretaget  

 ud fra overvejelser om lovens formål om tilvejebringelse af gennemsigtighed i  

 konkurrenceforhold.
I den forbindelse er det ikke oplysninger om tekniske  

 detaljer i en virksomheds produktion, der er relevante, men derimod  

 oplysninger om virksomhedens adfærd på markedet, jf. nedenfor om stk. 2.
Om videregivelse af disse oplysninger om tekniske forhold gælder ved siden  

 af forslagets stk. 1 de tilsvarende almindelige regler i forvaltningslovens  

 §§ 15 og 27 om henholdsvis undtagelse af oplysninger fra parters aktindsigt  

 og offentlige myndigheders tavshedspligt.
Disse bestemmelser regulerer  

 således umiddelbart behandlingen af anmodninger om aktindsigt for parter i en  

 konkurrencesag og rådets adgang til at offentliggøre oplysninger forudsættes  

 ikke at føre til offentlighed i videre omfang, end hvad der følger af  

 forslagets stk. 1.
Stk. 2 omhandler oplysninger om erhvervsvirksomhed, som ikke vedrører  

 tekniske forhold.
I betænkning nr. 1075, s. 233, betegnes disse typer af  

 oplysninger som økonomiske og merkantile/kommercielle oplysninger omhandlende  

 f.eks. regnskabsoplysninger, kalkulationsmetoder, forretningsvilkår,  

 finansielle forbindelser, afsætningsstrategi m.v.
Ved stk. 2 reguleres alle former for videregivelse af oplysninger, d.v.s.  

 almindelig aktindsigt, parters aktindsigt og rådets adgang til at videregive  

 oplysninger.
Stk. 2 erstatter således de ovenfor nævnte almindelige regler i  

 offentlighedsloven og forvaltningsloven, om undtagelse af oplysninger fra  

 aktindsigt af hensyn til modstående private interesser.
 En betingelse for anvendelsen af stk. 2 er, at tilbageholdelse af  

 oplysningerne er påkrævet for at undgå væsentlig økonomisk skade.  

 Offentlighedslovens kriterium »væsentlig økonomisk betydning« er  

 ikke velegnet som eneste afgørende faktor, da hensynet til gennemsigtigheden  

 netop betinger offentliggørelse af oplysninger, som er af væsentlig økonomisk  

 betydning for den pågældende virksomhed.
Udgangspunktet ved fortolkningen af stk. 2, er i overensstemmelse med  

 lovens offensive sigte, at ingen ikke-tekniske oplysninger skal være  

 fortrolige, men at offentliggørelse eller offentlighedens adgang hertil er af  

 afgørende betydning for gennemførelsen af lovens overordnede formål: optimal  

 effektivitet skabt gennem virksom konkurrence.
Kun under særlige  

 omstændigheder kan denne hovedregel fraviges.
Dette vil for det første være tilfældet, hvor den pågældende påviser, at  

 en offentliggørelse vil virke imod lovens hensigt, hvilket bl.a. kan tænkes  

 under forhold, hvor der ikke er en nogenlunde ligelig adgang til oplysninger  

 om de enkelte - mere betydende - aktører i et marked.
F.eks. vil det kunne  

 forekomme, at oplysninger om udenlandsk domicilerede virksomheders  

 aktiviteter i Danmark vil være vanskelige eller umulige at fremskaffe.
Her  

 vil hensynet til en konkurrencemæssig ligestilling på det danske marked som  

 forudsætning for gennemførelse af lovens formål kunne tilsige en  

 hemmeligholdelse for indenlandske virksomheder.
Endvidere vil der være tilfælde, hvor offentliggørelse af oplysninger om  

 virksomheder vil medføre uheldige virkninger bedømt ud fra lovens formål,  

 f.eks. hvor en virksomhed sættes i stand til at imødegå konkurrence på andet  

 grundlag end præstation og effektivitet.
Også her vil rådet have adgang til  

 at hemmeligholde oplysninger.
§ 10 må ses i sammenhæng med § 13, stk. 1, i lov om offentlighed i  

 forvaltningen og forvaltningslovens § 15, hvorefter aktindsigt kan nægtes af  

 hensyn til beskyttelse af samfundsinteresser.
Der kan være tale om  

 overordnede import- og eksportinteresser.
Offentliggørelse af oplysninger,  

 som skader landets generelle eksportinteresser, kan derfor hindres, ligesom  

 import til opretholdelse af forsyningssikkerheden af samfundsvigtige varer  

 kan beskyttes af hemmeligholdelse.
Betænkning nr. 1075 foreslår, at der skal  

 udarbejdes forskellige lister over de oplysninger, som rådet modtager i  

 medfør af §§ 5 og 7. Det er fundet mest hensigtsmæssigt at overlade til  

 Konkurrencerådet at tilrettelægge, på hvilken måde aktindsigten skal foregå,  

 således at søgning efter forskellige kategorier af oplysninger forenkles og  

 lettes mest muligt.
 Stk. 3 svarer til monopollovens § 15, stk. 2, bortset fra, at § 15, stk.  

 2, er begrænset til oplysninger om tekniske hemmeligheder, mens forslaget  

 omfatter alle oplysninger, som i medfør af stk. 1 og 2 ikke må udleveres  

 eller gøres offentligt tilgængelige.
Bestemmelsen indebærer, at rådets formand efter begæring kan træffe  

 afgørelse i henhold til stk. 1 og 2 på rådets vegne.
Denne afgørelse er  

 endelig og kan ikke indbringes for ankenævnet.
Til kapitel 4 Til § 11 Bestemmelsen i stk. 1 svarer med visse ændringer til udkastet i  

 betænkning nr. 1075, s. 307.
 Bestemmelsen angiver, under hvilke omstændigheder Konkurrencerådet kan  

 søge skadelige virkninger af konkurrencebegrænsninger bragt til ophør ved  

 forhandling eller gennem anvendelse af indgrebsbeføjelserne i lovens §§  

 12-13.
I overensstemmelse med hovedsynspunktet i betænkning nr. 1075 og  

 lovforslagets formålsangivelse i § 1 er den grundlæggende forudsætning for  

 direkte indgreb i priser og forretningsbetingelser m.v., at det ikke i  

 fornødent omfang er muligt at fremme effektiviteten i produktion og omsætning  

 af varer og tjenesteydelser gennem lovens generelle virkemiddel:  

 gennemsigtighed vedrørende konkurrenceforhold.
Denne indbyrdes vægtning af  

 lovens virkemidler indebærer imidlertid ikke, at anvendelsen af lovens  

 generelle virkemidler skal gå forud for forhandling og indgreb efter lovens  

 §§ 11-13. Valget af virkemiddel må bero på, hvad Konkurrencerådet i den  

 enkelte sag skønner, er det mest hensigtsmæssige til opnåelse af lovens  

 formål.
De formelle indgrebsbetingelser - undersøgelse og forhandling - svarer til  

 forslaget i betænkning nr. 1075, s. 286-289. Kravet om, at rådet gennem en  

 undersøgelse skal tilvejebringe det fornødne grundlag for forhandling og  

 eventuelle indgreb efter §§ 12-13 er ikke udtrykkeligt angivet i  

 bestemmelsen, idet dette antages at følge af de almindelige  

 forvaltningsretlige grundsætninger.
En regel herom svarende til monopollovens  

 § 11, stk. 1, »efter foretagen undersøgelse« er derfor skønnet  

 ufornøden, uden at der herved er tilsigtet realitetsændringer.
Derimod er kravet om forhandling udtrykkeligt angivet i bestemmelsen,  

 svarende til forslaget i betænkning nr. 1075. Det er således en forudsætning  

 for anvendelsen af indgrebsbeføjelserne i §§ 12-13, at  

 konkurrencebegrænsningens skadevirkninger ikke har kunnet bringes til ophør  

 ved forhandling.
Bestemmelsen svarer til forhandlingsreglen i monopollovens §  

 11, stk. 1, og giver rådet hjemmel til - med virksomhedens samtykke - at  

 bringe konkurrencebegrænsningens skadelige virkninger til ophør ved indgreb  

 af et andet indhold end de i §§ 12-13 beskrevne.
Tilsidesættelse af sådanne  

 aftaler, der er indgået mellem rådet og den pågældende virksomhed, kan efter  

 omstændighederne straffes, jf. § 20, stk. 1, nr. 3.
De materielle betingelser for forhandling og indgreb angiver, under hvilke  

 omstændigheder rådet kan søge skadelige virkninger af  

 konkurrencebegrænsninger bragt til ophør.
De er omformuleret i forhold til  

 forslaget i betænkning nr. 1075 med henblik på at opnå en yderligere  

 præcisering af anvendelsesområdet for §§ 11-13 i overensstemmelse med  

 fremstillingen i betænkningens kapitel 7.
Det fastslås indledningsvis i bestemmelsen, at der skal foreligge en  

 konkurrencebegrænsning.
Præciseringen er i overensstemmelse med  

 fremstillingen i betænkning nr. 1075, s. 268-269, og svarer til princippet i  

 monopollovens §§ 11-12, jf. § 2, stk. 1, hvorefter de i loven omhandlede  

 urimelige virkninger skal have baggrund i konkurrencebegrænsning.
Begrebet  

 konkurrencebegrænsning er nærmere omhandlet i betænkning nr. 1075, kapitel 7  

 og 8. Det skal i den forbindelse understreges, at betænkningen ikke  

 indeholder en udtømmende og præcis opregning af de strukturelle eller  

 adfærdsbetingede konkurrencebegrænsninger, hvis virkninger efter  

 omstændighederne kan søges imødegået.
Konkurrencebegrænsninger med skadelige virkninger som nævnt i stk. 1  

 forudsætter, at der i kraft af konkurrencebegrænsningen udøves eller vil  

 kunne udøves dominerende indflydelse på et markedsområde, jf. betænkning nr.  

 1075, s. 269. Kriteriet »dominerende indflydelse« ved den  

 konkurrenceretlige vurdering af markedsstyrken erstatter monopollovens  

 kriterium »væsentlig indflydelse«, jf. betænkning nr. 1075, s.  

 257-269. Der er herved i overensstemmelse med fremstillingen i betænkning nr.  

 1075 tilsigtet at fastlægge et ændret og mere præcist kriterium for  

 markedsstyrken.
Med henblik herpå er der i betænkningen, s. 266 ff, opstillet  

 følgende momenter, der bør indgå ved den nærmere fastlæggelse af begrebet  

 »markedsdominans«:
- strukturelle forhold, herunder markedsandele, antal udbydere og deres  

 relative størrelse, - virksomhedsrelaterede forhold, herunder kapitalstyrke, omsætning m.v., - markedsadfærden, herunder specielt tilstedeværelsen af  

 konkurrencebegrænsninger, - virksomhedernes indtjening.
Det fremhæves, at normalt vil ingen af disse momenter i sig selv kunne  

 begrunde, at kravet om markedsdominans er opfyldt.
Der kræves fortsat en  

 skønspræget helhedsvurdering.
Det understreges, at det herudover bl.a. må  

 indgå i vurderingen, om den dominerende indflydelse kan opretholdes i en  

 længere periode, hvilket afhænger af, om der på det pågældende marked findes  

 adgangsbarrierer.
 I forhold til den hidtidige vurdering af markedsstyrken på grundlag af  

 kriteriet »væsentlig indflydelse« skal det påpeges, at der med  

 begrebet »dominerende indflydelse« er tilsigtet visse ændringer i  

 forhold til hidtidig praksis.
Især det dynamiske aspekt - spørgsmålet om, hvorvidt markedsdominansen kan  

 fastholdes på længere sigt - indebærer en væsentlig stramning af  

 indgrebsbetingelserne.
Der skal i denne forbindelse peges på, at  

 gennemførelsen af EF's indre marked og liberalisering af den internationale  

 udveksling af varer og tjenesteydelser vil ændre konkurrenceforholdene i en  

 række brancher, og det er de således ændrede konkurrenceforhold, der må  

 lægges til grund ved vurderingen.
Angivelsen af det relevante marked, inden for hvilket markedsstyrken skal  

 vurderes, svarer til fremstillingen i betænkning nr. 1075, s. 245-256. Om den  

 geografiske afgrænsning nævnes i betænkningen, s. 254, at der også under en  

 ændret lov vil være et klart behov for i givet fald at kunne gribe ind over  

 for lokale konkurrencebegrænsninger.
Det er ikke fundet nødvendigt at  

 præcisere i selve lovteksten, at der som hidtil skal være mulighed herfor.  

 For så vidt angår den produktmæssige afgrænsning er der ikke tilsigtet  

 principielle ændringer i hidtidig praksis.
Rådet bør specielt i sager om  

 indgreb over for priser og avancer være tilbageholdende med at anvende  

 produktmæssige markedsafgrænsninger, når der er tale om kortvarige modeskift  

 og smagsændringer.
Derimod kan det i sager om leveringsnægtelse være påkrævet  

 at anvende et forholdsvist snævert og kortsigtet kriterium for markedets  

 afgrænsning.
I forhold til udkastet i betænkning nr. 1075 er det i bestemmelsen  

 præciseret, at det er en betingelse for indgreb, at konkurrencebegrænsningen  

 medfører eller vil kunne medføre skadelige virkninger for effektiviteten i  

 produktion og omsætning af varer og tjenesteydelser m.v.
Det er herved  

 klargjort, at der kan gribes ind over for nærmere angivne skadelige  

 virkninger, svarende til monopollovens kontrolprincip.
 De skadelige virkninger af konkurrencebegrænsninger må fastlægges på  

 baggrund af lovens målsætning om fremme af effektiviteten i produktion og  

 omsætning, jf. betænkning nr. 1075, kapitel 5.
 Med formuleringen »kan rådet søge de skadelige virkninger bragt til  

 ophør ved forhandling« præciseres, at der ikke foreligger nogen pligt  

 hertil.
 Bestemmelsen i stk. 2. må ses i forlængelse heraf, idet det  

 pålægges rådet at afvise behandlingen af enkeltsager, som ikke har principiel  

 betydning.
Til § 12 Forslaget svarer med enkelte redaktionelle ændringer til udkastet i  

 betænkning nr. 1075, s. 307.
 Bestemmelsen angiver sammen med § 13 de beføjelser til direkte indgreb  

 over for virksomheder, sammenslutninger m.v., der foreslås tillagt  

 Konkurrencerådet med henblik på imødegåelse af skadelige virkninger af  

 konkurrencebegrænsninger, der ikke kan bringes til ophør ved forhandling i  

 medfør af forslagets § 11. Indgrebsbeføjelserne i §§ 11-13 træder i stedet  

 for den hidtidige adgang til indgreb efter monopollovens §§ 11-12 og pris- og  

 avancelovens kapitel 3.
 Betingelserne for anvendelsen af beføjelserne i §§ 12-13 følger af § 11.  

 Herefter skal Konkurrencerådet påvise eller sandsynliggøre, at der på et  

 markedsområde foreligger en konkurrencebegrænsning, der medfører eller vil  

 kunne medføre skadelige virkninger, som ikke kan bringes til ophør ved  

 forhandling.
 Til disse generelle betingelser knytter der sig særlige betingelser for  

 anvendelsen af leveringspåbud, jf. forslagets § 12, stk. 2, samt for indgreb  

 over for priser og avancer, jf. forslagets § 13. Der er herved i  

 overensstemmelse med forslaget i betænkning nr. 1075, s. 307 etableret en  

 rangordning af indgrebsbeføjelserne.
 Bestemmelsen i stk. 1, er den primære indgrebsbeføjelse, som giver  

 rådet hjemmel til at udstede påbud om hel eller delvis ophævelse af aftaler,  

 bestemmelser og forretningsbetingelser, svarende til formuleringen i  

 monopollovens § 12, stk. 2, 1. led.
I nogle tilfælde kan de skadelige virkninger ikke bringes til ophør i  

 medfør af stk. 1. I disse tilfælde kan Konkurrencerådet efter forslagets  

stk. 2 udstede påbud til en virksomhed om at sælge til nærmere angivne  

 købere på virksomhedens sædvanligt gældende vilkår for tilsvarende salg.  

 Virksomheden kan dog altid kræve kontant betaling eller betryggende  

 sikkerhed.
Formuleringen er ændret i forhold til forslaget i betænkning nr.  

 1075, s. 307, idet det under hensyn til lovens formålsbestemmelse ikke er  

 fundet nødvendigt særligt at fremhæve hindringer for markedsadgang i  

 bestemmelsen.
Bestemmelsen forudsættes at kunne bringes i anvendelse i  

 overensstemmelse med de kriterier, der er anført i betænkning nr. 1075, s.  

 291-295. I forhold til hidtidig praksis efter monopollovens § 12, stk. 3,  

 indebærer dette en lempelse i adgangen til at give leveringspålæg, hvor dette  

 kan bidrage til at nedbryde adgangsbarriererne til markedet.
Det vil herunder  

 være muligt at bryde bestående eneforhandlingsaftaler med et leveringspåbud.
 Bestemmelsens sidste led om vilkårene for levering viderefører i uændret  

 form monopollovens § 12, stk. 3.
Til § 13 Bestemmelsen er udformet i overensstemmelse med hovedsynspunktet i  

 betænkning nr. 1075, s. 295-307, om en rangordning af indgrebsbeføjelserne,  

 hvorefter indgreb i priser og avancer bør være undergivet skærpede  

 betingelser i forhold til indgreb efter § 12.
 Betingelserne er imidlertid omformuleret i forhold til forslaget i  

 betænkning nr. 1075 med henblik på en præcisering af bestemmelsens anvendelse  

 og rækkevidde, ligesom det på en række punkter er fundet hensigtsmæssigt at  

 videreføre bestemmelser fra monopolloven og pris- og avanceloven med henblik  

 på opnåelsen af forslagets formålsangivelse.
Adgangen til at gribe ind over for priser og avancer i stk. 1 er  

 for det første betinget af, at kravene i forslagets § 11, stk. 1, er opfyldt,  

 samt af at de skadelige virkninger ikke kan bringes til ophør ved  

 forhandling.
Det er dernæst en betingelse, at de skadelige virkninger ikke  

 kan bringes til ophør gennem lovens øvrige virkemidler, herunder  

 indgrebsbeføjelserne i forslagets § 12. Endelig er det en betingelse, at  

 konkurrencebegrænsningen medfører, at en pris eller avance klart overstiger,  

 hvad der såvel med hensyn til størrelse som varighed ville kunne opnås på et  

 marked med virksom konkurrence.
Den nærmere fastlæggelse af prisen eller  

 avancen må ske gennem en hypotetisk præget bedømmelse af forholdene, som de  

 ville være i et konkurrencepræget marked.
Der kan derfor ikke føres et  

 egentligt bevis for, hvad prisen/avancen ville være, men der kræves en  

 sandsynliggørelse.
Kravet om, at en pris eller avance klart skal overstige, hvad der såvel  

 med hensyn til størrelse som varighed ville kunne opnås på et marked med  

 virksom konkurrence, erstatter det i betænkning nr. 1075, s. 308, foreslåede  

 kriterium: ». . . at en pris eller avance er åbenbart for høj«.
Der  

 er herved tilsigtet en præcisering af indgrebsbetingelsen i overensstemmelse  

 med fremstillingen i betænkning nr. 1075, s. 304. Desuden er der med den  

 ændrede formulering skabt overensstemmelse mellem indgrebsbetingelsen i stk.  

 1 og fastlæggelsen i stk. 2 af grundlaget for bedømmelsen af priser og  

 avancer.
Ved vurderingen af, hvad der er en rimelig indtjening, tages der  

 således udgangspunkt i markedsforholdene.
Hvis en virksomhed under fri  

 prisdannelse og konkurrence kan opretholde et givet prisniveau, kan prisen  

 ikke være urimelig.
Efter forslagets formulering er udgangspunktet ved vurderingen af priser  

 og avancer på områder med konkurrencebegrænsning de priser eller avancer, der  

 ville dannes på markedet, såfremt der havde været virksom konkurrence.
Dette  

 svarer til udgangspunktet ved vurderingen af prisers rimelighed efter  

 monopollovens §§ 11-12. Herved videreføres det hidtidige monopolretlige  

 grundprincip, hvorefter priser og indtjening på områder, hvor konkurrencen er  

 begrænset, ikke bør overstige niveauet under virksom konkurrence.
Endelig er  

 der ved ordet »klart« angivet, at prisafvigelsen skal være  

 væsentlig, før Konkurrencerådet griber ind efter § 13.
Efter forslagets formulering skal der ved vurderingen af priser og avancer  

 - ud over niveauet - lægges vægt på, om et højt prisniveau eller en  

 overnormal avance er af længerevarende eller midlertidig karakter.
Det er  

 herved i overensstemmelse med rådets praksis i forbindelse med indgreb i  

 priser og avancer efter monopolloven angivet, at et højt prisniveau eller en  

 overnormal avance bør være af en vis varighed, såfremt beføjelserne i  

 forslagets § 13 skal bringes i anvendelse.
I overensstemmelse med forslaget i betænkning nr. 1075, s. 305, kan  

 indgreb i priser eller avancer efter stk. 1 ske for en periode på op til et  

 år ad gangen.
Der er herved tilsigtet en løbende revurdering af indgreb i de  

 enkelte tilfælde.
 Indgreb kan omfatte bestemte varer eller tjenesteydelser m.v.,  

 virksomheder eller sammenslutninger m.v., svarende til hidtidig praksis efter  

 monopollovens §§ 11-12.
Indgreb kan ske i form af fastsættelse af angivne priser eller avancer,  

 der ikke må overskrides, eller ved fastsættelse af bestemte  

 kalkulationsregler, der skal anvendes ved beregningen af priser og avancer.  

 Der er herved tilsigtet den størst mulige fleksibilitet i forbindelse med  

 indgreb i priser og avancer, hvor Konkurrencerådet fortsat kan foretage  

 prisregulering således, at virksomheden får mulighed for og tilskyndelse til  

 at forbedre effektiviteten.
Bestemmelsen om, at kalkulationsregler kan  

 fastsættes for en periode på op til et år ad gangen, vil ikke forhindre rådet  

 i efter forhandlinger efter § 11, stk. 1, at indgå aftaler med virksomheder  

 om længerevarende ordninger.
 Det bedømmelsesgrundlag, der i henhold til stk. 2 skal anvendes ved  

 den nærmere vurdering af, om en pris eller avance klart overstiger, hvad der  

 ville kunne opnås på et marked med virksom konkurrence, svarer til det  

 hidtidige bedømmelsesgrundlag efter monopollovens §§ 11-12. Forslaget  

 indebærer, at enkeltvarekalkulationsprincippet fortsat vil være  

 udgangspunktet.
 Bedømmelsen skal foretages på grundlag af forholdene i virksomheder, der  

 drives på en teknisk og kommercielt hensigtsmæssig måde, og ved fastsættelse  

 af priser i medfør af stk. 1 skal virksomheden have dækning for nødvendige  

 omkostninger samt en avance under hensyn til risikoen ved varens eller  

 tjenesteydelsens fremstilling og salg, svarende til monopollovens § 12, stk.  

 4, idet eksemplifikationen af omkostningsarter dog er udeladt.
Monopoltilsynet har ved administrationen af monopollovens § 12, stk. 4,  

 som hovedregel taget udgangspunkt i de regnskabsmæssige vurderingsprincipper,  

 som normalt anvendes i branchen eller virksomheden.
Dette har normalt ført  

 til, at kostprisprincippet er anvendt.
Det afgørende er, at det samme princip  

 lægges til grund i hele den periode, der bedømmes.
Det er bedst stemmende med lovforslagets generelle formålsangivelse at  

 lade bedømmelsen af priser og avancer i ikke-vareproducerende eller  

 -omsættende erhverv ske på samme måde som for andre erhverv.
En bestemmelse  

 svarende til lovudkastet i betænkning nr. 1075, s. 308, § c, stk. 3, er  

 derfor ikke medtaget i forslaget.
I stk. 3 opretholdes princippet i monopollovens § 12, stk. 5,  

 hvorefter enkeltvarekalkulationsprincippet kan fraviges, hvor vægtige hensyn,  

 herunder til forsknings- og udviklingsintensive produktionsområder, taler  

 derfor.
Denne regel blev vedtaget af et bredt politisk flertal i 1983. I  

 kraft af bestemmelserne i lovforslagets kapitel 3 har rådet hjemmel til at  

 skabe gennemsigtighed i de brancher, hvor virksomhederne i kraft af § 13,  

 stk. 3, opnår en større frihed i omkostningsfordelingen.
Til § 14 Forslaget bygger på fremstillingen i betænkning nr. 1075, s. 275-279, men  

 er omformuleret i forhold til udvalgets udkast, § d, s. 308, med henblik på  

 en præcisering af bestemmelsens rækkevidde.
 Stk. 1 indeholder et strafsanktioneret forbud mod, at virksomheder eller  

 sammenslutninger m.v. aftaler, vedtager, bestemmer eller på anden måde  

 betinger sig,at der ved videresalg i efterfølgende omsætningsled skal  

 overholdes mindstepriser eller -avancer, medmindre Konkurrencerådet har  

 godkendt de pågældende aftaler m.v.
 Forbuddet gælder i lighed med bestemmelsen i monopollovens § 10 generelt  

 og omfatter således enhver erhvervsvirksomhed eller sammenslutning af  

 erhvervsdrivende, jf. lovforslagets § 2, nr. 1, uanset markedsstyrke.
 Forslaget indebærer endvidere, at indkøbsforeninger, der selvstændigt  

 foretager indkøb, etablerer varelager og videresælger til medlemmmerne, også  

 er omfattet af bestemmelsen som anført i betænkning nr. 1075, s. 279, 3.  

 afsnit.
Forbuddet omfatter enhver tilkendegivelse af, at et efterfølgende  

 omsætningsled skal overholde mindstepriser eller -avancer, hvad enten  

 tilkendegivelsen sker skriftligt, herunder i prislister, ved stempling eller  

 påtegning på varernes emballage, i annoncer og reklamer, eller mundtligt,  

 herunder tilkendegivelser gennem sælgers repræsentant eller ved varens  

 levering.
Både tilkendegivelser, der generelt retter sig mod efterfølgende  

 omsætningsled, og tilkendegivelser over for enkelte virksomheder er omfattet.
Forbuddet omfatter ikke tilkendegivelse af priser, der alene er  

 vejledende.
Selv om disse og andre former for prisvejledning ikke er omfattet  

 af forbuddet, kan de have skadelige virkninger og omfattes da af  

 indgrebsbeføjelserne i forslagets §§ 12 og 13.
Efter forslaget kan rådet godkende aftaler m.v. om bindende mindstepriser  

 eller -avancer, når vægtige grunde taler derfor.
Den hidtidige praksis,  

 hvorefter tilsynet efter monopollovens § 10 kun i meget få tilfælde har  

 godkendt sådanne aftaler, forudsættes videreført.
De hidtidige godkendelser  

 kan tages op til revurdering i lyset af lovens formålsangivelse.
 Med henblik på at understrege at efterfølgende omsætningsled er frit  

 stillet ved prisfastsættelsen, foreslås det i stk. 2, at det ved  

 tilkendegivelse af vejledende videresalgspriser skal fremgå, at prisen er  

 vejledende.
Til § 15 Forslaget er udformet på baggrund af fremstillingen i betænkning nr. 1075,  

 s. 306-307, og afgrænsningen i lovforslagets § 2, nr. 1, 2. pkt., og nr. 2.
 Der henvises til bemærkningerne hertil samt til de indledende bemærkninger  

 til kapitel 2.
Til kapitel 5 Til § 16 Konkurrencerådets afgørelser i henhold til loven kan efter forslagets § 16  

 ikke indbringes for anden administrativ myndighed end Konkurrenceankenævnet.
 Det foreslås at bevare princippet fra monopolloven, om at rådets  

 afgørelser ikke kan indbringes for domstolene, før ankenævnets afgørelser  

 foreligger.
Til § 17 Forslaget er formuleret i overensstemmelse med de synspunkter, der er  

 anført i betænkning nr. 1075, s. 354-358.
 »Monopol-ankenævnet« foreslås ændret til  

 »Konkurrenceankenævnet«.
I stk. 1. foreslås ankenævnet opretholdt i sin nuværende form med  

 den ændring, at den praksis, der hidtil er fulgt med at udpege en juridisk  

 ekspert som et af medlemmerne, formaliseres.
Samtidig ophæves  

 organisationernes forhandlingsret i forbindelse med udnævnelse af medlemmer,  

 jf. betænkning nr. 1075, s. 357.
 Medlemmerne og suppleanterne vil som hidtil være permanent udnævnt, dog  

 ophører hvervet med udgangen af den måned, hvori vedkommende medlem fylder 65  

 år.
I lighed med, hvad der gælder for Konkurrencerådets virksomhed ifølge  

 forslagets § 4, stk. 4, vil industriministeren ifølge stk. 3 fastsætte  

 nærmere regler for ankenævnets virksomhed.
I disse regler forudsættes de  

 nugældende regler om adgang til at begære mundtlig procedure, ankenævnets  

 mulighed for at indhente yderligere oplysninger samt ankenævnets adgang til  

 at antage medhjælp opretholdt.
Hjemmelen angår således den praktiske  

 tilrettelæggelse af ankenævnets arbejde og indeholder ingen adgang til at  

 regulere hvilke spørgsmål, der kan indbringes for nævnet.
 Med hensyn til anvendelsen af offentlighedsloven og forvaltningsloven  

 henvises til bemærkningerne til forslagets § 10.
Til § 18 Forslaget er udarbejdet på baggrund af de overvejelser, der er anført i  

 betænkning nr. 1075, s. 294-295 og 358-359.
Stk. 1 indeholder en udtømmende opregning af hvilke afgørelser, der kan  

 påklages til ankenævnet.
Bestemmelsen skal ses i sammenhæng med forslagets §  

 16, hvoraf det fremgår, at Konkurrencerådets afgørelser i henhold til loven  

 ikke kan indbringes for anden administrativ myndighed end  

 Konkurrenceankenævnet.
De to bestemmelser regulerer således udtømmende den  

 administrative rekursadgang for afgørelser truffet i henhold til  

 konkurrenceloven.
 I sager, der kan påklages til ankenævnet, jf. § 18, stk. 1, kan der ikke  

 ske indbringelse for Landsretten, før ankenævnets afgørelse foreligger, jf. §  

 16.
Efter stk. 2 skal klage over Konkurrencerådets afgørelser  

 indbringes for ankenævnet senest 4 uger efter, at afgørelsen er meddelt den  

 pågældende.
Klagefristen indføres, fordi parterne har et berettiget krav på  

 inden for en rimelig tid at kende deres retsstilling i forhold til  

 konkurrenceloven.
Det følger af stk. 3, at alene klage over rådets afgørelse om  

 hemmeligholdelse i forbindelse med offentliggørelse har opsættende virkning,  

 når afgørelsen indbringes for ankenævnet.
I andre tilfælde, herunder sager om  

 leveringsnægtelse, afgøres spørgsmålet om opsættende virkning af rådet eller  

 ankenævnet.
 Da det i praksis har vist sig vanskeligt at overholde den gældende 4-ugers  

 frist for indbringelse af ankenævnets afgørelser for domstolene, foreslås den  

 i stk. 4 ændret til 8 uger.
Til kapitel 6 Til § 19 Bestemmelsen i monopollovens § 20 om pålæg af tvangsbøder for manglende  

 anmeldelse eller meddelelse af oplysninger til Monopoltilsynet foreslås  

 videreført.
En sådan sanktion, der fremtvinger lovens efterlevelse, er at  

 foretrække fremfor en efterfølgende straffesag efter konkurrencelovens § 20.
 Kompetencen til at pålægge tvangsbøder foreslås tillagt Konkurrencerådet.  

 Herved følger man de principper, der er kommet til udtryk ved den  

 strukturomlægning, der har fundet sted inden for Industriministeriets område,  

 hvorefter det tilsigtes, i det omfang det skønnes administrativt forsvarligt,  

 at overføre opgavevaretagelsen og det dertil knyttede ansvar til de  

 pågældende styrelser.
Til § 20 Straffen for overtrædelse af konkurrencelovens stafbelagte bestemmelser er  

 bøde, medmindre højere straf er forskyldt efter anden lovgivning.
I  

 modsætning til, hvad der gælder efter monopolloven og pris- og avanceloven,  

 er der ikke efter konkurrenceloven mulighed for idømmelse af hæfte, når der  

 foreligger skærpende omstændigheder.
Endvidere er det som i andre nyere  

 erhvervslove alene fundet påkrævet at benytte straf som sanktionsmiddel i  

 tilfælde, hvor overtrædelsen kan tilregnes som forsætlig eller groft uagtsom.
Særligt bemærkes, at overtrædelse af konkurrencelovens § 14 om  

 fastsættelse af mindstepriser eller -avancer efter konkurrenceloven kan  

 straffes med bøde.
Der henvises til betænkning nr. 1075, s. 278.
 For at straffe tilsidesættelse af en aftale, jf. § 20, stk. 1, nr. 3, må  

 det forudsættes, at aftalen har samme klarhed som et påbud.
Til § 21 I de fleste tilfælde vil det formentligt være tilstrækkeligt at pålægge  

 tvangsbøder efter § 19, såfremt de ønskede oplysninger ikke stilles til  

 Konkurrencerådets rådighed.
I de tilfælde, hvor pålæg af tvangsbøder ikke  

 skønnes at være et tilstrækkeligt eller hensigtsmæssigt middel, kan  

 repræsentanter for Konkurrencerådet efter indhentet retskendelse foretage de  

 fornødne undersøgelser m.v. på stedet.
Til kapitel 7 Til § 22 Samtidig med ophævelsen af monopolloven ophæves dermed også de  

 bestemmelser, som er udstedt med hjemmel i denne lov, se bilag 1 til  

 lovforslaget.
 I stk. 3 foreslås, at anmeldelser af aftaler og vedtagelser,  

 foretaget før konkurrencelovens ikrafttræden, overføres til Konkurrencerådet.
 I monopollovens § 6, stk. 1 er det fastsat, at »aftaler og  

 vedtagelser, som udøver eller vil kunne udøve væsentlig indflydelse på pris-,  

 produktions-, omsætnings- eller transportforhold i hele landet eller inden  

 for lokale markedsområder« skal anmeldes til Monopoltilsynet.
Som det fremgår af bemærkningerne til lovforslagets § 5, stk. 1,  

 opretholdes med visse ændringer en umiddelbar anmeldelsespligt for aftaler og  

 vedtagelser.
Det er derfor ikke hensigtsmæssigt at lade de bestående  

 anmeldelser bortfalde automatisk ved ophævelsen af bestemmelserne i  

 monopolloven, således at parterne i alle hidtidige aftaler og vedtagelser  

 blev nødt til at tage stilling til en fornyet anmeldelse af allerede  

 bestående aftaler og vedtagelser.
På den anden side må det forudsættes, at  

 Konkurrencerådet i forbindelse med ikrafttræden af de nye bestemmelser om  

 anmeldelse skal vurdere, i hvilket omfang anmeldelser, indgivet efter de  

 hidtidige bestemmelser, bør opretholdes.
I monopollovens § 6, stk. 2, er der foreskrevet anmeldelsespligt for visse  

 enkeltvirksomheder m.v.
Denne bestemmelse er ikke opretholdt i lovudkastet,  

 hvorfor der ikke er behov for nogen bestemmelse om, at disse anmeldelser  

 overføres til Konkurrencerådet.
Rådet vil i forbindelse med lovens  

 ikrafttræden kunne vurdere, i hvilket omfang anmeldelsespligten efter  

 monopollovens § 6, stk. 2, skal erstattes af en indberetningspligt, jf.  

 lovforslagets § 7, nr. 1.
 Tilsvarende gælder for prisindberetninger, jf. § 3 i pris- og avanceloven.
De i medfør af stk. 4 videreførte forskrifter er opregnet i bilag 2  

 til lovforslaget.
Forskrifterne videreføres i op til et år.
Konkurrencerådet  

 må inden da tage stilling til, om nye bekendtgørelser skal udstedes i medfør  

 af lovforslagets § 7, nr. 2, eller § 13, stk. 1.
I stk. 5 hjemles adgang til at idømme straf af bøde for forsætlig  

 eller groft uagtsom overtrædelse af de omhandlede bekendtgørelser.
I tre  

 bekendtgørelser, MT nr. 10-77 og 11-77 af 25. februar 1977 og MT nr. 31-77 af  

 23. november 1977, er der tillige adgang til at idømme hæftestraf.
Hjemmelen  

 hertil indeholdes i § 15, stk. 3, i lov om priser og avancer.
Men da adgangen  

 til at idømme hæftestraf for overtrædelser i det hele taget er bortfaldet i  

 lovforslaget, er bestemmelserne om hæftestraf i bekendtgørelserne MT nr. 10,  

 11 og 31-77 således ophævet.
Til § 23 Hverken monopolloven eller pris- og avanceloven har været gældende på  

 Færøerne.
 Det grønlandske Hjemmestyre overtog pr. 1. januar 1986 lovgivnings- og  

 administrationskompetencen vedrørende konkurrencelovgivningen.
Bilag 1 Fortegnelse over bekendtgørelser, som ophæves ved konkurrencelovens  

 ikrafttræden:
 Bekendtgørelse nr. 193 af 18. juni 1955 med ændring af 2. januar 1961 om  

 registrering af anmeldelser i henhold til monopolloven, bekendtgørelse nr.  

 195 af 18. juni 1955 om monopollovens anvendelse på forsikringsselskaber,  

 cirkulære nr. 208 af 18. juni 1955 om forretningsorden for Monopolrådet,  

 cirkulære nr. 233 af 30. juni 1955 om forretningsorden for  

 Monopol-ankenævnet, cirkulære nr. 195 af 21. december 1984 om regulativ for  

 Monopoldirektoratet.
Bilag 2 Følgende bekendtgørelser, som er udstedt i medfør af pris- og avanceloven,  

 er gældende ved lovforslagets fremsættelse:
 1) Med hjemmel i lovens § 6, stk. 2 (bestemmelser om, at »der ved  

 beregningen af priser, takster, honorarer og avancer skal anvendes bestemte  

 kalkulationsregler«):
 Bekendtgørelse MT nr. 10-77 af 25. februar 1977 om indeksregulering af  

 entreprisesummer for bygge- og anlægsarbejder.
 Bekendtgørelse MT nr. 11-77 af 25. februar 1977 om indeksregulering af  

 priser for typehuse og byggesæt til typehuse.
 Bekendtgørelse MT nr. 31-77 af 23. november 1977 om regulering af  

 entreprisesummer for visse anlægsarbejder.
 2) Med hjemmel i lovens § 11, stk. 1 (bestemmelser om »mærkning eller  

 skiltning med pris, om fakturering og om dokumentation for  

 prisberegningen«):
 Bekendtgørelse MT nr. 30-78 af 5. oktober 1978 om faktureringsbestemmelser  

 for formidling af udlejning af ferieboliger.
 Bekendtgørelse MT nr. 4-82 af 24. maj 1982 om fakturering af  

 flyttearbejde.
 Bekendtgørelse MT nr. 2-83 af 16. juni 1983 om faktureringsregler for  

 bogførings-, regnskabs- og revisionsvirksomhed og dermed ligestillet  

 virksomhed.
 Bekendtgørelse MT nr. 1-86 af 15. janaur 1986 om fakturering af vej-,  

 kloak- og betonarbejde, murer-, tømrer- og bygningssnedkerarbejde,  

 elektrikerarbejde samt blikkenslager- og VVS-arbejde.
 Bekendtgørelse MT nr. 2-86 af 15. januar 1986 om fakturering af  

 malerarbejde.
 Bekendtgørelse MT nr. 5-86 af 16. september 1986 om fakturering og  

 prisskiltning af autoreparation.
 Bekendtgørelse MT nr. 4-88 af 27. april 1988 om fakturering af  

 reparationsarbejde for husholdningsapparater til elektricitet og gas.
 Bekendtgørelse MT nr. 7-88 af 3. oktober 1988 om faktureringsregler for  

 formidling af annoncer og reklamer.
Der er ikke i disse bestemmelser angivet nogen tidsbegrænsning for deres  

 gyldighed.
Efter lovforslagets § 22, stk. 4, forbliver bestemmelserne i kraft  

 1 år fra lovens ikrafttræden, eller indtil de ophæves af Konkurrencerådet.
Efter 2. behandling den 30. maj 1989 Kapitel 1 Lovens formål og område § 1. Loven har til formål at fremme konkurrencen og dermed styrke  

 effektiviteten i produktion og omsætning af varer og tjenesteydelser m.v. ved  

 størst mulig gennemsigtighed vedrørende konkurrenceforhold og ved  

 foranstaltninger imod begrænsninger i erhvervsfriheden og andre skadelige  

 virkninger af konkurrencebegrænsninger.
I forbindelse med den stigende  

 internationalisering tilsigtes herved en konkurrence- og  

 effektivitetsbetinget udvikling af erhvervsstrukturen.
 § 2. Loven omfatter:
 1) Erhvervsvirksomheder og sammenslutninger af erhvervsdrivende. §§ 11-14  

 gælder ikke for erhvervsvirksomhed, hvis udøvelse i henhold til særlig  

 hjemmel bestemmes eller godkendes af det offentlige, i det omfang det  

 pågældende forhold er offentligt reguleret.
 2) Erhvervsvirksomhed udøvet af stats- eller kommunalforvaltningen, og som  

 består i at udbyde eller efterspørge varer eller tjenesteydelser m.v., som  

 har betydning for konkurrencen i erhvervslivet. §§ 11-14 gælder ikke for  

 sådan erhvervsvirksomhed.
§ 3. Loven omfatter ikke løn- og arbejdsforhold.
Konkurrencerådet kan dog  

 til brug ved administrationen af loven kræve oplysninger af organisationer og  

 virksomheder om løn- og arbejdsforhold.
Kapitel 2 Konkurrencerådet § 4. Loven administreres af Konkurrencerådet.
Stk. 2. Konkurrencerådet består af en formand og 14 medlemmer.
Formanden  

 udnævnes af kongen.
De øvrige medlemmer udnævnes af industriministeren for en  

 periode af 4 år.
Rådet skal omfatte et alsidigt kendskab til erhvervsforhold,  

 herunder juridiske, økonomiske, finansielle og forbrugermæssige forhold.  

 Formanden og 7 af rådets medlemmer skal være uafhængige af  

 erhvervsinteresser.
 Stk. 3. Til rådet knyttes et sekretariat under ledelse af en direktør.
 Stk. 4. Industriministeren fastsætter nærmere regler om rådets virksomhed.
Kapitel 3 Gennemsigtighed § 5. Aftaler og vedtagelser, hvorved der udøves eller vil kunne udøves  

 dominerende indflydelse på et markedsområde, skal anmeldes til  

 Konkurrencerådet inden 14 dage efter, at den pågældende aftale eller  

 vedtagelse er truffet.
 Stk. 2. Ændringer i forhold, hvorom anmeldelse er sket, skal ligeledes  

 anmeldes inden 14 dage.
 Stk. 3. Aftaler og vedtagelser, der er omfattet af bestemmelsen i stk. 1,  

 er ikke gyldige, medmindre de anmeldes inden for den foreskrevne frist.
 Stk. 4. Konkurrencerådet fastsætter nærmere regler om anmeldelse.
 § 6. Konkurrencerådet kan kræve alle oplysninger, herunder regnskaber,  

 regnskabsmaterialer, udskrift af bøger, andre forretningspapirer og  

 elektronisk lagrede data, som skønnes nødvendige for dets virksomhed eller  

 til afgørelse af, om et forhold er omfattet af lovens bestemmelser.
 § 7. Hvor konkurrencen ikke er tilstrækkelig virksom, eller hvor der af  

 andre særlige grunde er behov for at følge konkurrenceforholdene eller skabe  

 gennemsigtighed i prisforhold, kan Konkurrencerådet:
1) for en periode af op til to år ad gangen pålægge en virksomhed eller  

 sammenslutning m.v. inden for en nærmere fastsat frist løbende at indberette  

 nærmere angivne arter af oplysninger om priser, avancer, rabatter, bonus,  

 forretningsbetingelser, finansielle og organisatoriske forbindelser m.v., 2) fastsætte regler om fakturering og anden dokumentation for  

 prisberegningen, 3) fastsætte regler om mærkning eller skiltning med pris og mængde.
 § 8. Konkurrencerådet skal foretage og kan offentliggøre undersøgelser,  

 der er egnet til at fremme gennemsigtighed vedrørende konkurrenceforhold, jf.  

 dog § 10, stk. 2.
 Stk. 2. Virksomheder eller sammenslutninger m.v. omfattet af en  

 undersøgelse skal gøres bekendt med undersøgelsen før dens offentliggørelse.
 Stk. 3. Virksomhedens eller sammenslutningens m.v. eventuelle bemærkninger  

 skal efter anmodning offentliggøres sammen med undersøgelsen, hvis  

 bemærkningerne er fremsat til rådet senest 30 dage efter undersøgelsens  

 modtagelse.
 § 9. Konkurrencerådet kan, hvor dette skønnes egnet til at fremme  

 konkurrencen og dermed styrke effektiviteten, offentliggøre oplysninger om  

 priser, rabatter og bonus m.v., jf. dog § 10, stk. 2.
 § 10. § 12, stk. 1, nr. 2, i lov om offentlighed i forvaltningen gælder  

 ikke ved behandling af anmodning om aktindsigt i sager, som er omfattet af  

 denne lov, medmindre anmodningen angår oplysninger om tekniske forhold,  

 herunder forskning, produktionsmåder og produkter, eller enkelte kunders  

 forhold i pengeinstitutter og forsikringsselskaber.
 Stk. 2. Hvor en virksomhed eller sammenslutning m.v. vil kunne lide  

 væsentlig økonomisk skade, kan rådet under særlige omstændigheder bestemme,  

 at andre oplysninger end nævnt i stk. 1 ikke må udleveres eller gøres  

 offentligt tilgængelige.
Stk. 3. Den, der skal afgive oplysninger efter §§ 5, 6 og 7, nr. 1, kan  

 over for rådets formand begære, at oplysninger, som i medfør af stk. 1 og 2  

 ikke må udleveres eller gøres offentligt tilgængelige, heller ikke må afgives  

 over for rådets medlemmer.
Formanden afgør endeligt, i hvilket omfang og i  

 hvilken form oplysningerne bør afgives.
Kapitel 4 Foranstaltninger imod skadelige virkninger af konkurrencebegrænsninger § 11. Finder Konkurrencerådet, at der på et markedsområde foreligger en  

 konkurrencebegrænsning, der medfører eller vil kunne medføre skadelige  

 virkninger for konkurrencen og dermed effektiviteten i produktion og  

 omsætning af varer eller tjenesteydelser m.v. eller begrænsninger i  

 erhvervsfriheden, jf. § 1, kan rådet søge de skadelige virkninger bragt til  

 ophør ved forhandling.
 § 12. Kan de skadelige virkninger, der er nævnt i § 11, ikke bringes til  

 ophør ved forhandling, udsteder rådet påbud, som kan omfatte hel eller delvis  

 ophævelse af aftaler, vedtagelser, bestemmelser og forretningsbetingelser.
Stk. 2. Kan de skadelige virkninger ikke bringes til ophør ved påbud efter  

 stk. 1, kan rådet udstede påbud til en eller flere af de pågældende  

 virksomheder om at sælge til nærmere angivne købere på virksomhedens  

 sædvanligt gældende vilkår for tilsvarende salg.
Virksomheden kan dog altid  

 kræve kontant betaling eller betryggende sikkerhed.
 § 13. Medfører en konkurrencebegrænsning som omtalt i § 11, at en pris  

 eller en avance klart overstiger, hvad der såvel med hensyn til størrelse som  

 varighed ville kunne opnås på et marked med virksom konkurrence, og kan denne  

 følge ikke bringes til ophør på anden måde, fastsætter rådet for en periode  

 på op til et år ad gangen for bestemte varer og tjenesteydelser m.v.,  

 virksomheder eller sammenslutninger m.v. bestemmelse om:
1) at angivne priser eller avancer ikke må overskrides, eller 2) at der ved beregningen af priser og avancer skal anvendes bestemte  

 kalkulationsregler.
Stk. 2. Bedømmelsen af en pris eller en avance skal foretages på grundlag  

 af forholdene i virksomheder, der drives på en teknisk og kommercielt  

 hensigtsmæssig måde.
Ved fastsættelse af en pris for en vare eller  

 tjenesteydelse m.v. skal virksomheden have dækning for nødvendige  

 omkostninger samt en avance under hensyn til risikoen ved varens eller  

 tjenesteydelsens m.v. fremstilling og salg.
 Stk. 3. Konkurrencerådet kan ved fastsættelse af højestepriser eller  

 -avancer, hvor vægtige hensyn, herunder til forsknings- og  

 udviklingsintensive produktionsområder, taler derfor, fravige de principper,  

 der følger af stk. 2.
 § 14. Virksomheder eller sammenslutninger m.v. må ikke aftale, vedtage,  

 bestemme eller på anden måde betinge sig, at der ved videresalg i  

 efterfølgende omsætningsled skal overholdes mindstepriser eller -avancer,  

 medmindre Konkurrencerådet har godkendt de pågældende aftaler m.v.  

 Godkendelse kan gives, når vægtige grunde taler herfor.
 Stk. 2. Ved tilkendegivelse af vejledende videresalgspriser skal det  

 fremgå, at prisen er vejledende.
 § 15. Om virksomhed, som efter § 2, nr. 1, 2. pkt., og nr. 2, ikke er  

 omfattet af §§ 11-14, kan Konkurrencerådet rette henvendelse til vedkommende  

 offentlige myndighed og påpege mulige skadelige virkninger for konkurrencen.  

 Henvendelsen offentliggøres.
Kapitel 5 Anke § 16. Konkurrencerådets afgørelser efter loven kan ikke indbringes for  

 anden administrativ myndighed end Konkurrenceankenævnet og kan ikke  

 indbringes for domstolene, før ankenævnets afgørelse foreligger.
 § 17. Konkurrenceankenævnet består af en formand, som skal opfylde  

 betingelserne for at være højesteretsdommer, samt to andre medlemmer, som  

 skal have henholdsvis økonomisk og juridisk sagkundskab.
Stk. 2. Formanden og medlemmerne udpeges af industriministeren.
De skal  

 være uafhængige af erhvervsinteresser.
Hvervet ophører med udgangen af den  

 måned, hvori vedkommende fylder 70 år.
 Stk. 3. Industriministeren fastsætter nærmere regler for ankenævnets  

 virksomhed, herunder regler om gebyr for indbringelse af afgørelser for  

 ankenævnet.
 § 18. Afgørelser truffet efter § 2, § 3, 1. pkt., § 5, stk. 1 og 2, § 7, §  

 10, stk. 1 og 2, § 11, bortset fra beslutning om at afvise at behandle en  

 sag, § 12, § 13 og § 14 kan påklages til ankenævnet af:
1) den, afgørelsen retter sig til, og 2) den, som i øvrigt har individuel, væsentlig interesse i sagen.
Stk. 2. Klage til ankenævnet indgives senest 4 uger efter, at afgørelsen  

 er meddelt den pågældende.
Når særlige grunde taler derfor, kan ankenævnet se  

 bort fra overskridelse af klagefristen.
Stk. 3. Klage over afgørelse truffet efter § 10, stk. 1 og 2, har  

 opsættende virkning.
Klage over andre afgørelser kan af rådet eller  

 ankenævnet tillægges opsættende virkning.
Stk. 4. Ankenævnets afgørelse kan indbringes for landsretten senest 8 uger  

 efter, at afgørelsen er meddelt den pågældende.
Har ankenævnet ændret rådets  

 afgørelse, har rådet en tilsvarende adgang til at indbringe afgørelsen for  

 landsretten.
Finder indbringelse ikke sted inden for fristen, er ankenævnets  

 afgørelse endelig.
Kapitel 6 Straffebestemmelser, øvrige beføjelser § 19. Undlader nogen rettidigt til Konkurrencerådet at anmelde, give  

 oplysninger eller indberette i henhold til §§ 5, 6 og 7, kan rådet som  

 tvangsmiddel pålægge de pågældende daglige eller ugentlige bøder, der kan  

 inddrives ved udpantning.
 § 20. Medmindre højere straf er forskyldt efter anden lovgivning, straffes  

 med bøde den, der forsætligt eller groft uagtsomt:
1) overtræder § 5, stk. 1 og 2, og § 14, 2) afgiver urigtige eller vildledende oplysninger, jf. § 5, stk. 1 og 2, §  

 6 og § 7, nr. 1, 3) tilsidesætter en aftale, som er indgået efter forhandling mellem  

 Konkurrencerådet og vedkommende, jf. § 11, 4) undlader at efterkomme påbud udstedt efter § 12 eller ikke overholder  

 bestemmelser fastsat efter § 13, stk. 1, eller 5) afgiver urigtige eller vildledende oplysninger til ankenævnet eller  

 fortier forhold af betydning for den pågældende sag.
 Stk. 2. I forskrifter, der udstedes efter § 7, nr. 2 og 3, kan der  

 fastsættes straf af bøde for forsætlig eller groft uagtsom overtrædelse af  

 bestemmelser i forskrifterne.
Stk. 3. Er en overtrædelse begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelse begået af staten, en kommune eller et kommunalt  

 fællesskab, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfrist for strafansvar er 5 år.
 § 21. Repræsentanter for Konkurrencerådet kan efter retskendelse mod  

 behørig legitimation:
1) på stedet gøre sig bekendt med og foretage afskrift af enhver  

 oplysning, der har betydning for udøvelsen af tilsyn efter loven, herunder  

 regnskaber, regnskabsmateriale, bøger, andre forretningspapirer og  

 elektronisk lagrede data, samt 2) få adgang til en virksomheds eller sammenslutnings m.v. lokaler og  

 transportmidler.
Stk. 2. Politiet yder bistand hertil.
Justitsministeren kan efter  

 forhandling med industriministeren fastsætte nærmere regler herom.
Kapitel 7 Ikrafttrædelses- og overgangsbestemmelser § 22. Loven træder i kraft den 1. januar 1990.
 Stk. 2. Samtidig ophæves lov om tilsyn med monopoler og  

 konkurrencebegrænsninger, jf. lovbekendtgørelse nr. 108 af 11. marts 1986, og  

 lov om priser og avancer, jf. lovbekendtgørelse nr. 109 af 11. marts 1986.
 Stk. 3. Anmeldelser, der i overensstemmelse med § 6, stk. 1, i lov om  

 tilsyn med monopoler og konkurrencebegrænsninger er foretaget før den 1.  

 januar 1990, overføres til Konkurrencerådet.
 Stk. 4. Bestemmelser om fastsættelse af priser m.v. og om fakturering, som  

 er fastsat efter § 6, stk. 2, og § 11, stk. 1, i lov om priser og avancer  

 forbliver i kraft 1 år fra lovens ikrafttræden, eller indtil de udløber eller  

 ophæves af Konkurrencerådet.
 Stk. 5. Forsætlig eller groft uagtsom overtrædelse af bestemmelser nævnt i  

 stk. 4 straffes med bøde.
 § 23. Loven gælder ikke for Færøerne og Grønland.
