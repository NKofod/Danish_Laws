Nr LSF 85 Forslag til Lov om ændring af lov om Københavns Fondsbørs, lov om  

 aktieselskaber og lov om forsikringsvirksomhed (Insiderhandel) Fremsat af industrministeren (Anne Birgitte Lundholt) den 23. januar 1991 Vedtaget ved tredjebehandling den 14. maj 1991 Lov nr. 343 af 06/06/1991 § 1 I lov om Københavns Fondsbørs, jf. lovbekendtgørelse nr. 536 af 8.  

 september 1988, foretages følgende ændringer:
 1. I § 10 indsættes som nyt nummer:
»6) at Fondsbørsen overvåger den indberetningspligtige handel med  

 værdipapirer.« 2. I § 13, stk. 2, indsættes efter 1. pkt. som nyt punktum:
»Til brug for administrationen af § 10, nr. 6, kan tilsvarende pålæg  

 gives den, der er indberetningspligtig efter § 34.« 3. Efter § 19 indsættes som ny paragraf:
»§ 19 a.
Et selskab, der har aktier optaget til notering på  

 Københavns Fondsbørs, skal straks give Fondsbørsen meddelelse om selskabets  

 og dets datterselskabers samlede besiddelse af aktier i selskabet, når den  

 pågældende værdi af disse udgør 2 pct. eller mere af aktiekapitalen i  

 selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse og ændringen udgør 2 pct. eller mere af aktiekapitalen.
Stk. 3. De i stk. 1 og 2 nævnte meddelelser til Københavns  

 Fondsbørs skal indeholde oplysning om den aktuelle aktiebesiddelse fordelt på  

 aktieklasser og om den til Fondsbørsen senest indberettede  

 aktiebesiddelse.« 4. I § 35, stk. 1, indsættes som nyt nummer:
»5) at lovens §§ 39 a-39 d overholdes.« 5. § 35, stk. 2, affattes således:
» Stk. 2. § 49, stk. 3, § 50, stk. 1 og 4, § 50 a og § 51 i  

 lov om banker og sparekasser m.v. finder tilsvarende anvendelse.« 6. Efter § 35 indsættes:
» § 35 a.
Er der grundlag for at formode, at der er sket en  

 overtrædelse af §§ 39 a eller 39 b, kan Finanstilsynet pålægge fysiske og  

 juridiske personer at afgive de oplysninger, der er nødvendige til sagens  

 undersøgelse.
Tilsynet kan pålægge de i § 4, stk. 1, nævnte selskaber at  

 indberette visse oplysninger i elektronisk form.
 Stk. 2. Tilsynet kan indhente oplysninger, herunder i elektronisk  

 form, fra offentlige myndigheder.
Stk. 3. Ansatte på Københavns Fondsbørs bistår efter anmodning fra  

 Finanstilsynet i de undersøgelser, der iværksættes efter stk. 1.« 7. Kapitel 11 affattes således:
»Kapitel 11 Misbrug af oplysninger § 39. Ved værdipapirer forstås i dette kapitel:
 1) Værdipapirer af enhver art, herunder finansielle kontrakter, der er  

 optaget til handel på en børs eller et tilsvarende reguleret marked for  

 værdipapirer i en eller flere af medlemsstaterne i De Europæiske Fællesskaber  

 eller i de nordiske lande.
 2) Unoterede finansielle kontrakter, der er knyttet til et eller flere  

 værdipapirer, som er optaget til notering på Københavns Fondsbørs.
 Stk. 2. Ved intern viden forstås ikkeoffentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
Stk. 3. En oplysning anses i nærværende kapitel for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til  

 Københavns Fondsbørs, når oplysningen er videresendt herfra.
§ 39 a.
Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en af de i § 4, stk. 1, nævnte virksomheder viden  

 eller formodning om, at den, der ønsker at købe eller sælge værdipapirer, er  

 i besiddelse af intern viden, må virksomheden ikke medvirke til handelens  

 gennemførelse.
 Stk. 3. Uanset bestemmelsen i stk. 1 kan de i § 4, stk. 1, nævnte  

 virksomheder samt realkreditinstitutter og andre obligationsudstedende  

 institutter foretage sædvanlig handel, såfremt handelen sker på en kundes  

 vegne og som et normalt led i effektueringen af kundens ordre eller handelen  

 sker som et normalt led i virksomhedens funktion som marketmaker i det  

 pågældende værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
§ 39 b.
Den, der er i besiddelse af intern viden, må ikke  

 videregive denne viden til andre, medmindre videregivelsen er et normalt led  

 i udøvelsen af vedkommendes beskæftigelse, erhverv eller funktion.
Stk. 2. Udstedere af værdipapirer skal udarbejde interne regler  

 med det formål at hindre, at intern viden er tilgængelig for andre end dem,  

 der har et behov herfor.
Tilsvarende regler skal udarbejdes af offentlige  

 myndigheder og virksomheder, herunder pengeinstitutter, børsmæglerselskaber,  

 advokater og revisorer, som i kraft af deres virksomhedsudøvelse regelmæssigt  

 kommer i besiddelse af intern viden.
 § 39 c . En udsteder af værdipapirer og dennes moderselskab skal  

 udarbejde interne regler for bestyrelsesmedlemmers, direktørers og andre  

 medarbejderes adgang til for egen eller tredjemands regning at handle med de  

 af udstederen udstedte værdipapirer og dertil knyttede finansielle  

 kontrakter.
 Stk. 2. Offentlige myndigheder og virksomheder, herunder  

 pengeinstitutter, børsmæglerselskaber, advokater og revisorer, der i kraft af  

 deres virksomhedsudøvelse regelmæssigt kommer i besiddelse af intern viden,  

 skal udarbejde interne regler som foreskrevet i stk. 1. Er de i 1. pkt.  

 nævnte virksomheder organiseret som interessentskaber, kommanditselskaber  

 eller lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 39 b, stk.  

 2, skal på forlangende udleveres til Københavns Fondsbørs og Finanstilsynet.
§ 39 d.
Medvirker et af de i § 4, stk. 1, nævnte selskaber ved en  

 handel med værdipapirer, skal den, der køber eller sælger værdipapirerne,  

 identificere sig over for selskabet.
Identifikationen skal omfatte navn,  

 adresse og CPR- eller SE-nummer eller anden lignende identifikation, hvis den  

 pågældende ikke har et CPR- eller SE-nummer.
Sker handelen på vegne af  

 tredjemand, skal dette tillige oplyses.
Stk. 2. Selskabet skal registrere de i stk. 1 nævnte  

 oplysninger.« 8. I § 43, stk. 2, indsættes som 3. pkt.:
»Bestemmelsen i 2. pkt. omfatter ikke Finanstilsynets pålæg efter §  

 35 a.« 9. § 44, stk. 1, 1. pkt., affattes således:
»Overtrædelse af § 3, § 4, § 7, stk. 3, § 19 a, § 24, stk. 1 og 3, §  

 26, 2. pkt., § 29, § 30, § 34, § 37, stk. 2, § 39 a, stk. 2, § 39 b, stk. 2,  

 § 39 c og § 39 d straffes med bøde.« 10. § 44, stk. 3, affattes således:
» Stk. 3. Den, der ikke efterlever et pålæg efter § 13, stk.  

 2, § 35, stk. 3, § 35 a, stk. 1, og § 46 eller afgiver urigtige eller  

 vildledende oplysninger til Finanstilsynet, straffes med bøde, for så vidt  

 højere straf ikke er forskyldt efter borgerlig straffelov.« 11. § 44, stk. 5, affattes således:
» Stk. 5. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges staten, kommunen eller det kommunale fællesskab  

 bødeansvar.« 12. Efter § 44 indsættes:
» § 44 a.
Overtrædelse af § 39 a, stk. 1, og § 39 b, stk. 1,  

 straffes med bøde, hæfte eller fængsel i indtil 1 år og 6 måneder.
Er  

 overtrædelsen af § 39 a, stk. 1, forsætlig og af særlig grov beskaffenhed,  

 eller er der begået et større antal forsætlige overtrædelser, kan straffen  

 stige til fængsel i 4 år.
Stk. 2. Bestemmelsen i § 44, stk. 5, finder tilsvarende  

 anvendelse.« 13. I § 45 indsættes som stk. 2:
» Stk. 2. Undlader en fysisk eller juridisk person at opfylde  

 de pligter, som påhviler dem efter § 35 a, stk. 1, kan Finanstilsynet som  

 tvangsmiddel pålægge den fysiske person eller den juridiske person som sådan  

 eller de for den juridiske person ansvarlige personer daglige eller ugentlige  

 tvangsbøder.« § 2 I lov om aktieselskaber, jf. lovbekendtgørelse nr. 434 af 20. juni 1989,  

 som ændret ved lov nr. 308 af 16. maj 1990, foretages følgende ændring:
 I § 53 indsættes efter stk. 1 som nyt stykke:
»Stk. 2. Bestyrelsesmedlemmer, direktører og ledende  

 medarbejdere i de i § 28 c nævnte selskaber skal lade deres besiddelse af  

 aktier i selskabet og i selskaber inden for samme koncern notere på  

 vedkommendes eget navn i selskabets aktiebog, jf. §§ 25 og 26. Disse  

 selskaber skal føre en fortegnelse over ledende medarbejdere i tilknytning  

 til protokollen i stk. 1. Fortegnelsen skal angive de pågældendes fulde navn  

 og bopæl.« Stk. 2 bliver herefter stk. 3.
§ 3 I lov om forsikringsvirksomhed, jf. lovbekendtgørelse nr. 726 af 31.  

 oktober 1991, som ændret ved lov nr. 308 af 16. maj 1990, foretages følgende  

 ændring:
 I § 90 indsættes efter stk. 4 som nyt stykke:
»Stk. 5. Bestemmelsen i aktieselskabslovens § 53, stk. 2,  

 finder tilsvarende anvendelse på forsikringsaktieselskaber.« § 4 Stk. 1. Loven træder i kraft den 1. august 1991.
 Stk. 2. Bestemmelserne i § 1, nr. 7, træder dog først i kraft den  

 1. januar 1992 for så vidt angår forpligtelserne til at udarbejde interne  

 regler efter § 39 b, stk. 2, og § 39 c. §§ 2 og 3 træder ligeledes først i  

 kraft den 1. januar 1992.
Oprindeligt fremsat forslag § 1 I lov om Københavns Fondsbørs, jf. lovbekendtgørelse nr. 536 af 8.  

 september 1988, foretages følgende ændringer:
 1. I § 10 indsættes som nyt nr.:
»6) at Fondsbørsen overvåger den indberetningspligtige handel med  

 værdipapirer.« 2. I § 35, stk. 1, indsættes som nyt nr.:
»5) at lovens §§ 39a-39d overholdes.« 3. § 35, stk. 2, affattes således:
» Stk. 2. § 49, stk. 3, § 50, stk. 1 og 4, § 50a og § 51 i lov  

 om banker og sparekasser m.v. finder tilsvarende anvendelse.« 4. Efter § 35 indsættes:
» § 35 a.
Er der grundlag for at formode, at der er sket en  

 overtrædelse af §§ 39a eller 39b, kan Finanstilsynet pålægge fysiske og  

 juridiske personer, at afgive de oplysninger, der er nødvendige til sagens  

 undersøgelse.
Tilsynet kan pålægge de i § 4, stk. 1, nævnte selskaber at  

 indberette visse oplysninger i elektronisk form.
 Stk. 2. Tilsynet kan indhente oplysninger, herunder i elektronisk  

 form, fra offentlige myndigheder, såfremt oplysningerne er nødvendige til  

 sagens undersøgelse.
Stk. 3. Ansatte på Københavns Fondsbørs bistår efter anmodning fra  

 Finanstilsynet i de undersøgelser, der iværksættes efter stk. 1.« 5. Kapitel 11 affattes således:
»Kapitel 11 Misbrug af oplysninger.
 § 39. Ved værdipapirer forstås i dette kapitel:
 1) Værdipapirer af enhver art, herunder finansielle kontrakter, der er  

 optaget til handel på en børs eller et tilsvarende, reguleret marked for  

 værdipapirer i en eller flere af medlemsstaterne i De Europæiske Fællesskaber  

 eller i de nordiske lande.
 2) Unoterede finansielle kontrakter, der er knyttet til et eller flere  

 værdipapirer, som er optaget til notering på Københavns Fondsbørs.
 Stk. 2. Ved intern viden forstås ikke-offentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, og som må antages at ville kunne få betydning for kursdannelsen på et  

 eller flere værdipapirer, hvis oplysningerne blev offentliggjort.
Stk. 3. En oplysning anses i nærværende kapitel for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til  

 Københavns Fondsbørs, når oplysningen er videresendt herfra.
§ 39 a.
Køb, salg samt rådgivning eller anden form for  

 tilskyndelse til køb eller salg af et værdipapir må ikke foretages af nogen,  

 der har intern viden, som kan være af betydning for handlen.
 Stk. 2. Har en af de i § 4, stk. 1, nævnte virksomheder viden  

 eller formodning om, at den, der ønsker at købe eller sælge værdipapirer, er  

 i besiddelse af intern viden, må virksomheden ikke medvirke til handlens  

 gennemførelse.
 Stk. 3. Uanset bestemmelsen i stk. 1 kan de i § 4, stk. 1, nævnte  

 virksomheder foretage sædvanlig handel, såfremt handlen sker på en kundes  

 vegne og som et normalt led i effektueringen af kundens ordre, eller handlen  

 sker som et normalt led i virksomhedens funktion som market-maker i det  

 pågældende værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
§ 39 b.
Den, der er i besiddelse af intern viden, må ikke  

 videregive denne viden til andre, medmindre videregivelsen er et normalt led  

 i udøvelsen af vedkommendes beskæftigelse, erhverv eller funktion.
§ 39 c . En udsteder af værdipapirer og dets moderselskab skal  

 udarbejde interne regler for bestyrelsesmedlemmers, direktørers og ledende  

 medarbejderes adgang til for egen eller trediemands regning at handle med de  

 af udstederen udstedte værdipapirer og dertil knyttede finansielle  

 kontrakter.
Stk. 2. Interne regler udstedt efter stk. 1 skal på forlangende  

 udleveres til Københavns Fondsbørs og Finanstilsynet.
§ 39 d.
Medvirker et af de i § 4, stk. 1, nævnte selskaber ved en  

 handel med værdipapirer, skal den, der køber eller sælger værdipapirerne,  

 identificere sig over for selskabet.
Identifikationen skal omfatte navn,  

 adresse og CPR- eller SE-nummer eller anden lignende identifikation, hvis den  

 pågældende ikke har et CPR- eller SE-nummer.
Sker handelen på vegne af  

 trediemand, skal dette tillige oplyses.
Stk. 2. Selskabet skal registrere de i stk. 1 nævnte  

 oplysninger.« 6. I § 43, stk. 2, indsættes som 3. pkt.:
»Bestemmelsen i 2. pkt. omfatter ikke Finanstilsynets pålæg efter §  

 35a.« 7. I § 44, stk. 1, ændres: »og § 39« til: »§  

 39 a, stk. 2, §§ 39 c og 39 d«.
 8. § 44, stk. 3, affattes således:
» Stk. 3. Den, der ikke efterlever et pålæg efter § 13, stk.  

 2, § 35, stk. 3, § 35 a, stk. 1, og § 46 eller afgiver urigtige eller  

 vildledende oplysninger til Finanstilsynet, straffes med bøde, for så vidt  

 højere straf ikke er forskyldt efter borgelig straffelov.« 9. § 44, stk. 5, affattes således:
» Stk. 5. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges staten, kommunen eller det kommunale fællesskab  

 bødeansvar.« 10. Efter § 44 indsættes:
» § 44 a.
Overtrædelse af § 39 a, stk. 1, og § 39 b straffes  

 med bøde, hæfte eller fængsel i indtil 1 år og 6 måneder.
Er overtrædelsen af  

 § 39a, stk. 1, forsætlig og af særlig grov beskaffenhed, eller når et større  

 antal forsætlige overtrædelser er begået, kan straffen stige til fængsel i 4  

 år.
Stk. 2. Bestemmelsen i § 44, stk. 5, finder tilsvarende  

 anvendelse.« 11. I § 45 indsættes som stk. 2:
» Stk. 2. Undlader en fysisk eller juridisk person at opfylde  

 de pligter, som påhviler dem efter § 35a, stk. 1, kan Finanstilsynet som  

 tvangsmiddel pålægge den fysiske person eller den juridiske person som sådan  

 eller de for den juridiske person ansvarlige personer daglige eller ugentlige  

 tvangsbøder.« § 2 Loven træder i kraft den 1. august 1991.
Bemærkninger til lovforslaget Almindelige bemærkninger.
 1.Baggrund.
 Formålet med lovforslaget er først og fremmest at gennemføre Rådets  

 direktiv af 13. november 1989 (89/592/EØF) om samordning af retsforskrifterne  

 vedrørende insiderhandel (herefter kaldet insiderdirektivet eller  

 direktivet). Direktivet skal implementeres senest den 1. juni 1992. Endvidere  

 foreslås en forbedring af mulighederne for at undersøge handler, som giver  

 mistanke om misbrug af interne oplysninger.
Den nuværende bestemmelse i Fondsbørslovens § 39 indeholder et forbud mod  

 misbrug af selskabsoplysninger, der ikke er offentliggjort.
Siden  

 fondsbørsloven trådte i kraft, har Københavns Fondsbørs og Finanstilsynet  

 undersøgt en række sager, hvor der har været mistanke om insiderhandel.
Ingen  

 af disse sager har ført til tiltalerejsning.
I Folketinget blev der  

 henholdsvis den 13. december 1989 og den 23. januar 1990 stillet to forslag  

 til Folketingsbeslutning.
Der henvises til Folketingstidende 1989/90 Tillæg  

 A, spalte 2733, vedrørende beslutningsforslag nr.
B 47 om styrkelse af  

 tilsynet med Fondsbørsen.
Forslaget blev 1. behandlet i Folketinget den 18.  

 januar 1990, jf.
Folketingstidende spalte 4832 ff.
Endvidere henvises til Folketingstidende Tillæg A, spalte 4743, vedrørende  

 beslutningsforsalg nr.
B 54 om styrkelse af Københavns Fondsbørs'  

 internationale status.
Forslaget blev 1. behandlet i Folketinget den 7.  

 februar 1990, jf.
Folketingstidende spalte 6005 ff.
På denne baggrund nedsatte industriministeren den 28. juni 1990 et  

 børsudvalg, der blandt andet skulle udrede, om reglerne vedrørende  

 insider-handel, således som de er formuleret i insider-direktivet, er  

 tilstrækkelige, og fremlægge forslag til, hvorledes de danske insiderregler  

 bør være.
Udvalget forventes at afgive betænkning i løbet af foråret 1991 om  

 insider-problemerne.
Regeringen har imidlertid af hensyn til tilliden til det danske børsmarked  

 ønsket at fremskynde en gennemførelse af direktivets bestemmelser, hvorfor  

 forslaget fremsættes allerede nu.
Det forventes, at udvalget vil fremkomme  

 med forslag til yderligere ændringer, der ikke er en følge af direktivets  

 minimumskrav.
 2.Insiderdirektivet.
Formålet med direktivet er dobbelt.
Dels skal det sikre, at  

 medlemsstaterne har et mindstemål af regler, der forhindrer, at intern viden  

 udnyttes i forbindelse med værdipapirhandel.
Dels skal direktivet lette det  

 indre marked for værdipapirer og styrke medlemslandenes mulighed for at  

 bekæmpe insider-handler mere effektivt på tværs af grænserne.
Direktivet er et minimumsdirektiv.
Det betyder, at medlemsstaterne kan  

 fastsætte strengere regler end de vedtagne EF-regler, men de strengere  

 nationale regler må selvsagt ikke indebære forskelsbehandling.
Direktivet omfatter som udgangspunkt alle handler med børsnoterede  

 værdipapirer.
Undtaget fra direktivet er dog handler, der udføres af en  

 suveræn stat, dens centralbank eller et andet organ, som staten giver  

 beføjelse dertil, når det sker i forbindelse med statens monetære politik,  

 valutapolitik eller gældsforvaltningspolitik.
Endvidere kan medlemsstaterne  

 undtage handler, som foretages uden for et børsmarked uden en professionel  

 formidlers medvirken.
Direktivet forbyder enhver insider at handle - direkte såvel som indirekte  

 - med værdipapirer på baggrund af intern viden.
Desuden forbyder direktivet,  

 at et selskabs ledelse, rådgivere med flere videregiver intern viden, samt at  

 de på baggrund af en sådan viden tilskynder trediemand til at handle med  

 værdipapirer udstedt af selskabet.
Direktivet fastslår desuden, at udstedere er pålagt oplysningspligt  

 vedrørende væsentlige forhold.
Dog kan den kompetente myndighed dispensere  

 fra dette krav.
 Medlemsstaterne skal sikre reglerne ved at fastsætte passende sanktioner.
 3.Lovforslagets væsentligste bestemmelser.
Det væsentligste nye i lovforslaget er forbudet mod videregivelse af  

 intern viden.
Dette forbud gælder, uanset at der ikke er nogen  

 insider-hensigt forbunden med videregivelsen.
Det søger dermed at begrænse,  

 at intern viden kommer i hænderne på for mange personer, der derved får  

 mulighed for insider-handel.
Det foreslås desuden, at Finanstilsynet gives hjemmel til at indhente  

 oplysninger fra fysiske og juridiske personer samt offentlige myndigheder med  

 henblik på at undersøge sager, hvor der er mistanke om insider-handel.
Visse  

 oplysninger vil kunne indhentes i elektronisk form.
 Endvidere foreslås der regler om, at udstedere og disses eventuelle  

 moderselskaber skal udarbejde interne regler for bestyrelsesmedlemmers,  

 direktørers og ledende medarbejderes adgang til at handle med de af  

 udstederen udstedte værdipapirer m.v.
Videre foreslås det, at den, der køber eller sælger værdipapirer, skal  

 oplyse CPR- eller SE-nummer, når der handles gennem en fondshandler.
Sker  

 handlen på en andens vegne, skal dette tillige oplyses.
Det foreslås, at  

 fondshandlere ikke må medvirke til en handels gennemførelse, såfremt de har  

 viden eller formodning om, at handlen sker på baggrund af intern viden.
Endelig forhøjes straffen for overtrædelse af forbudet mod insider-handel  

 fra bøde til også at omfatte hæfte eller fængsel indtil 1 år og 6 måneder.  

 Videregivelse af intern viden straffes på samme måde.
Ved et større antal  

 forsætlige overtrædelser eller i grove tilfælde af forsætlig overtrædelse af  

 forbudet mod insider-handel, kan straffen stige til 4 års fængsel.
Denne  

 strenge strafferamme skal ses på baggrund af, at handel på basis af  

 fortrolige oplysninger ligger tæt på en række formueforbrydelser.
Ved  

 udnyttelse af sådanne oplysninger er der mulighed for at opnå betydelige  

 gevinster.
 4. Høring.
 Samtidig med fremsættelsen af lovforslaget er dette sendt i høring hos  

 Københavns Fondsbørs, Værdipapircentralen, Garantifonden for Danske Optioner  

 og Futures, Foreningen af Danske Børsmæglerselskaber, Danmarks Nationalbank,  

 Finansrådet, Industrirådet, Danmarks Rederiforening, Realkreditrådet,  

 Assurandør-Societetet, Pensionskasserådet, ATP, Lønmodtagernes Garantifond,  

 Foreningen af Firmapensionskasser, Forbrugerrådet, Arbejderbevægelsens  

 Erhvervsråd, Finansministeriet, Økonomiministeriet, Boligministeriet,  

 Advokatrådet, Foreningen af Statsautoriserede Revisorer, Foreningen af  

 Registrerede Revisorer, Kommunernes Landsforening og Amtsrådsforeningen i  

 Danmark.
 5. Administrative og statsfinansielle konsekvenser.
Forslaget vil nødvendiggøre engangsudgifter til etablering af et  

 EDB-system i Finanstilsynet i størrelsesordenen 1,5 mio.kr. og udgifter til  

 den løbende drift af systemet på 0,7 mio.kr. årligt.
De hermed forbundne  

 merudgifter for Finanstilsynet dækkes gennem bidrag fra de af tilsynet  

 omfattede institutioner, jf. den gældende fondsbørslovs § 38.
Bemærkninger til lovforslagets enkelte bestemmelser Til § 1 Til nr. 1.
 Forslaget lovfæster den virksomhed, som Københavns Fondsbørs allerede  

 udøver gennem overvågningssystemet (stock watch), hvor Fondsbørsen undersøger  

 handler, der på grund af atypiske forhold som størrelse, kurs, antal m.v.  

 adskiller sig fra det sædvanlige handelsmønster for det pågældende  

 værdipapir.
 Til nr. 2.
Forslaget præciserer, at Finanstilsynet skal føre tilsyn med  

 bestemmelserne (§§ 39 a-39 d) vedrørende misbrug af intern viden.
For så vidt  

 angår undersøgelsen af sager, hvor der er mistanke om overtrædelse af  

 forbudet mod insider-handel, er der tale om en lovfæstelse af nugældende  

 praksis.
 Til nr. 3.
Forslaget medfører, at de nye bestemmelser om tavshedspligt, som blev  

 gennemført ved lov nr. 306 af 16. maj 1990 om ændring af lov om banker og  

 sparekasser m.v., bliver gældende i fondsbørsloven.
Forslaget indebærer  

 endvidere, at ansatte på Københavns Fondsbørs omfattes af Finanstilsynets  

 tavshedspligt, når de bistår ved tilsynets undersøgelser.
 Til nr. 4.
Forslaget giver Finanstilsynet hjemmel til at indhente oplysninger hos  

 fysiske og juridiske personer.
Ifølge den nugældende bestemmelse kan der kun  

 indhentes oplysninger hos børsmæglerselskaber og udstedere.
Det er fundet  

 væsentligt som led i gennemførelsen af insider-direktivet at præcisere  

 tilsynets beføjelser og lette adgangen til oplysninger.
Bestemmelsen giver  

 dog ikke Finanstilsynet hjemmel til at indhente oplysninger fra  

 Værdipapircentralens registre, idet værdipapircentrallovens § 32 regulerer,  

 hvornår Værdipapircentralen må afgive oplysninger.
Forslaget giver tilsynet  

 mulighed for at indhente oplysninger fra de i fondsbørslovens § 4, stk. 1,  

 nævnte selskaber (fondshandlere) i elektronisk form, hvilket vil sikre, at  

 såvel handler som konto-til-konto-overførsler inddrages i undersøgelserne,  

 ligesom undersøgelsestiden forventes nedbragt.
Stk. 2 giver mulighed for at indhente oplysninger, herunder i elektronisk  

 form, fra offentlige myndigheder.
Der tænkes særligt på oplysninger fra Det  

 Centrale Personregister og SE-registret.
 Til nr. 5.
 § 39.
 I § 39 defineres, hvad der forstås ved »værdipapirer«,  

 »intern viden« og »offentliggjort«.
I stk. 1 har det været nødvendigt at definere de værdipapirer, der  

 skal omfattes af insider-forbudet.
Det omfatter navnlig (nr. 1) værdipapirer  

 af enhver art, herunder finansielle instrumenter som futures og optioner, der  

 er optaget til handel på en børs eller et tilsvarende, reguleret marked for  

 værdipapirer inden for EF eller i de nordiske lande.
Men i nr. 2 udvides  

 forbudet til at omfatte unoterede finansielle instrumenter, f.eks. futures og  

 optioner, der er knyttet til et eller flere værdipapirer optaget til notering  

 på Københavns Fondsbørs.
Bestemmelsen i stk. 1, nr. 2, sikrer, at unoterede  

 kontrakter ikke kan bruges til at omgå forbudet, idet de ligestilles med  

 kontrakter, der er garanteret af Garantifonden for Danske Optioner og  

 Futures.
Forslagets stk. 2 indebærer, at den interne viden kan omfatte  

 oplysninger, der vedrører udstedere af værdipapirer, værdipapirer eller  

 markedsforhold vedrørende disse.
Dette er en udvidelse i forhold til den  

 gældende lovs § 39, der alene vedrører oplysninger om udstederne.
Intern viden omfatter således også oplysninger om påtænkte generelle eller  

 specifikke økonomiske eller politiske beslutninger, som f.eks. en  

 renteændring.
Dette medfører, at offentligt ansatte og andre, som har  

 kendskab til sådanne endnu fortrolige foranstaltninger, er afskåret fra at  

 handle med de værdipapirer, hvis kurs må antages at blive berørt af de  

 påtænkte indgreb.
Såfremt kursen på alle værdipapirer af en bestemt type,  

 f.eks. obligationer eller aktier inden for et bestemt erhverv, må antages at  

 blive påvirket af de påtænkte ikke-offentliggjorte foranstaltninger,  

 foreligger der intern viden i forhold til alle de berørte papirer.
 Viden om en trediemands planer om at købe eller sælge en betydelig mængde  

 af et bestemt værdipapir vil også være omfattet af begrebet intern viden.
Ifølge direktivets artikel 1 skal den interne viden »mærkbart«  

 ville kunne påvirke kursen.
Mærkbarhedskriteriet er ikke medtaget i  

 forslaget, da det må antages at ville medføre en uønsket lempelse af den  

 nugældende bestemmelse.
I stk. 3 foreslås det, at en oplysning er offentliggjort, når der  

 er sket en for markedet generel og relevant videreformidling.
For  

 værdipapirer optaget til notering på Københavns Fondsbørs er hovedreglen  

 meddelelse til Københavns Fondsbørs, jf. § 19 i den nugældende lov.
Efter  

 forslagets 2. pkt. gælder, at når der er indsendt sådan meddelelse, og når  

 oplysningen er videresendt fra Fondsbørsen, er insiderforbudene uanset de  

 konkrete forhold ophørt på dette tidspunkt.
Derved opnås en retsteknisk klar  

 regel.
Hvis offentliggørelse undtagelsesvis ikke eller endnu ikke er sket via  

 Fondsbørsen, kan en oplysning i særlige tilfælde have fået en sådan generel  

 udbredelse gennem massemedierne, at der på et tidspunkt ikke længere er tale  

 om intern viden.
I sådanne situationer må der efter 1. pkt. foretages en  

 konkret vurdering af, om der i forhold til markedet som helhed er sket en  

 generel og relevant videreformidling af oplysningerne.
§ 39 a Forbudet mod misbrug af intern viden i forbindelse med køb og salg af  

 værdipapirer svarer til den gældende lovs § 39, medens forbudet mod  

 rådgivning og anden form for tilskyndelse til handel på grundlag af intern  

 viden er nyt.
Forbudet omfatter ligesom den gældende lovs § 39 alle personer.
Også  

 juridiske personer er omfattet af bestemmelsen.
I overensstemmelse med almindelige formueretlige og selskabsretlige  

 principper må der tages udgangspunkt i, at en juridisk person også i  

 børsretlig henseende er een, selvstændig og samlet enhed.
Såfremt en  

 medarbejder, der er ansat i et selskab, besidder intern viden, må  

 udgangspunktet være, at en anden person ikke på selskabets vegne kan handle  

 med de værdipapirer, som berøres af den interne viden.
En streng gennemførelse af princippet om den retlige enhed vil kunne  

 medføre problemer for visse selskaber, bl.a. inden for den finansielle  

 sektor, med mindre selskaberne organiseres på en sådan måde, at handel på  

 baggrund af interne oplysninger forhindres.
Dette kan ske ved, at de  

 pågældende selskaber udarbejder regler og etablerer procedurer med det formål  

 at sikre, at oplysninger i almindelighed ikke videregives til den afdeling,  

 der forestår selskabets værdipapirhandel (etablering af vandtætte skodder, de  

 såkaldte »Chinese walls«).
Efter det nye forbud i stk. 2 må fondshandlerne ikke medvirke til  

 gennemførelse af handler, hvis de har viden eller mistanke om, at den, der  

 ønsker at købe eller sælge værdipapirerne, har intern viden.
Bestemmelsen har  

 til formål at vanskeliggøre handel med værdipapirer på baggrund af intern  

 viden.
Stk. 3 og 4 indeholder undtagelser for tilfælde, hvor den  

 samfundsskadelighed, der er baggrund for insider-forbudet, ikke gør sig  

 gældende.
Med stk. 3 undtages fondshandleres sædvanlige handler.
Disse  

 situationer, der ikke bør rammes af insider-reglerne, er dels handler for  

 kunder, når handlerne sker som et normalt led i effektueringen af kunders  

 ordrer, dels handler som er et normalt led i virksomhedernes funktion som  

 market-maker.
 Stk. 4 er en undtagelse fra insider-forbudet, således at stater og  

 centralbanker kan handle værdipapirer som led i den pågældende stats  

 pengepolitik, valutapolitik eller gældsforvaltningspolitik.
§ 39 b Forbudet mod videregivelse af intern viden er en vigtig nyskabelse i  

 forhold til den gældende lovs § 39. Bestemmelsen skal hindre, at intern viden  

 kan videregives, uanset om der er hensigt til at handle eller andet formål  

 med videregivelsen af intern viden.
Antallet af mulige insiderhandler vil  

 herved blive formindsket.
Bestemmelsens sigte er således præventivt.
Forbudet  

 gælder enhver, der er i besiddelse af intern viden.
Videregivelse af intern viden, der sker som et normalt led i udøvelsen af  

 vedkommendes beskæftigelse, erhverv eller funktioner, er ikke omfattet af  

 forbudet, da det ikke har været hensigten at hindre normal  

 informationsudveksling i de udstedende selskaber, mellem disse og deres  

 eksterne rådgivere - f.eks. pengeinstitutter, revisorer og advokater - samt  

 mellem private virksomheder og offentlige myndigheder.
Den nævnte personkreds  

 skal ved videregivelse af oplysninger fortsat iagttage de  

 tavshedspligtsbestemmelser, der fremgår af f.eks. aktieselskabsloven,  

 markedsføringsloven og straffeloven.
§ 39c Bestemmelsen fastsætter krav til et udstedende selskab og dets eventuelle  

 moderselskab om at fastsætte interne regler for, hvornår ledelsen og ledende  

 medarbejdere må handle for egen eller trediemands regning med de af selskabet  

 udstedte værdipapirer.
Bestemmelsen svarer til pkt. 5.2 i de af Københavns  

 Fondsbørs udstedte børsetiske regler.
 Begrundelsen for bestemmelsen er, at ledelsen og ledende medarbejdere har  

 en bedre viden om selskabet end udenforstående, og at en mere forsigtig brug  

 af denne kan reducere antallet af insider-handler.
De interne regler skal omfatte bestyrelsen, direktionen og ledende  

 medarbejdere.
Det er selskabet selv, der afgør, hvilke medarbejdere der har  

 et sådant kendskab til selskabets forhold, at de er omfattet af reglerne.
Der bør i de interne regler fastsættes en periode af kortest mulig  

 varighed efter offentliggørelsen af regnskabsmeddelelser, hvor de pågældende  

 må handle med selskabets værdipapirer.
Det understreges, at det generelle  

 forbud mod handel på baggrund af intern viden også gælder for de perioder,  

 hvor der må handles.
For bestyrelsesmedlemmer og direktører gælder endvidere  

 spekulationsforbudet i aktieselskabslovens § 53.
§ 39 d For at muliggøre en effektiv efterforskning er det nødvendigt, at de  

 enkelte handler entydigt kan identificeres og henføres til en fysisk eller en  

 juridisk person.
Dette kan kun ske ved anvendelse af CPR- eller SE-nummer.  

 Disse skal ifølge forslaget oplyses overfor den, der foretager handlen,  

 således at Finanstilsynet ved brug af EDB i efterforskningen har mulighed for  

 hurtigt at identificere den, der har handlet.
Ved blot - som det er tilfældet  

 idag - at registrere et navn, er det muligt at handle i et opdigtet eller  

 ukorrekt navn, hvilket vanskeliggør efterforskningen.
I henhold til stk. 2  

 skal de pågældende oplysninger registreres, således at den, der handler, og  

 den indgåede handel allerede fra begyndelsen er kædet sammen.
Denne ordning  

 svarer til, hvad der idag gælder for handel med obligationer.
For personer  

 eller selskaber, der ikke er hjemmehørende i Danmark, kan lignende  

 identifikation f.eks. være pasnummer eller anden form for  

 registreringsnummer.
Såfremt der er tale om handel i henhold til fuldmagt,  

 skal fuldmægtigen oplyse dette.
Finanstilsynet kan herefter som følge af den  

 foreslåede bestemmelse i § 35 a kræve at få fuldmagtsgivers identitet oplyst.
 Til nr. 6.
 Begrænsningen i ankeadgangen i forslagets § 43, stk. 2, foreslås for at  

 sikre, at Finanstilsynets undersøgelser ikke søges sinket som følge af en  

 anke over et pålæg.
 Til nr. 7.
 Ændringen er en konsekvens af nr. 5.
 Til nr. 8.
Ændringen er en konsekvens af nr. 4. Den medfører, at den, der ikke  

 efterlever et pålæg i medfør af forslagets § 35a, kan straffes.
Det samme  

 gælder den, der afgiver vildledende eller urigtige oplysninger.
 Til nr. 9.
Forslaget pålægger aktie-, anparts-, andelsselskaber eller lignende og  

 offentlige myndigheder bødeansvar for overtrædelse af fondsbørsloven.
Dette  

 er en udvidelse i forhold til den gældende lovs § 44, stk. 5, der kun  

 omfatter udstedere og børsmæglerselskaber.
 Til nr. 10.
Ved udnyttelse af intern viden er der mulighed for at opnå betydelige  

 gevinster.
Med § 44a tilsigtes det at fastsætte en strafferamme, der svarer  

 til straffen for overtrædelse af en række formueforbrydelser i straffeloven,  

 som grovere insider-sager har betydelig lighed med.
En sådan strafferamme må  

 også antages at have en præventiv virkning.
 Til nr. 11.
 I § 45, stk. 2, foreslås en ændring, der giver Finanstilsynet mulighed for  

 at pålægge de, der undlader at efterkomme et pålæg, daglige eller ugentlige  

 tvangsbøder.
Til § 2 Det foreslås, at loven træder i kraft den 1. august 1991, da det er  

 ønskeligt, at ikrafttræden sker så hurtigt som muligt.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om Københavns Fondsbørs, jf. lovbekendtgørelse nr. 536 af 8.  

 september 1988, foretages følgende ændringer:
 1. I § 10 indsættes som nyt nr.:
»6) at Fondsbørsen overvåger den indberetningspligtige handel med  

 værdipapirer.« § 10. Fondsbørsbestyrelsen sørger for, at Københavns Fondsbørs'  

 virksomhed foregår på en hensigtsmæssig og forsvarlig måde.
Det påhviler den  

 herunder at sørge for, 1) at Københavns Fondsbørs anvender teknisk og kommercielt set  

 veludviklede og velfungerende handels- og informationssystemer, 2) at der i samarbejde med Danmarks Nationalbank og værdipapircentralen  

 foregår en effektiv afvikling af handelen, 3) at handel på fondsbørsen kan foregå decentralt ved hjælp af Københavns  

 Fondsbørs' edb-system, 4) at fondsbørsen påser, at udstederne af børsnoterede værdipapirer og  

 børsmæglerselskaberne opfylder de forpligtelser, der følger af loven og  

 bekendtgørelserne, 5) at de børsetiske reglers overholdelse påses.
 2. I § 35, stk. 1, indsættes som nyt nr.:
»5) at lovens §§ 39a-39d overholdes.« 3. § 35, stk. 2, affattes således:
» Stk. 2. § 49, stk. 3, § 50, stk. 1 og 4, § 50a og § 51 i lov  

 om banker og sparekasser m.v. finder tilsvarende anvendelse.« § 35. Finanstilsynet fører tilsyn med 1) at Københavns Fondsbørs' virksomhed er i overensstemmelse med denne lov  

 og regler fastsat i medfør heraf, 2) at de børsetiske regler overholdes, 3) at lovens §§ 21-33 og regler fastsat til gennemførelse heraf  

 overholdes, herunder at børsmæglerselskaberne opfylder kravene til  

 egenkapital og kapitaldækning, og 4) at børsmæglerselskabernes og Københavns Fondsbørs' forretningsgang,  

 kontrol- og sikringsforanstaltninger vedrørende edb er betryggende.
 Stk. 2. § 49, stk. 2, § 50, stk. 1-4, og § 51 i lov om banker og  

 sparekasser m.v. og § 16, stk. 2, i denne lov finder tilsvarende anvendelse.
 Stk. 3. Finanstilsynet kan pålægge bestyrelse, direktion og  

 revisor på Københavns Fondsbørs, i et børsmæglerselskab eller hos en udsteder  

 at give de oplysninger, der er nødvendige for tilsynets virksomhed.
 Stk. 4. Finanstilsynet kan på ethvert tidspunkt mod behørig  

 legitimation og uden retskendelse aflægge kontrolbesøg på et  

 børsmæglerselskabs kontor.
 Stk. 5. Finanstilsynet kan uden stemmeret deltage i møderne i  

 Københavns Fondsbørs' bestyrelse.
 4. Efter § 35 indsættes:
» § 35 a.
Er der grundlag for at formode, at der er sket en  

 overtrædelse af §§ 39a eller 39b, kan Finanstilsynet pålægge fysiske og  

 juridiske personer, at afgive de oplysninger, der er nødvendige til sagens  

 undersøgelse.
Tilsynet kan pålægge de i § 4, stk. 1, nævnte selskaber at  

 indberette visse oplysninger i elektronisk form.
 Stk. 2. Tilsynet kan indhente oplysninger, herunder i elektronisk  

 form, fra offentlige myndigheder, såfremt oplysningerne er nødvendige til  

 sagens undersøgelse.
Stk. 3. Ansatte på Københavns Fondsbørs bistår efter anmodning fra  

 Finanstilsynet i de undersøgelser, der iværksættes efter stk. 1.« 5. Kapitel 11 affattes således:
»Kapitel 11 Misbrug af oplysninger.
 § 39. Ved værdipapirer forstås i dette kapitel:
 1) Værdipapirer af enhver art, herunder finansielle kontrakter, der er  

 optaget til handel på en børs eller et tilsvarende, reguleret marked for  

 værdipapirer i en eller flere af medlemsstaterne i De Europæiske Fællesskaber  

 eller i de nordiske lande.
 2) Unoterede finansielle kontrakter, der er knyttet til et eller flere  

 værdipapirer, som er optaget til notering på Københavns Fondsbørs.
 Stk. 2. Ved intern viden forstås ikke-offentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, og som må antages at ville kunne få betydning for kursdannelsen på et  

 eller flere værdipapirer, hvis oplysningerne blev offentliggjort.
Stk. 3. En oplysning anses i nærværende kapitel for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til  

 Københavns Fondsbørs, når oplysningen er videresendt herfra.
§ 39 a.
Køb, salg samt rådgivning eller anden form for  

 tilskyndelse til køb eller salg af et værdipapir må ikke foretages af nogen,  

 der har intern viden, som kan være af betydning for handlen.
 Stk. 2. Har en af de i § 4, stk. 1, nævnte virksomheder viden  

 eller formodning om, at den, der ønsker at købe eller sælge værdipapirer, er  

 i besiddelse af intern viden, må virksomheden ikke medvirke til handlens  

 gennemførelse.
 Stk. 3. Uanset bestemmelsen i stk. 1 kan de i § 4, stk. 1, nævnte  

 virksomheder foretage sædvanlig handel, såfremt handlen sker på en kundes  

 vegne og som et normalt led i effektueringen af kundens ordre, eller handlen  

 sker som et normalt led i virksomhedens funktion som market-maker i det  

 pågældende værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
§ 39 b.
Den, der er i besiddelse af intern viden, må ikke  

 videregive denne viden til andre, medmindre videregivelsen er et normalt led  

 i udøvelsen af vedkommendes beskæftigelse, erhverv eller funktion.
§ 39 c . En udsteder af værdipapirer og dets moderselskab skal  

 udarbejde interne regler for bestyrelsesmedlemmers, direktørers og ledende  

 medarbejderes adgang til for egen eller trediemands regning at handle med de  

 af udstederen udstedte værdipapirer og dertil knyttede finansielle  

 kontrakter.
Stk. 2. Interne regler udstedt efter stk. 1 skal på forlangende  

 udleveres til Københavns Fondsbørs og Finanstilsynet.
§ 39 d.
Medvirker et af de i § 4, stk. 1, nævnte selskaber ved en  

 handel med værdipapirer, skal den, der køber eller sælger værdipapirerne,  

 identificere sig over for selskabet.
Identifikationen skal omfatte navn,  

 adresse og CPR- eller SE-nummer eller anden lignende identifikation, hvis den  

 pågældende ikke har et CPR- eller SE-nummer.
Sker handelen på vegne af  

 trediemand, skal dette tillige oplyses.
Stk. 2. Selskabet skal registrere de i stk. 1 nævnte  

 oplysninger.« Kapitel 11 Misbrug af oplysninger § 39. Køb eller salg af et børsnoteret værdipapir må ikke  

 foretages af nogen, der har kendskab til endnu ikke offentliggjorte  

 oplysninger vedrørende den pågældende udsteder, såfremt sådanne oplysninger  

 må antages at få betydning for kursdannelsen på værdipapiret.
 6. I § 43, stk. 2, indsættes som 3. pkt.:
»Bestemmelsen i 2. pkt. omfatter ikke Finanstilsynets pålæg efter §  

 35a.« § 43. Københavns Fondsbørs' afgørelser efter denne lov kan inden 4  

 uger indbringes for Finanstilsynet.
Finanstilsynet kan se bort fra  

 overskridelse af fristetn, når der er særlige grunde hertil.
Stk. 2. Afgørelser, som efter denne lov er truffet af  

 Finanstilsynet, kan ikke indbringes for anden administrativ myndighed.
Dog  

 kan klager inden 4 uger fra afgørelsens dato forelægges Industriministeriets  

 Erhvervsankenævn for så vidt angår retlige spørgsmål.
 Stk. 3. De afgørelser, som Industriministeriets Erhvervsankenævn,  

 Københavns Fondsbørs og Finanstilsynet træffer efter denne lov, kan ved et  

 sagsanlæg inden 8 uger efter afgørelsens dato indbringes for domstolene.
 7. I § 44, stk. 1, ændres: »og § 39« til: »§  

 39 a, stk. 2, §§ 39 c og 39 d«.
 8. § 44, stk. 3, affattes således:
» Stk. 3. Den, der ikke efterlever et pålæg efter § 13, stk.  

 2, § 35, stk. 3, § 35 a, stk. 1, og § 46 eller afgiver urigtige eller  

 vildledende oplysninger til Finanstilsynet, straffes med bøde, for så vidt  

 højere straf ikke er forskyldt efter borgelig straffelov.« 9. § 44, stk. 5, affattes således:
» Stk. 5. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges staten, kommunen eller det kommunale fællesskab  

 bødeansvar.« § 44. Overtrædelse af § 3, § 4, § 7, stk. 3, § 24, stk. 1 og 3, §  

 26, 2. pkt., § 29, § 30, § 34, § 37, stk. 2, og § 39 straffes med bøde.
På  

 samme måde straffes grov eller gentagen overtrædelse af § 19, stk. 1 og 2.
 Stk. 2. Medmindre højere straf er forskyldt efter anden  

 lovgivning, straffes overtrædelser af § 16, stk. 1, og § 31 med bøde.
 Stk. 3. Den, der ikke efterlever et pålæg efter § 13, stk. 2, §  

 35, stk. 3, og § 46, straffes med bøde.
 Stk. 4. I forskrifter, der udstedes af industriministeren i medfør  

 af denne lov, kan der fastsættes straf af bøde for overtrædelse af  

 bestemmelser i forskrifterne.
Stk. 5. Er en overtrædelse begået af et børsmæglerselskab eller af  

 et selskab, der udsteder værdipapirer, kan der pålægges selskabet eller  

 udstederen som sådan straf af bøde.
Det samme gælder for andre selskaber og  

 lignende ved overtrædelse af § 34.
 10. Efter § 44 indsættes:
» § 44 a.
Overtrædelse af § 39 a, stk. 1, og § 39 b straffes  

 med bøde, hæfte eller fængsel i indtil 1 år og 6 måneder.
Er overtrædelsen af  

 § 39a, stk. 1, forsætlig og af særlig grov beskaffenhed, eller når et større  

 antal forsætlige overtrædelser er begået, kan straffen stige til fængsel i 4  

 år.
Stk. 2. Bestemmelsen i § 44, stk. 5, finder tilsvarende  

 anvendelse.« 11. I § 45 indsættes som stk. 2:
» Stk. 2. Undlader en fysisk eller juridisk person at opfylde  

 de pligter, som påhviler dem efter § 35a, stk. 1, kan Finanstilsynet som  

 tvangsmiddel pålægge den fysiske person eller den juridiske person som sådan  

 eller de for den juridiske person ansvarlige personer daglige eller ugentlige  

 tvangsbøder.« § 45. Undlader et børsmæglerselskabs eller en udsteders direktion,  

 bestyrelse eller revisor eller de i § 20, stk. 2, 1. pkt., nævnte personer at  

 efterkomme de pligter, der efter loven påhviler eller pålægges dem i forhold  

 til Finanstilsynet eller Københavns Fondsbørs, kan tilsynet som tvangsmiddel  

 pålægge de pågældende eller børsmæglerselskabet eller udstederen som sådan  

 daglige eller ugentlige bøder.
§ 2 Loven træder i kraft den 1. august 1991.
Efter 2. behandling den 7. maj 1991 § 1 I lov om Københavns Fondsbørs, jf. lovbekendtgørelse nr. 536 af 8.  

 september 1988, foretages følgende ændringer:
 1. I § 10 indsættes som nyt nummer:
»6) at Fondsbørsen overvåger den indberetningspligtige handel med  

 værdipapirer.« 2. I § 13, stk. 2, indsættes efter 1. pkt. som nyt punktum:
»Til brug for administrationen af § 10, nr. 6, kan tilsvarende pålæg  

 gives den, der er indberetningspligtig efter § 34.« 3. Efter § 19 indsættes som ny paragraf:
»§ 19 a.
Et selskab, der har aktier optaget til notering på  

 Københavns Fondsbørs, skal straks give Fondsbørsen meddelelse om selskabets  

 og dets datterselskabers samlede besiddelse af aktier i selskabet, når den  

 pågældende værdi af disse udgør 2 pct. eller mere af aktiekapitalen i  

 selskabet.
Fondsbørsen indberetter straks oplysningerne til Erhvervs- og  

 Selskabsstyrelsen.
 Stk. 2. Bestemmelsen i stk. 1 finder tilsvarende anvendelse, når  

 aktiebesiddelsen efterfølgende ændres i forhold til den senest meddelte  

 besiddelse og ændringen udgør 2 pct. eller mere af aktiekapitalen.
Stk. 3. De i stk. 1 og 2 nævnte meddelelser til Københavns  

 Fondsbørs skal indeholde oplysning om den aktuelle aktiebesiddelse fordelt på  

 aktieklasser og om den til Fondsbørsen senest indberettede  

 aktiebesiddelse.« 4. I § 35, stk. 1, indsættes som nyt nummer:
»5) at lovens §§ 39 a-39 d overholdes.« 5. § 35, stk. 2, affattes således:
» Stk. 2. § 49, stk. 3, § 50, stk. 1 og 4, § 50 a og § 51 i  

 lov om banker og sparekasser m.v. finder tilsvarende anvendelse.« 6. Efter § 35 indsættes:
» § 35 a.
Er der grundlag for at formode, at der er sket en  

 overtrædelse af §§ 39 a eller 39 b, kan Finanstilsynet pålægge fysiske og  

 juridiske personer at afgive de oplysninger, der er nødvendige til sagens  

 undersøgelse.
Tilsynet kan pålægge de i § 4, stk. 1, nævnte selskaber at  

 indberette visse oplysninger i elektronisk form.
 Stk. 2. Tilsynet kan indhente oplysninger, herunder i elektronisk  

 form, fra offentlige myndigheder.
Stk. 3. Ansatte på Københavns Fondsbørs bistår efter anmodning fra  

 Finanstilsynet i de undersøgelser, der iværksættes efter stk. 1.« 7. Kapitel 11 affattes således:
»Kapitel 11 Misbrug af oplysninger § 39. Ved værdipapirer forstås i dette kapitel:
 1) Værdipapirer af enhver art, herunder finansielle kontrakter, der er  

 optaget til handel på en børs eller et tilsvarende reguleret marked for  

 værdipapirer i en eller flere af medlemsstaterne i De Europæiske Fællesskaber  

 eller i de nordiske lande.
 2) Unoterede finansielle kontrakter, der er knyttet til et eller flere  

 værdipapirer, som er optaget til notering på Københavns Fondsbørs.
 Stk. 2. Ved intern viden forstås ikkeoffentliggjorte oplysninger  

 om udstedere af værdipapirer, værdipapirer eller markedsforhold vedrørende  

 disse, som må antages at få betydning for kursdannelsen på et eller flere  

 værdipapirer, hvis oplysningerne blev offentliggjort.
Stk. 3. En oplysning anses i nærværende kapitel for  

 offentliggjort, når der er sket en for markedet generel og relevant  

 videreformidling af denne.
Som sådan offentliggørelse anses meddelelse til  

 Københavns Fondsbørs, når oplysningen er videresendt herfra.
§ 39 a.
Køb, salg og tilskyndelse til køb eller salg af et  

 værdipapir må ikke foretages af nogen, der har intern viden, som kan være af  

 betydning for handelen.
 Stk. 2. Har en af de i § 4, stk. 1, nævnte virksomheder viden  

 eller formodning om, at den, der ønsker at købe eller sælge værdipapirer, er  

 i besiddelse af intern viden, må virksomheden ikke medvirke til handelens  

 gennemførelse.
 Stk. 3. Uanset bestemmelsen i stk. 1 kan de i § 4, stk. 1, nævnte  

 virksomheder samt realkreditinstitutter og andre obligationsudstedende  

 institutter foretage sædvanlig handel, såfremt handelen sker på en kundes  

 vegne og som et normalt led i effektueringen af kundens ordre eller handelen  

 sker som et normalt led i virksomhedens funktion som marketmaker i det  

 pågældende værdipapir.
 Stk. 4. Bestemmelserne i stk. 1 og 2 finder ikke anvendelse på  

 transaktioner, der udføres af en suveræn stat, dens centralbank eller den,  

 der handler på disses vegne, når transaktionerne sker som led i vedkommende  

 stats pengepolitik, valutapolitik eller gældsforvaltningspolitik.
§ 39 b.
Den, der er i besiddelse af intern viden, må ikke  

 videregive denne viden til andre, medmindre videregivelsen er et normalt led  

 i udøvelsen af vedkommendes beskæftigelse, erhverv eller funktion.
Stk. 2. Udstedere af værdipapirer skal udarbejde interne regler  

 med det formål at hindre, at intern viden er tilgængelig for andre end dem,  

 der har et behov herfor.
Tilsvarende regler skal udarbejdes af offentlige  

 myndigheder og virksomheder, herunder pengeinstitutter, børsmæglerselskaber,  

 advokater og revisorer, som i kraft af deres virksomhedsudøvelse regelmæssigt  

 kommer i besiddelse af intern viden.
 § 39 c . En udsteder af værdipapirer og dennes moderselskab skal  

 udarbejde interne regler for bestyrelsesmedlemmers, direktørers og andre  

 medarbejderes adgang til for egen eller tredjemands regning at handle med de  

 af udstederen udstedte værdipapirer og dertil knyttede finansielle  

 kontrakter.
 Stk. 2. Offentlige myndigheder og virksomheder, herunder  

 pengeinstitutter, børsmæglerselskaber, advokater og revisorer, der i kraft af  

 deres virksomhedsudøvelse regelmæssigt kommer i besiddelse af intern viden,  

 skal udarbejde interne regler som foreskrevet i stk. 1. Er de i 1. pkt.  

 nævnte virksomheder organiseret som interessentskaber, kommanditselskaber  

 eller lignende, skal de interne regler tillige omfatte ejerne.
 Stk. 3. Interne regler udstedt efter stk. 1 og 2 samt § 39 b, stk.  

 2, skal på forlangende udleveres til Københavns Fondsbørs og Finanstilsynet.
§ 39 d.
Medvirker et af de i § 4, stk. 1, nævnte selskaber ved en  

 handel med værdipapirer, skal den, der køber eller sælger værdipapirerne,  

 identificere sig over for selskabet.
Identifikationen skal omfatte navn,  

 adresse og CPR- eller SE-nummer eller anden lignende identifikation, hvis den  

 pågældende ikke har et CPR- eller SE-nummer.
Sker handelen på vegne af  

 tredjemand, skal dette tillige oplyses.
Stk. 2. Selskabet skal registrere de i stk. 1 nævnte  

 oplysninger.« 8. I § 43, stk. 2, indsættes som 3. pkt.:
»Bestemmelsen i 2. pkt. omfatter ikke Finanstilsynets pålæg efter §  

 35 a.« 9. § 44, stk. 1, 1. pkt., affattes således:
»Overtrædelse af § 3, § 4, § 7, stk. 3, § 19 a, § 24, stk. 1 og 3, §  

 26, 2. pkt., § 29, § 30, § 34, § 37, stk. 2, § 39 a, stk. 2, § 39 b, stk. 2,  

 § 39 c og § 39 d straffes med bøde.« 10. § 44, stk. 3, affattes således:
» Stk. 3. Den, der ikke efterlever et pålæg efter § 13, stk.  

 2, § 35, stk. 3, § 35 a, stk. 1, og § 46 eller afgiver urigtige eller  

 vildledende oplysninger til Finanstilsynet, straffes med bøde, for så vidt  

 højere straf ikke er forskyldt efter borgerlig straffelov.« 11. § 44, stk. 5, affattes således:
» Stk. 5. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, der er omfattet af § 60 i lov om kommunernes styrelse,  

 kan der pålægges staten, kommunen eller det kommunale fællesskab  

 bødeansvar.« 12. Efter § 44 indsættes:
» § 44 a.
Overtrædelse af § 39 a, stk. 1, og § 39 b, stk. 1,  

 straffes med bøde, hæfte eller fængsel i indtil 1 år og 6 måneder.
Er  

 overtrædelsen af § 39 a, stk. 1, forsætlig og af særlig grov beskaffenhed,  

 eller er der begået et større antal forsætlige overtrædelser, kan straffen  

 stige til fængsel i 4 år.
Stk. 2. Bestemmelsen i § 44, stk. 5, finder tilsvarende  

 anvendelse.« 13. I § 45 indsættes som stk. 2:
» Stk. 2. Undlader en fysisk eller juridisk person at opfylde  

 de pligter, som påhviler dem efter § 35 a, stk. 1, kan Finanstilsynet som  

 tvangsmiddel pålægge den fysiske person eller den juridiske person som sådan  

 eller de for den juridiske person ansvarlige personer daglige eller ugentlige  

 tvangsbøder.« § 2 I lov om aktieselskaber, jf. lovbekendtgørelse nr. 434 af 20. juni 1989,  

 som ændret ved lov nr. 308 af 16. maj 1990, foretages følgende ændring:
 I § 53 indsættes efter stk. 1 som nyt stykke:
»Stk. 2. Bestyrelsesmedlemmer, direktører og ledende  

 medarbejdere i de i § 28 c nævnte selskaber skal lade deres besiddelse af  

 aktier i selskabet og i selskaber inden for samme koncern notere på  

 vedkommendes eget navn i selskabets aktiebog, jf. §§ 25 og 26. Disse  

 selskaber skal føre en fortegnelse over ledende medarbejdere i tilknytning  

 til protokollen i stk. 1. Fortegnelsen skal angive de pågældendes fulde navn  

 og bopæl.« Stk. 2 bliver herefter stk. 3.
§ 3 I lov om forsikringsvirksomhed, jf. lovbekendtgørelse nr. 726 af 31.  

 oktober 1991, som ændret ved lov nr. 308 af 16. maj 1990, foretages følgende  

 ændring:
 I § 90 indsættes efter stk. 4 som nyt stykke:
»Stk. 5. Bestemmelsen i aktieselskabslovens § 53, stk. 2,  

 finder tilsvarende anvendelse på forsikringsaktieselskaber.« § 4 Stk. 1. Loven træder i kraft den 1. august 1991.
 Stk. 2. Bestemmelserne i § 1, nr. 7, træder dog først i kraft den  

 1. januar 1992 for så vidt angår forpligtelserne til at udarbejde interne  

 regler efter § 39 b, stk. 2, og § 39 c. §§ 2 og 3 træder ligeledes først i  

 kraft den 1. januar 1992.
