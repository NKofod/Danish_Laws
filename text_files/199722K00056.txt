Nr LSF 56 Forslag til Lov om ændring af lov om vandforsyning m.v., lov om  

 miljøbeskyttelse og lov om planlægning(* 1) (Beskyttelse af  

 drikkevandsressourcer og vandforsyning) Fremsat af miljø- og energiministeren (Svend Auken) den 16. april 1998 Vedtaget ved tredjebehandling den 26. juni 1998 Lov nr. 479 af 02/07/1998 § 1 I lov om vandforsyning m.v., jf. lovbekendtgørelse nr. 337 af 4. juli  

 1985, som ændret ved § 2 i lov nr. 355 af 13. maj 1987, § 20 i lov nr. 192 af  

 29. marts 1989, § 114, stk. 4, i lov nr. 358 af 6. juni 1991, § 2 i lov nr.  

 388 af 20. maj 1992, § 2 i lov nr. 402 af 14. juni 1995 og lov nr. 430 af 10.  

 juni 1997, foretages følgende ændringer:
 1. I § 1, nr. 1, indsættes efter »udnyttelsen« :  

 »og den dertil knyttede beskyttelse«.
 2. I § 10 indsættes efter »forurening« :  

 »samt de forureningstrusler, der kan påvirke vandressour-cernes  

 kvalitet,».
 3. I § 10 indsættes som stk. 2:
»Stk. 2. Som led i kortlægningen identificerer amtsrådet de  

 vandressourcer, som er særligt følsomme over for forurening, f.eks. fordi den  

 naturlige beskyttelse over for en eller flere typer af forurening er særlig  

 dårlig.« 4. § 11 affattes således:
» § 11. På grundlag af kortlægningen og under hensyn til den  

 igangværende og forventede erhvervs- og befolkningsudvikling gennemfører  

 amtsrådet en planlægning af den fremtidige anvendelse og beskyttelse af  

 regionens vandressourcer.
Denne vandressourceplanlægning omfatter 1) en udpegning af områder med særlige drikkevandsinteresser, 2) en udpegning af områder med drikkevandsinteresser, 3) en udpegning af områder med begrænsede drikkevandsinteresser og 4) en afgrænsning af de dele af områder med særlige drikkevandsinteresser  

 og af indvindingsoplande til almene vandforsyninger uden for disse, som er  

 særligt følsomme over for en eller flere typer af forurening (følsomme  

 indvindingsområder) med angivelse af, hvilken eller hvilke typer forurening  

 de anses for følsomme over for, 5) en afgrænsning af områder, hvor amtsrådet finder, at en særlig indsats  

 til beskyttelse af vandressourcerne er nødvendig til sikring af  

 drikkevandsinteresserne (indsatsområder) og en prioritering af disse  

 indsatsområder, samt 6) en tidsplan for udarbejdelse og iværksættelse af de i § 13 nævnte  

 indsatsplaner.
 Stk. 2. Vandressourceplanlægningen skal koordineres med amtets  

 indsats på jordforureningsområdet og med andre relevante aktiviteter, som  

 amtet udfører.
Stk. 3. Områder med særlige drikkevandsinteresser, områder med  

 drikkevandsinteresser, områder med begrænsede drikkevandsinteresser, følsomme  

 indvindingsområder, indsatsområder samt prioritering af indsatsområderne  

 udpeges i regionplanen.« 5. Efter § 11 indsættes:
 » § 12. Til at bistå sig ved udarbejdelsen og realiseringen af  

 vandressourceplanlægningen efter § 11, stk. 1, opretter amtsrådet et  

 koordinationsforum bestående af repræsentanter for amtskommunen, kommunerne i  

 amtet, vandforsyningerne i amtet, andre berørte myndigheder, jordbruget,  

 industri og eventuelle andre relevante parter i amtet.
§ 13. For hvert af de indsatsområder der er fastlagt i  

 regionplanen, skal amtsrådet vedtage en indsatsplan.
Amtsrådet skal følge den  

 prioritering, som er fastlagt i regionplanen.
 Stk. 2. Indsatsplanen skal udarbejdes på baggrund af en nærmere  

 kortlægning af arealanvendelse, forureningstrusler og naturlig beskyttelse af  

 de pågældende vandressourcer.
 Stk. 3. Indsatsplanen skal indeholde en detaljeret opgørelse over  

 behovet for beskyttelse samt retningslinjer og tidsplan for myndighedernes  

 indsats til opnåelse af denne beskyttelse.
§ 13 a.
En kommunalbestyrelse eller ejeren af et alment  

 vandforsyningsanlæg kan vedtage en indsatsplan for et område, hvis  

 kommunalbestyrelsen eller ejeren af vandforsyningsanlægget finder, at  

 retningslinjerne eller prioriteringen i vandressourceplanlægningen og  

 regionplanen er utilstrækkelige til at sikre kommunens eller  

 vandforsyningsanlæggets interesser, jf. dog § 13 b, stk. 2. Bestemmelserne i  

 § 13, stk. 2 og 3, finder tilsvarende anvendelse.
 Stk. 2. En indsatsplan efter stk. 1 må ikke stride mod  

 regionplanlægningen, vandressourceplanlægningen, vandforsyningsplanen eller  

 indsatsplaner vedtaget efter § 13.
§ 13 b.
Den, der udarbejder en indsatsplan efter § 13 eller § 13  

 a, skal inddrage alle de berørte parter i forbindelse med udarbejdelsen.
Stk. 2. En indsatsplan efter § 13 a kan ikke vedtages endeligt før  

 12 uger efter, at amtsrådet har modtaget det færdige udkast til planen.  

 Amtsrådet påser, at bestemmelserne i stk. 1, § 13 a, stk. 2, og yderligere  

 retningslinjer udstedt af ministeren efter § 15 eller § 16, stk. 1, er  

 overholdt, samt at hensynet til beskyttelsen af vandressourcerne i øvrigt er  

 tilgodeset.
Hvis amtsrådet inden udløbet af den i 1. pkt. nævnte frist gør  

 indsigelse mod udkastet, kan indsatsplanen ikke vedtages endeligt, før der er  

 opnået enighed.
Kan enighed ikke opnås mellem amtsrådet og en  

 kommunalbestyrelse, der har udarbejdet udkast til en indsatsplan, afgøres  

 spørgsmålet af miljø- og energiministeren.
Kan enighed ikke opnås mellem et  

 amtsråd og en ejer af et alment vandforsyningsanlæg, bortfalder  

 indsatsplanen.
 Stk. 3. Når en indsatsplan efter § 13 eller § 13 a er vedtaget,  

 skal de berørte grundejere og andre berørte parter have skriftlig, individuel  

 underretning herom og om indholdet af planen.
§ 13 c.
Amtsrådet gennemfører indsatsplaner vedtaget efter § 13, i  

 det omfang de relevante beslutninger ligger inden for dets beføjelser.  

 Kommunalbestyrelsen lægger ved afgørelse af sager inden for dens beføjelser  

 de retningslinjer til grund, der er givet i en indsatsplan vedtaget efter §  

 13.
 Stk. 2. Kommunalbestyrelsen gennemfører indsatsplaner, som den har  

 vedtaget efter § 13 a.
§ 13 d.
Amtsrådet kan for at gennemføre en indsatsplan vedtaget  

 efter § 13 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen eller om salg af hele eller dele af ejendommen til amtet.
 Stk. 2. Efter aftale med kommunalbestyrelsen i den kommune, hvor  

 et alment vandforsyningsanlægs vand forbruges, kan det i en aftale som nævnt  

 i stk. 1 bestemmes, at kommunen helt eller delvis skal betale det beløb, der  

 ifølge aftalen tilkommer ejeren af eller indehaveren af andre rettigheder  

 over ejendommen.
 Stk. 3. Efter høring af ejeren af et alment vandforsyningsanlæg og  

 efter aftale med kommunalbestyrelsen i den kommune, hvor  

 vandforsyningsanlæggets vand forbruges, kan det i en aftale som nævnt i stk.  

 1 endvidere bestemmes, at vandforsyningsanlægget helt eller delvis skal  

 betale det beløb, der ifølge aftalen tilkommer ejeren af eller indehaveren af  

 andre rettigheder over ejendommen under forudsætning af, at anlægget har  

 fordel af aftalen.
Stk. 4. En kommunalbestyrelse eller ejeren af et alment  

 vandforsyningsanlæg kan for at gennemføre en indsatsplan vedtaget efter § 13  

 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen.
Kommunalbestyrelsen kan under samme betingelser indgå  

 aftale om salg af hele eller dele af ejendommen til kommunen.
Efter høring af  

 ejeren af et alment vandforsyningsanlæg kan det i en aftale indgået af  

 kommunalbestyrelsen bestemmes, at vandforsyningsanlægget helt eller delvis  

 skal betale det beløb, der ifølge aftalen tilkommer ejeren af eller  

 indehaveren af andre rettigheder over ejendommen under forudsætning af, at  

 anlægget har fordel af aftalen.
Stk. 5. Kommunalbestyrelsen eller ejeren af et alment  

 vandforsyningsanlæg skal, inden der indgås aftale efter stk. 4, meddele  

 indholdet af den påtænkte aftale til amtsrådet.
Amtsrådet påser, at aftalen  

 ikke strider mod vandressourceplanlægningen eller indsatsplaner vedtaget  

 efter § 13 eller vil vanskeliggøre gennemførelsen af disse planer.
Fremsætter  

 amtsrådet inden en frist af 2 uger indsigelse mod aftalen, kan denne ikke  

 indgås.
Kan der ikke opnås enighed mellem amtsrådet og kommunalbestyrelsen,  

 afgøres spørgsmålet af miljø- og energiministeren.
Kan der ikke opnås enighed  

 mellem amtsrådet og ejeren af et alment vandforsyningsanlæg, kan aftalen ikke  

 indgås.
Stk. 6. Aftaler efter stk. 1 og 4 kan tinglyses med prioritet  

 forud for alle rettigheder i ejendommen. § 64 i lov om offentlige veje finder  

 anvendelse med hensyn til udbetalingen af det aftalte beløb.« 6. I § 14 a, stk. 1, indsættes efter »§ 16, stk.  

 2«: », eller mod en indsatsplan vedtaget efter § 13«.
 7. I § 14 a, stk. 2, indsættes efter »§ 11«:  

 »og indsatsplaner vedtaget efter § 13«.
 8. I § 15, stk. 1, indsættes efter  

 »vandindvinding«: », beskyttelse af vandressourcerne«.
 9. § 16, stk. 1, affattes således:
»Miljø- og energiministeren kan fastsætte nærmere regler om  

 kortlægningen efter § 10 og dennes gennemførelse, om indholdet af  

 planlægningen efter §§ 11 og 14 samt om grundlaget for og indholdet af  

 indsatsplaner efter §§ 13 og 13 a.« 10. § 16, stk. 3, affattes således:
»Stk. 3. Miljø- og energiministeren kan fastsætte regler om  

 tidsfrister og procedure i forbindelse med tilvejebringelse af planlægning  

 efter §§ 11, stk. 1, og 14, herunder om inddragelse af det i § 12 nævnte  

 koordinationsforum, samt om revision af planlægningen.
Ministeren kan  

 fastsætte nærmere regler om tidsfrister og procedurer i forbindelse med  

 tilvejebringelse og iværksættelse af indsatsplaner efter §§ 13 og 13 a.« 11. I § 46, stk. 2, indsættes efter »vandet«:  

 », jf. § 52 a«.
 12. I § 48, stk. 1, indsættes efter »anvendelse«:  

 », kortlægning, overvågning og beskyttelse«.
 13. I § 48, stk. 1, indsættes efter »kan  

 amtsrådet«: »efter forhandling med de berørte kommuner og  

 vandforsyningsanlæg«.
 14. I § 48, stk. 1, ændres », ligesom amtsrådet  

 kan« til: »og«.
 15. I § 48, stk. 2, indsættes efter »fastsættes«:  

 »i mangel af enighed mellem parterne«.
 16. Efter § 52 indsættes:
» § 52 a.
Ved levering af vand fra et alment  

 vandforsyningsanlæg kan i prisen indregnes nødvendige udgifter til indvinding  

 og distribution af vand, lønninger og andre driftsomkostninger,  

 administration, driftsmæssige afskrivninger, forrentning af fremmedkapital og  

 underskud fra tidligere perioder opstået i forbindelse med etablering og  

 væsentlig udbygning af forsyningssystemerne og henlæggelser til  

 nyinvesteringer.
Desuden kan et alment vandforsyningsanlæg afholde udgifter  

 til rådgivning af sine kunder om vandbesparelser, finansiering af  

 vandbesparende foranstaltninger samt deltagelse i vandværkssamarbejder og  

 lignende.
Herudover kan indregnes udgifter til kortlægning, overvågning og  

 beskyttelse af de vandressourcer, som anlægget indvinder fra eller i  

 fremtiden kan forventes at indvinde fra, i det omfang en sådan supplerende  

 overvågning og beskyttelse ud over den offentlige kortlægning, overvågning og  

 beskyttelse er nødvendig eller hensigtsmæssig for vandforsyningsanlægget.
 Stk. 2. Stk. 1 omfatter også prisfastsættelse for salg af vand  

 mellem almene vandforsyningsanlæg.
 Stk. 3. Miljø- og energiministeren kan fastsætte nærmere regler om  

 prisfastsættelsen efter stk. 1, herunder regler om forrentning af  

 indskudskapital.
§ 52 b.
Almene vandforsyningsanlæg kan etablere et samarbejde med  

 henblik på samlet varetagelse af og fordeling af udgifterne til kortlægning,  

 overvågning og beskyttelse af vandressourcerne som nævnt i § 52 a og andre  

 aktiviteter, der har til formål at forebygge eller afhjælpe  

 forsyningsproblemer forårsaget af kvaliteten af disse vandressourcer.
 Stk. 2. Vilkårene for et samarbejde efter stk. 1 aftales af de  

 deltagende parter, jf. dog stk. 3, § 48, stk. 2, og § 53. Det kan herunder  

 aftales, at samarbejdet skal overtage alle eller visse af de beføjelser, som  

 ejeren af hvert enkelt vandforsyningsanlæg har efter denne lov med undtagelse  

 af opkrævning af bidrag som nævnt i § 53.
Stk. 3. Miljø- og energiministeren kan fastsætte nærmere regler  

 for samarbejder efter stk. 1, herunder om samarbejdernes form og  

 vilkår.« 17. I § 53 indsættes efter stk. 1 som nyt stykke:
»Stk. 2. Såfremt et samarbejde etableret efter § 48 eller §  

 52 b omfatter almene vandforsyningsanlæg i flere kommuner, fastsættes eller  

 godkendes anlægs- og driftsbidrag af kommunalbestyrelserne i forening.
Opnås  

 der ikke enighed mellem kommunalbestyrelserne, afgøres sagen af miljø- og  

 energiministeren.« Stk. 2-4 bliver herefter stk. 3-5.
 18. I § 53, stk. 3, der bliver stk. 4, ændres »stk.  

 2« til: »stk. 3«.
 19. I § 54, stk. 1, ændres »stk. 1 og 2« til:  

 »stk. 1-3«.
 20. Efter § 59 indsættes:
» § 59 a.
Ejeren af et alment vandforsyningsanlæg kan for at  

 overvåge kvaliteten af de vandressourcer, der indvindes fra, etablere  

 overvågningsboringer i indvindingsoplandet.
Den myndighed, som kan meddele  

 tilladelse til vandindvindingen, kan som et vilkår i indvindingstilladelsen  

 fastlægge antallet og placeringen af overvågningsboringerne.
Miljø- og  

 energiministeren kan fastsætte nærmere regler herom.
Ministeren kan endvidere  

 fastsætte regler om etablering af overvågningboringer for almene  

 vandforsyningsanlæg med eksisterende indvindingstilladelser.« 21. I § 60, stk. 1, indsættes efter  

 »vandforsyningssystemer«: », herunder de i § 59 a nævnte  

 overvågningsboringer«.
 22. Efter § 69 indsættes:
» § 69 a.
Miljø- og energiministeren kan fastsætte regler om,  

 at ejeren af et vandforsyningsanlæg skal give meddelelse, hvis en  

 indvindingsboring tages ud af drift, herunder hvis boringen lukkes, samt om  

 årsagen hertil.« 23. I § 76 indsættes som nr. 1:
»1) Kommunalbestyrelsernes og amtsrådenes afgørelser efter kapitel  

 3.« Nr. 1-3 bliver herefter nr. 2-4.
 24. Efter § 89 indsættes:
» § 89 a.
Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.« § 2 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 19 indsættes som stk. 6 og 7:
 »Stk. 6. Ministeren kan for områder, der i regionplanen er  

 udpeget som indsatsområder med hensyn til nitrat, fastsætte regler om  

 godkendelsesordninger for etablering eller udvidelser af husdyrhold, som kan  

 medføre en forøgelse af risikoen for forurening af grundvand eller  

 overfladevand.
Stk. 7. Ministeren kan fastsætte regler til begrænsning af eller  

 forbud mod tilførsel af husdyrgødning og affaldsprodukter til jordbrugsformål  

 til områder, der i regionplanen er udpeget som indsatsområder med hensyn til  

 nitrat.« 2. Efter § 26 indsættes i kapitel 3:
» § 26 a.
Når der er vedtaget en indsatsplan for et område  

 efter vandforsyningslovens § 13 eller § 13 a, kan amtsrådet, hvis der ikke  

 kan opnås en aftale herom på rimelige vilkår, endeligt eller midlertidigt mod  

 fuldstændig erstatning pålægge ejeren af en ejendom i området de  

 rådighedsindskrænkninger eller andre foranstaltninger, som er nødvendige for  

 at sikre nuværende eller fremtidige drikkevandsinteresser mod forurening med  

 nitrat eller pesticider.
Pålæg efter 1. pkt. kan tillige meddeles af  

 kommunalbestyrelsen, hvis der er vedtaget en indsatsplan for området efter  

 vandforsyningslovens § 13 a.
 Stk. 2. Miljø- og energiministeren fastsætter nærmere regler for,  

 i hvilke tilfælde og på hvilket dokumentationsgrundlag der kan meddeles pålæg  

 efter stk. 1.
 Stk. 3. Reglerne i § 45 og §§ 47-49 i lov om offentlige veje  

 finder tilsvarende anvendelse i forbindelse med gennemførelse af pålæg efter  

 stk. 1, idet det dog er amtsrådet eller kommunalbestyrelsen, der udfører de  

 opgaver, som er tillagt vejbestyrelsen i henhold til lov om offentlige veje.
 Stk. 4. Ved amtsrådets eller kommunalbestyrelsens pålæg af  

 rådighedsindskrænkninger eller andre foranstaltninger efter stk. 1 skal de  

 meddelte pålæg respekteres af indehaveren af enhver rettighed over  

 ejendommen, medmindre andet bestemmes i det enkelte tilfælde.
Stk. 5. Amtsrådet eller kommunalbestyrelsen kan for ejerens  

 regning lade et pålæg tinglyse på ejendommen.
Hvis pålægget bortfalder, skal  

 amtsrådet eller kommunalbestyrelsen lade pålægget aflyse fra tingbogen.« 3. Efter § 64 indsættes i kapitel 8:
» § 64 a.
Erstatning efter § 26 a betales af den myndighed,  

 der har truffet beslutningen, eller, hvis kommunalbestyrelsen har givet  

 samtykke hertil, helt eller delvis af det eller de vandforsyningsanlæg, der  

 har fordel af beslutningen.
Såfremt der opstår tvist om fordelingen af  

 erstatningsbetalingen, afgøres spørgsmålet af taksationsmyndighederne ligesom  

 spørgsmålet om erstatningens størrelse, jf. § 61.« 4. I § 110, stk. 1, nr. 2, indsættes efter »ulovligt  

 forhold« : »eller pålæg efter § 26 a«.
 5. I § 110, stk. 3, 1. pkt., indsættes efter »§ 19,  

 stk. 5«: » -7«.
§ 3 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, nr. 11, indsættes efter  

 »vandressourcerne«: », herunder udpegning af områder med  

 særlige drikkevandsinteresser, områder med drikkevandsinteresser og områder  

 med begrænsede drikkevandsinteresser, følsomme indvindingsområder,  

 indsatsområder, samt en prioritering af indsatsområderne«.
§ 4 Stk. 1. Loven træder i kraft den 1. august 1998.
Stk. 2. Regler i medfør af miljøbeskyttelseslovens § 19, stk. 7,  

 som affattet ved denne lovs § 2, nr. 1, fastsættes således, at de respekterer  

 kontraktmæssige forpligtelser vedrørende aftaler om aftagelse af  

 husdyrgødning og affaldsprodukter til jordbrugsformål indgået inden reglernes  

 ikrafttræden.
Der kan dog ikke over for offentlige myndigheder støttes ret på  

 sådanne aftaler længere end 5 1/2 år fra disse reglers ikrafttræden.
Oprindeligt fremsat forslag § 1 I lov om vandforsyning m.v., jf. lovbekendtgørelse nr. 337 af 4. juli  

 1985, som ændret ved § 2 i lov nr. 355 af 13. maj 1987, § 20 i lov nr. 192 af  

 29. marts 1989, § 114, stk. 4, i lov nr. 358 af 6. juni 1991, § 2 i lov nr.  

 388 af 20. maj 1992, § 2 i lov nr. 402 af 14. juni 1995 og lov nr. 430 af 10.  

 juni 1997, foretages følgende ændringer:
 1. I § 1, nr. 1, indsættes efter »udnyttelsen« :  

 »og den dertil knyttede beskyttelse«.
 2. I § 10 indsættes efter »forurening« :  

 »samt de forureningstrusler, der kan påvirke vandressour-cernes  

 kvalitet,».
 3. I § 10 indsættes som stk. 2 :
 » Stk. 2. Som led i kortlægningen identificerer amtsrådet de  

 vandressourcer, som er særligt følsomme over for forurening, f.eks. fordi den  

 naturlige beskyttelse over for en eller flere typer af forurening er særlig  

 dårlig.«.
 4. § 11 affattes således:
» § 11. På grundlag af kortlægningen og under hensyn til den  

 igangværende og forventede erhvervs- og befolkningsudvikling gennemfører  

 amtsrådet en planlægning af den fremtidige anvendelse og beskyttelse af  

 regionens vandressourcer.
Denne vandressourceplanlægning omfatter:
1) en udpegning af områder med særlige drikkevandsinteresser, 2) en udpegning af områder med drikkevandsinteresser, 3) en udpegning af områder med begrænsede drikkevandsinteresser, og 4) en afgrænsning af de dele af områder med særlige drikkevandsinteresser  

 og af indvindingsoplande til almene vandforsyninger uden for disse, som er  

 særligt følsomme over for en eller flere typer af forurening (følsomme  

 indvindingsområder) med angivelse af, hvilken eller hvilke typer forurening,  

 de anses for følsomme over for, 5) en afgrænsning af områder, hvor amtsrådet finder, at en særlig indsats  

 til beskyttelse af vandressourcerne er nødvendig til sikring af  

 drikkevandsinteresserne (indsatsområder) og en prioritering af disse  

 indsatsområder, samt 6) en tidsplan for udarbejdelse og iværksættelse af de i § 13 nævnte  

 indsatsplaner.
 Stk. 2. Vandressourceplanlægningen skal koordineres med amtets  

 indsats på jordforureningsområdet og med andre relevante aktiviteter, som  

 amtet udfører.
 Stk. 3. Områder med særlige drikkevandsinteresser, områder med  

 drikkevandsinteresser, områder med begrænsede drikkevandsinteresser, følsomme  

 indvindingsområder, indsatsområder samt prioritering af indsatsområderne  

 udpeges i regionplanen.«.
 5. Efter § 11 indsættes:
 » § 12. Til at bistå sig ved udarbejdelsen og realiseringen af  

 vandressourceplanlægningen efter § 11, stk. 1, opretter amtsrådet et  

 koordinationsforum bestående af repræsentanter for amtskommunen, kommunerne i  

 amtet, vandforsyningerne i amtet, andre berørte myndigheder, jordbruget,  

 industri og eventuelle andre relevante parter i amtet.
§ 13. For hvert af de indsatsområder, der er fastlagt i  

 regionplanen, skal amtsrådet vedtage en indsatsplan.
Amtsrådet skal følge den  

 prioritering, som er fastlagt i regionplanen.
 Stk. 2. Indsatsplanen skal udarbejdes på baggrund af en nærmere  

 kortlægning af arealanvendelse, forureningstrusler og naturlig beskyttelse af  

 de pågældende vandressourcer.
 Stk. 3. Indsatsplanen skal indeholde en detaljeret opgørelse over  

 behovet for beskyttelse samt retningslinier og tidsplan for myndighedernes  

 indsats til opnåelse af denne beskyttelse.
§ 13 a.
En kommunalbestyrelse eller ejeren af et alment  

 vandforsyningsanlæg kan vedtage en indsatsplan for et område, hvis  

 kommunalbestyrelsen eller ejeren af vandforsyningsanlægget finder, at  

 retningslinierne eller prioriteringen i vandressourceplanlægningen og  

 regionplanen er utilstrækkelige til at sikre kommunens eller  

 vandforsyningsanlæggets interesser, jf. dog § 13 b, stk. 2. Bestemmelserne i  

 § 13, stk. 2 og 3, finder tilsvarende anvendelse.
 Stk. 2. En indsatsplan efter stk. 1 må ikke stride mod  

 regionplanlægningen, vandressourceplanlægningen, vandforsyningsplanen eller  

 indsatsplaner vedtaget efter § 13.
§ 13 b.
Den, der udarbejder en indsatsplan efter § 13 eller § 13  

 a, skal inddrage alle de berørte parter i forbindelse med udarbejdelsen.
Stk. 2. En indsatsplan efter § 13 a kan ikke vedtages endeligt før  

 12 uger efter, at amtsrådet har modtaget det færdige udkast til planen.  

 Amtsrådet påser, at bestemmelserne i stk. 1, § 13 a, stk. 2, og yderligere  

 retningslinier udstedt af ministeren efter § 15 eller § 16, stk. 1, er  

 overholdt, samt at hensynet til beskyttelsen af vandressourcerne i øvrigt er  

 tilgodeset.
Hvis amtsrådet inden udløbet af den i 1. pkt. nævnte frist gør  

 indsigelse mod udkastet, kan indsatsplanen ikke vedtages endeligt, før der er  

 opnået enighed.
Kan enighed ikke opnås mellem amtsrådet og en  

 kommunalbestyrelse, der har udarbejdet udkast til en indsatsplan, afgøres  

 spørgsmålet af ministeren.
Kan enighed ikke opnås mellem et amtsråd og en  

 ejer af et alment vandforsyningsanlæg, bortfalder indsatsplanen.
 Stk. 3. Når en indsatsplan efter § 13 eller § 13 a er vedtaget,  

 skal de berørte grundejere og andre berørte parter have skriftlig, individuel  

 underretning herom og om indholdet af planen.
§ 13 c.
Amtsrådet gennemfører indsatsplaner vedtaget efter § 13 i  

 det omfang, de relevante beslutninger ligger inden for dets beføjelser.  

 Kommunalbestyrelsen lægger ved afgørelse af sager inden for dens beføjelser  

 de retningslinier til grund, der er givet i en indsatsplan vedtaget efter §  

 13.
 Stk. 2. Kommunalbestyrelsen gennemfører indsatsplaner, som den har  

 vedtaget efter § 13 a.
§ 13 d.
Amtsrådet kan for at gennemføre en indsatsplan vedtaget  

 efter § 13 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen eller om salg af hele eller dele af ejendommen til amtet.
 Stk. 2. Efter aftale med kommunalbestyrelsen i den kommune, hvor  

 et alment vandforsyningsanlægs vand forbruges, kan det i en aftale som nævnt  

 i stk. 1 bestemmes, at kommunen helt eller delvis skal betale det beløb, der  

 ifølge aftalen tilkommer ejeren af eller indehaveren af andre rettigheder  

 over ejendommen.
 Stk. 3. Efter høring af ejeren af et alment vandforsyningsanlæg og  

 efter aftale med kommunalbestyrelsen i den kommune, hvor  

 vandforsyningsanlæggets vand forbruges, kan det i en aftale som nævnt i stk.  

 1 endvidere bestemmes, at vandforsyningsanlægget helt eller delvis skal  

 betale det beløb, der ifølge aftalen tilkommer ejeren af eller indehaveren af  

 andre rettigheder over ejendommen under forudsætning af, at anlægget har  

 fordel af aftalen.
Stk. 4. En kommunalbestyrelse eller ejeren af et alment  

 vandforsyningsanlæg kan for at gennemføre en indsatsplan vedtaget efter § 13  

 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen.
Kommunalbestyrelsen kan under samme betingelser indgå  

 aftale om salg af hele eller dele af ejendommen til kommunen.
Efter høring af  

 ejeren af et alment vandforsyningsanlæg kan det i en aftale indgået af  

 kommunalbestyrelsen bestemmes, at vandforsyningsanlægget helt eller delvis  

 skal betale det beløb, der ifølge aftalen tilkommer ejeren af eller  

 indehaveren af andre rettigheder over ejendommen under forudsætning af, at  

 anlægget har fordel af aftalen.
Stk. 5. Kommunalbestyrelsen eller ejeren af et alment  

 vandforsyningsanlæg skal, inden der indgås aftale efter stk. 4, meddele  

 indholdet af den påtænkte aftale til amtsrådet.
Amtsrådet påser, at aftalen  

 ikke strider mod vandressourceplanlægningen eller indsatsplaner vedtaget  

 efter § 13 eller vil vanskeliggøre gennemførelsen af disse planer.
Fremsætter  

 amtsrådet inden en frist af 2 uger indsigelse mod aftalen, kan denne ikke  

 indgås.
Kan der ikke opnås enighed mellem amtsrådet og kommunalbestyrelsen,  

 afgøres spørgsmålet af miljø- og energiministeren.
Kan der ikke opnås enighed  

 mellem amtsrådet og ejeren af et alment vandforsyningsanlæg, kan aftalen ikke  

 indgås.
 Stk. 6. Aftaler efter stk. 1 og 4 kan tinglyses med prioritet  

 forud for alle rettigheder i ejendommen. § 64 i lov om offentlige veje finder  

 anvendelse med hensyn til udbetalingen af det aftalte beløb.
 6. I § 14 a, stk. 1, indsættes efter »§ 16, stk.  

 2« : », eller mod en indsatsplan vedtaget efter § 13«.
 7. I § 14 a, stk. 2, indsættes efter »§ 11« :  

 »og indsatsplaner vedtaget efter § 13«.
 8. I § 15, stk. 1, indsættes efter  

 »vandindvinding« : », beskyttelse af vandressourcerne«.
 9. § 16, stk. 1, affattes således:
 »Miljø- og energiministeren kan fastsætte nærmere regler om  

 kortlægningen efter § 10 og dennes gennemførelse, om indholdet af  

 planlægningen efter §§ 11 og 14 samt om grundlaget for og indholdet af  

 indsatsplaner efter §§ 13 og 13 a.«.
 10. § 16, stk. 3, affattes således:
» Stk. 3. Miljø- og energiministeren kan fastsætte regler om  

 tidsfrister og procedure i forbindelse med tilvejebringelse af planlægning  

 efter §§ 11, stk. 1, og 14, herunder om inddragelse af det i § 12 nævnte  

 koordinationsforum, samt om revision af planlægningen.
Ministeren kan  

 fastsætte nærmere regler om tidsfrister og procedurer i forbindelse med  

 tilvejebringelse og iværksættelse af indsatsplaner efter §§ 13 og 13  

 a.«.
 11. I § 46, stk. 2, indsættes efter »vandet« :  

 », jf. § 52 a«.
 12. I § 48, stk. 1, indsættes efter »anvendelse«  

 : », kortlægning, overvågning og beskyttelse«.
 13. I § 48, stk. 1, indsættes efter »kan  

 amtsrådet« : »efter forhandling med de berørte kommuner og  

 vandforsyningsanlæg«.
 14. I § 48, stk. 1, ændres », ligesom amtsrådet  

 kan« til: »og«.
 15. I § 48, stk. 2, indsættes efter »fastsættes«  

 : »i mangel af enighed mellem parterne«.
 16. Efter § 52 indsættes:
» § 52 a.
Ved levering af vand fra et alment  

 vandforsyningsanlæg kan i prisen indregnes nødvendige udgifter til indvinding  

 og distribution af vand, lønninger og andre driftsomkostninger,  

 administration, driftsmæssige afskrivninger, forrentning af fremmedkapital og  

 underskud fra tidligere perioder opstået i forbindelse med etablering og  

 væsentlig udbygning af forsyningssystemerne og henlæggelser til  

 nyinvesteringer.
Desuden kan et alment vandforsyningsanlæg afholde udgifter  

 til rådgivning af sine kunder om vandbesparelser, finansiering af  

 vandbesparende foranstaltninger, samt deltagelse i vandværkssamarbejder og  

 lignende.
Herudover kan indregnes udgifter til kortlægning, overvågning og  

 beskyttelse af de vandressourcer, som anlægget indvinder fra eller i  

 fremtiden kan forventes at indvinde fra, i det omfang en sådan supplerende  

 overvågning og beskyttelse ud over den offentlige kortlægning, overvågning og  

 beskyttelse er nødvendig eller hensigtsmæssig for vandforsyningsanlægget.
 Stk. 2. Stk. 1 omfatter også prisfastsættelse for salg af vand  

 mellem almene vandforsyningsanlæg.
 Stk. 3. Miljø- og energiministeren kan fastsætte nærmere regler om  

 prisfastsættelsen efter stk. 1, herunder regler om forrentning af  

 indskudskapital.
§ 52 b.
Almene vandforsyningsanlæg kan etablere et samarbejde med  

 henblik på samlet varetagelse af og fordeling af udgifterne til kortlægning,  

 overvågning og beskyttelse af vandressourcerne som nævnt i § 52 a og andre  

 aktiviteter, der har til formål at forebygge eller afhjælpe  

 forsyningsproblemer forårsaget af kvaliteten af disse vandressourcer.
 Stk. 2. Vilkårene for et samarbejde efter stk. 1 aftales af de  

 deltagende parter, jf. dog stk. 3, § 48, stk. 2, og § 53. Det kan herunder  

 aftales, at samarbejdet skal overtage alle eller visse af de beføjelser, som  

 ejeren af hvert enkelt vandforsyningsanlæg har efter denne lov med undtagelse  

 af opkrævning af bidrag som nævnt i § 53.
 Stk. 3. Miljø- og energiministeren kan fastsætte nærmere regler  

 for samarbejder efter stk. 1, herunder om samarbejdernes form og  

 vilkår.«.
 17. I § 53 indsættes efter stk. 1 som nyt stykke:
» Stk. 2. Såfremt et samarbejde etableret efter § 48 eller §  

 52 b omfatter almene vandforsyningsanlæg i flere kommuner, fastsættes eller  

 godkendes anlægs- og driftsbidrag af kommunalbestyrelserne i forening.
Opnås  

 der ikke enighed mellem kommunalbestyrelserne, afgøres sagen af miljø- og  

 energiministeren.«.
 Stk. 2-4 bliver herefter stk. 3-5.
 18. Efter § 59 indsættes:
» § 59 a.
Ejeren af et alment vandforsyningsanlæg kan for at  

 overvåge kvaliteten af de vandressourcer, der indvindes fra, etablere  

 overvågningsboringer i indvindingsoplandet.
Den myndighed, som kan meddele  

 tilladelse til vandindvindingen, kan som et vilkår i indvindingstilladelsen  

 fastlægge antallet og placeringen af overvågningsboringerne.
Miljø- og  

 energiministeren kan fastsætte nærmere regler herom.
Ministeren kan endvidere  

 fastsætte regler om etablering af overvågningboringer for almene  

 vandforsyningsanlæg med eksisterende indvindingstilladelser.«.
 19. I § 60, stk. 1, indsættes efter  

 »vandforsyningssystemer«: », herunder de i § 59 a nævnte  

 overvågningsboringer«.
 20. Efter § 69 indsættes:
» § 69 a.
Miljø- og energiministeren kan fastsætte regler om,  

 at ejeren af et vandforsyningsanlæg skal give meddelelse, hvis en  

 indvindingsboring tages ud af drift, herunder hvis boringen lukkes, samt om  

 årsagen hertil.«.
 21. I § 76 indsættes som nr. 1 :
 »1) Kommunalbestyrelsernes og amtsrådenes afgørelser efter kapitel  

 3.«.
 Nr. 1-3 bliver herefter nr. 2-4.
 22. Efter § 89 indsættes:
» § 89 a.
Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.«.
§ 2 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 19 indsættes som stk. 6 og 7 :
 » Stk. 6. Ministeren kan for områder, der i regionplanen er  

 udpeget som indsatsområder med hensyn til nitrat, fastsætte regler om  

 godkendelsesordninger for etablering eller udvidelser af husdyrhold, som kan  

 medføre en forøgelse af risikoen for forurening af grundvand eller  

 overfladevand.
 Stk. 7. Ministeren kan fastsætte regler til begrænsning af eller  

 forbud mod tilførsel af husdyrgødning og affaldsprodukter til jordbrugsformål  

 til områder, der i regionplanen er udpeget som indsatsområder med hensyn til  

 nitrat.«.
 2. Efter § 26 indsættes i kapitel 3 :
» § 26 a.
Når der er vedtaget en indsatsplan for et område  

 efter vandforsyningslovens § 13 eller § 13a, kan amtsrådet, hvis der ikke kan  

 opnås en aftale herom på rimelige vilkår, endeligt eller midlertidigt mod  

 fuldstændig erstatning pålægge ejeren af en ejendom i området de  

 rådighedsindskrænkninger eller andre foranstaltninger, som er nødvendige for  

 at sikre nuværende eller fremtidige drikkevandsinteresser mod forurening med  

 nitrat eller pesticider.
Pålæg efter 1. pkt. kan tillige meddeles af  

 kommunalbestyrelsen, hvis der er vedtaget en indsatsplan for området efter  

 vandforsyningslovens § 13 a.
 Stk. 2. Miljø- og energiministeren fastsætter nærmere regler for,  

 i hvilke tilfælde og på hvilket dokumentationsgrundlag der kan meddeles pålæg  

 efter stk. 1.
 Stk. 3. Reglerne i § 45 og §§ 47-49 i lov om offentlige veje  

 finder tilsvarende anvendelse i forbindelse med gennemførelse af pålæg efter  

 stk. 1, idet det dog er amtsrådet eller kommunalbestyrelsen, der udfører de  

 opgaver, som er tillagt vejbestyrelsen i henhold til lov om offentlige veje.
 Stk. 4. Ved amtsrådets eller kommunalbestyrelsens pålæg af  

 rådighedsindskrænkninger eller andre foranstaltninger efter stk. 1 skal de  

 meddelte pålæg respekteres af indehaveren af enhver rettighed over  

 ejendommen, medmindre andet bestemmes i det enkelte tilfælde.
Stk. 5. Amtsrådet eller kommunalbestyrelsen kan for ejerens  

 regning lade et pålæg tinglyse på ejendommen.
Hvis pålægget bortfalder skal  

 amtsrådet eller kommunalbestyrelsen lade pålægget aflyse fra  

 tingbogen.«.
 3. Efter § 64 indsættes i kapitel 8 :
» § 64 a.
Erstatning efter § 26 a betales af den myndighed,  

 der har truffet beslutningen eller, hvis kommunalbestyrelsen har givet  

 samtykke hertil, helt eller delvist af det eller de vandforsyningsanlæg, der  

 har fordel af beslutningen.
Såfremt der opstår tvist om fordelingen af  

 erstatningsbetalingen, afgøres spørgsmålet af taksationsmyndighederne ligesom  

 spørgsmålet om erstatningens størrelse, jf. § 61.«.
 4. I § 110, stk. 1, nr. 2, indsættes efter »ulovligt  

 forhold« : »eller pålæg efter § 26 a«.
 5. I § 110, stk. 3, 1. pkt., indsættes efter »§ 19,  

 stk. 5« : » -7«.
§ 3 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, nr. 11, indsættes efter  

 »vandressourcerne« : », herunder udpegning af områder med  

 særlige drikkevandsinteresser, områder med drikkevandsinteresser og områder  

 med begrænsede drikkevandsinteresser, følsomme indvindigsområder,  

 indsatsområder, samt en prioritering af indsatsområderne«.
§ 4 Stk. 1. Loven træder i kraft den 1. august 1998.
Stk. 2. Regler i medfør af miljøbeskyttelseslovens § 19, stk. 7,  

 som affattet ved denne lovs § 2, nr. 1, fastsættes således, at de respekterer  

 kontraktsmæssige forpligtelser vedrørende aftaler om aftagelse af  

 husdyrgødning og affaldsprodukter til jordbrugsformål indgået inden reglernes  

 ikrafttræden.
Der kan dog ikke over for offentlige myndigheder støttes ret på  

 sådanne aftaler længere end 5 1/2 år fra disse reglers ikrafttræden.
Bemærkninger til lovforslaget Almindelige bemærkninger 1. Lovforslagets baggrund I forbindelse med den samlede handlingsplan for forbedring af det danske  

 vandmiljø, som blev indgået mellem et flertal af Folketingets partier den 17.  

 februar 1998 (Vandmiljøplan II), var der enighed om, at der ud over den  

 generelle beskyttelse af vandressourcerne er behov for en yderligere  

 beskyttelse i de områder, der er følsomme overfor nitratforurening.
Dette  

 lovforslag fremsættes samtidig med L 55 til en samlet gennemførelse af  

 foranstaltninger i henhold til Vandmiljøplan II.
 Ønsket om en forstærket regional indsats bygger dels på en tilkendegivelse  

 fra Drikkevandsudvalget og dels på en styrkelse af indsatsen i henhold til  

 gennemførelsen af Rådets direktiv 91/676/EØF om beskyttelse af vand imod  

 forurening forårsaget af nitrater fra landbruget.
I sin helhed bygger lovforslaget på Drikkevandsudvalgets betænkning, som  

 blev afgivet den 17. december 1997. Udvalget blev nedsat i foråret 1996 som  

 opfølgning på regeringens 10-punktsprogram fra december 1994 og fik til  

 opgave at gennemføre en analyse af den nuværende vandforsyningsstruktur og  

 det gældende retsgrundlag for beskyttelse af vandindvindingsområderne,  

 herunder områder med særlige drikkevandsinteresser.
På baggrund heraf skulle  

 udvalget fremkomme med anbefalinger vedrørende vandforsyningsstruktur og  

 beskyttelse.
Udvalgets kommissorium blev senere udvidet til at komme med  

 forslag vedrørende etablering af en vandfond til støtte for mindre,  

 forureningsramte vandforsyninger.
 Udvalgets analyser og anbefalinger er indeholdt i betænkningen af 17.  

 december 1997 samt i en delbetænkning om vandfonden afgivet i december 1996.  

 Forslagene vedrørende Vandfonden er gennemført ved lov nr. 326 af 14. maj  

 1997.
Der er ikke i lovforslaget fastsat bestemte tidsfrister inden for hvilke  

 den offentlige indsats med hensyn til planlægning og gennemførsel af  

 grundvandsbeskyttelsen skal være tilvejebragt.
Der er derimod lagt op til, at  

 dette skal afklares i forbindelse med forhandlingerne om de årlige  

 finanslove.
2. Lovforslagets indhold Drikkevandsudvalgets anbefalinger kan deles op i 3 emneområder:
 1) Anbefalinger vedrørende planlægning af beskyttelsesindsatsen.
 2) Anbefalinger vedrørende reguleringen af forurenende aktiviteter af  

 hensyn til beskyttelsen af drikkevandsressourcerne.
 3) Anbefalinger vedrørende vandforsyningsstrukturen.
2.1. Planlægning Drikkevandsudvalget har anbefalet, at der indføres nye planlægningsmæssige  

 værktøjer for at sikre en koordineret og helhedsorienteret  

 beskyttelsesstrategi, så der alt efter behovet i hvert enkelt område gøres op  

 med alle kilder til forurening.
Udgangspunktet for dansk grundvandspolitik er, at der arbejdes for et  

 generelt højt beskyttelsesniveau for alt grundvand.
Imidlertid er det på  

 nogle områder nødvendigt at prioritere indsatsen på grund af, at der kun er  

 begrænsede økonomiske midler til rådighed for opgaven, eller fordi der er  

 tale om at vælge placering for en nødvendig aktivitet eller lignende (f.eks.  

 deponeringsanlæg), som ikke kan undgå at udgøre en vis risiko for  

 grundvandet.
Hvis en given ressource skal beskyttes, er det nødvendigt, at  

 der gøres en indsats mod samtlige forureningskilder.
Ellers risikerer man, at  

 den indsats, der gøres over for visse kilder, er spildt, fordi ressourcen  

 forurenes af en anden kilde.
For at sikre en koordinering er det nødvendigt  

 generelt at fastlægge, efter hvilke kriterier man skal vælge de arealer, der  

 skal prioriteres højest.
Drikkevandsudvalget anbefaler, at det sikres, at der er de nødvendige  

 virkemidler til rådighed til den påkrævede ekstra beskyttelse (ud over den  

 generelle beskyttelse) af områder med særlige drikkevandsinteresser samt af  

 indvindingsområder uden for disse, som det efter en konkret vurdering findes  

 hensigtsmæssigt at give en særlig prioritet.
Udvalget anbefaler, at både  

 amter, kommuner og vandforsyninger tager aktiv del i tilrettelæggelsen og  

 udførelsen af denne ekstra beskyttelse.
For at sikre en helhedsorienteret indsats anbefaler udvalget, at amterne  

 som led i regionplanlægningen får pligt til at udarbejde en samlet plan for  

 tilrettelæggelse og prioritering af den indsats mod grundvandsforurening, der  

 er nødvendig for at sikre den fremtidige drikkevandsforsyning.
Derfor  

 foreslås det i nærværende lovforslag at udbygge den eksisterende  

 vandressourceplanlægning, der kun omfatter planlægning af den fremtidige  

 anvendelse af regionenes vandressourcer, med en plan for  

 beskyttelsesindsatsen samt at gøre de dele af denne udbyggede  

 vandressourceplanlægning, der har relation til arealanvendelsen, til en del  

 af regionplanlægningen.
Amternes prioritering må normalt forventes at tage udgangspunkt i de  

 områder med særlige drikkevandsinteresser, som de har udpeget, idet man netop  

 ved denne udpegning har foretaget en samlet vurdering af vandressourcernes  

 kvalitet og beskyttelse og sammenholdt dette med den eksisterende indvinding  

 og vandforsyningernes behov, således at de ressourcer, der på amtsplan må  

 anses for vigtigst for den fremtidige drikkevandsforsyning, er blevet  

 identificeret.
I særlige tilfælde vil amterne dog kunne foretage en  

 prioritering af områder uden for områderne med særlige drikkevandsinteresser,  

 ligesom der naturligvis er mulighed for at ændre udpegningen af områder med  

 særlige drikkevandsinteresser.
 Kommuner eller vandforsyninger, hvis konkrete interesser ikke tilgodeses  

 tilstrækkeligt gennem den amtslige planlægning og prioritering, kan selv  

 planlægge og gennemføre den nødvendige supplerende indsats, og er ikke bundet  

 af den prioritering, som amterne har fastlagt.
Vandressourceplanlægningen vil kun indeholde de overordnede retningslinier  

 for indsatsen, og Drikkevandsudvalget har derfor foreslået, at der skal  

 udarbejdes mere detaljerede indsatsplaner for hvert af de områder, hvor der  

 er identificeret behov for en særlig indsats ud over den generelle  

 beskyttelse.
For disse indsatsområder foreslås derfor en pligt for amterne  

 til at udarbejde sådanne indsatsplaner og følge op på dem.
Der foreslås også  

 regler for kommuners og vandforsyningers udarbejdelse og opfølgning af  

 indsatsplaner for de områder, hvor de finder den amtslige prioritering  

 utilstrækkelig.
Drikkevandsudvalget har understreget vigtigheden af, at  

 beskyttelsesindsatsen tilrettelægges i samarbejde mellem de involverede  

 myndigheder, vandforsyninger og lodsejere / virksomheder.
Udvalget har derfor  

 anbefalet, at hvert amt som supplement til den generelle offentlighedsproces,  

 der følger af planloven, får pligt til at etablere et forum for løbende  

 koordination og samarbejde mellem de interesserede parter i amtet.
Desuden  

 har udvalget anbefalet, at det, når der udarbejdes en indsatsplan for et  

 område, sikres, at alle de konkret berørte parter inddrages på et tidligt  

 tidspunkt i processen.
Disse anbefalinger er medtaget i nærværende  

 lovforslag.
 I øvrigt henvises til bemærkningerne til § 1, nr. 2-10, og § 3.
2.2. Regulering af forurenende aktiviteter De fleste af udvalgets anbefalinger vedrørende regulering af forurenende  

 aktiviteter m.v. kan gennemføres uden ny lovgivning, enten ved udstedelse af  

 bekendtgørelser eller vejledninger, eventuelt på baggrund af et yderligere  

 faktuelt grundlag, som udvalget anbefaler tilvejebringes.
Dette gælder f.eks.  

 regulering af igangværende virksomheder og reglerne vedrørende anvendelse af  

 forskellige restprodukter, spildevandsnedsivning m.v.
 De områder, hvor udvalget peger på, at ny lovgivning vil være nødvendig,  

 er dels jordforureningsområdet, dels fladeforurening med pesticider og  

 gødningsstoffer.
Specielt for pesticider vedtog Folketinget den 15. maj 1997 (D 105) en  

 motiveret dagsorden, som opfordrer regeringen til at nedsætte et udvalg med  

 uafhængig sagkundskab, som blandt andet skal foretage en vurdering af de  

 samlede konsekvenser af en afvikling af pesticidforbruget inden for  

 jordbrugserhvervene, herunder skal alternative muligheder for bekæmpelse af  

 plantesygdomme, skadedyr og ukrudt belyses.
Ved vurderingen skal  

 produktionsmæssige, økonomiske, juridiske, sundhedsmæssige,  

 beskæftigelsesmæssige og miljømæssige konsekvenser belyses.
En af udvalgets  

 opgaver bliver at vurdere de økonomiske konsekvenser af rensning af  

 drikkevand.
Resultatet af udvalgsarbejdet skal foreligge ved årsskiftet  

 1998/99 og skal indgå i det kommende arbejde med en ny pesticidhandlingsplan.
Tilbage er, at Drikkevandsudvalget har anbefalet, at det bliver muligt ud  

 over den generelle regulering af pesticider og gødningsanvendelse, at sikre  

 at der ikke sker en uacceptabel anvendelse på særligt sårbare arealer, der er  

 væsentlige for drikkevandsproduktionen.
Nærværende forslag indeholder derfor  

 forslag til ændring af miljøbeskyttelsesloven, således at der mod fuld  

 erstatning kan pålægges dyrkningsrestriktioner på disse arealer.
I visse dele af landet lukkes mange drikkevandsboringer på grund af for  

 højt nitratindhold.
Sammen med nærværende forslag fremsættes forslag til  

 gennemførelse af foranstaltninger i medfør af VMP II samt gennemførelse af  

 Rådets direktiv 91/676/EØF om beskyttelse af vand imod forurening forårsaget  

 af nitrater fra landbruget.
Imidlertid vil en opfyldelse af det generelle (samlede) reduktionsmål ikke  

 sikre, at der ikke i bestemte områder på grund af de lokale geologiske  

 forhold forekommer for stor udvaskning til, at drikkevandskvalitetskravene  

 kan opfyldes.
Visse områder er så følsomme, at der her ikke kan drives  

 intensivt landbrug, uden at det medfører for høj udvaskning af nitrat til  

 grundvandet, mens den geologiske beskyttelse andre steder er så god, at de  

 eksisterende regler er tilstrækkelige til i mange år frem at forhindre, at  

 nitratindholdet i grundvandet stiger til et kritisk niveau.
 Drikkevandsudvalget har derfor vurderet, at det - i forhold til  

 beskyttelsen af grundvandet med henblik på drikkevandsforsyning - er  

 nødvendigt at differentiere reguleringen på nitratområdet efter behovet.  

 Udvalget anbefaler således, at man - ud over den generelle beskyttelse - på  

 baggrund af indsatsplaner i nitratfølsomme indvindingsområder, begrænser den  

 gennemsnitlige udvaskning af nitrat fra det pågældende område, i det omfang  

 det er nødvendigt for at nå kvalitetsmålsætningerne.
Der er i de senere år blevet konstateret indhold af pesticider i mange  

 drikkevandsboringer over hele landet, og et stort antal boringer er blevet  

 lukket af denne grund.
Godkendelsesordningen for pesticider har til formål at  

 sikre, at hvert enkelt middel ikke ved regelret brug giver anledning til  

 forurening over de højest tilladelige grænseværdier for drikkevand.
Et  

 internationalt ekspertpanel konkluderede i sommeren 1997, at det  

 vurderingsgrundlag, som ligger til grund for den danske godkendelsesordning,  

 som er gældende i dag, er et af de strengeste sammenlignet med lande i det  

 øvrige Nordeuropa, samt at EU-reguleringen på området er gennemført i dansk  

 ret på en restriktiv vis.
 Imidlertid kan godkendelsesordningen ikke give nogen absolut garanti for,  

 at de højst tilladelige grænseværdier for drikkevand fremtidigt kan  

 overholdes overalt.
Drikkevandsudvalget anbefaler derfor, at der gennemføres en  

 følsomhedskortlægning, for at vurdere, hvor der er behov for at indføre en  

 ekstra sikkerhed mod forurening med pesticider.
Hvor en sådan kortlægning  

 dokumenterer, at der for at opretholde en høj grundvandskvalitet, egnet til  

 produktion af drikkevand uden videregående rensning, er behov for at forbyde  

 eller begrænse anvendelsen af pesticider i et område, skal dette indarbejdes  

 i indsatsplanen for området.
For både nitrat og pesticider anbefaler Drikkevandsudvalget, at de  

 nødvendige restriktioner søges gennemført ad frivillighedens vej.
Der kan  

 anvendes en lang række eksisterende virkemidler hertil, f.eks. tilskud til  

 skovrejsning eller miljøvenlige jordbrugsforanstaltninger og - særligt for  

 pesticider - økologisk jordbrug, eller statslig overtagelse af arealerne med  

 henblik på skovrejsning.
Desuden kan amter, kommuner og vandforsyninger indgå  

 dyrkningsaftaler eller amt eller kommune kan overtage arealet med henblik på  

 en mere grundvandssikker anvendelse eller videresalg med klausul om sådan  

 anvendelse.
Det foreslås i vandforsyningsloven at indsætte en udtrykkelig  

 hjemmel til, at der kan indgås sådanne dyrkningsaftaler og købsaftaler for at  

 opfylde en indsatsplan, jf. bemærkningerne til § 1 nr. 5 ad § 13d.
Imidlertid må det forventes, at det ikke altid vil være muligt at opnå en  

 frivillig ordning, og Drikkevandsudvalget anbefaler, at der i sådanne  

 tilfælde indføres en mulighed for mod fuld økonomisk kompensation til de  

 berørte jordbrugere at pålægge tvungne restriktioner.
Der foreslås derfor  

 indført en hjemmel i miljøbeskyttelseslovens kapitel 3 til at pålægge de  

 nødvendige restriktioner mod erstatning, hvis der er udarbejdet en  

 indsatsplan for området, og hvis en frivillig aftale ikke kan opnås.
På nitratområdet anbefaler Drikkevandsudvalget desuden, at der ikke  

 fremtidigt frit kan etableres husdyrbrug eller »importeres«  

 husdyrgødning eller anden organisk gødning i nitratfølsomme  

 indvindingsområder, hvor det er erkendt, at dette kan medføre eller bidrage  

 til en uacceptabel forurening.
Dette sker med henblik på at forebygge en  

 yderligere forringelse af grundvandets kvalitet med nitrat.
Dette initiativ  

 er ikke direkte nævnt i VMP II aftalen, men er en del af det svar, Danmark  

 har fremsendt til Europakommissionen i forbindelse med gennemførelsen af  

 nitratdirektivet.
Anbefalingerne er af Drikkevandsudvalget foreslået  

 gennemført ved i miljøbeskyttelseslovens kapitel 3 at indsætte en hjemmel for  

 ministeren til for nitratfølsomme indvindingsområder at etablere en  

 godkendelsesordning for etablering eller udvidelser af husdyrhold, som kan  

 medføre en forøgelse af risikoen for forurening samt en hjemmel til at  

 indføre forbud mod indførsel af husdyrgødning og anden organisk gødning til  

 nitratfølsomme indvindingsområder.
Den foreslåede ordning omfatter en  

 godkendelsesordning for indsatsområder og ikke nitratfølsomme  

 indvindingsområder, jf. bemærkningerne til § 2.
2.3 Vandforsyningsstruktur Iværksættelse og finansiering af grundvandsbeskyttelse, som ikke pålægges  

 forureneren, bør primært være en offentlig opgave.
Imidlertid er der en del  

 områder, hvor der ikke eksisterer andre (tilstrækkelige) kilder til  

 finansiering end over vandprisen.
Dette gælder i særlig grad en supplerende  

 indsats over for landbrugets forurening i de områder, hvor de generelle  

 tiltag ikke slår til, og en indsats på depotområdet, der ligger ud over den  

 offentligt finansierede oprydning, samt udgifter til overvågning af  

 grundvandet i indvindingsoplande.
Drikkevandsudvalget anbefaler derfor, at vandforsyningerne i højere grad  

 end hidtil skal kunne vælge at finansiere supplerende foranstaltninger til  

 beskyttelse af indvindingsområder, herunder områder med særlige  

 drikkevandsinteresser, hvor der ikke er andre tilstrækkelige  

 finansieringskilder.
Dette vil sammen med stigende udgifter til etablering af  

 nye boringer og andre foranstaltninger, når skaden er sket, medføre en større  

 økonomisk belastning af vandforsyningerne, ligesom der vil være et øget behov  

 for at kunne trække på faglig ekspertise.
Det vil formentlig ikke være i strid med det  

 »hvile-i-sig-selv-princip«, som antages at gælde på  

 vandforsyningsområdet, at en vandforsyning anvender midler til f.eks.  

 forebyggende foranstaltninger i sit indvindingsopland.
Da spørgsmålet i  

 praksis har givet anledning til diskussion, anbefaler Drikkevandsudvalget  

 dog, at usikkerheden omkring dette fjernes ved, at man i vandforsyningslovens  

 betalingsregler lovfæster »hvile-i-sig-selv-princippet« og  

 indsætter en opregning af udgiftsarter, som vandforsyningerne lovligt kan  

 afholde.
Denne opregning skal - ud over de traditionelle  

 vandforsyningsudgifter (etablering, vedligeholdelse og drift af selve  

 anlægget og ledningsnettet) - omfatte udgifter til grundvandsbeskyttelse,  

 herunder både forebyggende tiltag og afværgeforanstaltninger, samt udgifter  

 til kortlægning og overvågning af grundvandet i indvindingsoplandet af hensyn  

 til drikkevandsproduktionen.
Såfremt vandforsyningen indgår i et forpligtende  

 samarbejde med andre vandforsyninger, jf. nedenfor, skal der af  

 vandforsyningens indtægter kunne afholdes udgifter af samme art i forbindelse  

 med samarbejdet.
 Taksterne vil stadig skulle godkendes/fastsættes af kommunen, jf.  

 vandforsyningslovens § 53, og der kan på denne måde gribes ind over for  

 private vandforsyningers urimeligt høje udgifter eller udgifter, der ikke er  

 hjemmel til at afholde, i det omfang de kræver en takstforhøjelse.
Drikkevandsudvalget var enigt om, at det skal være et mål så vidt muligt  

 at bevare en decentral vandforsyningsstruktur med et stort antal mindre  

 vandforsyninger.
En decentral indvindingsstruktur er miljømæssigt og  

 forsyningsmæssigt at foretrække, og få, centrale vandværker vil medføre en  

 øget transporttid for vandet og dermed en øget risiko for bakteriologisk  

 forurening.
Desuden er det vigtigt at bevare det lokale engagement i  

 grundvands- og drikkevandskvaliteten, og dette kan fremmes ved at bevare  

 mange små, brugerdrevne vandforsyninger.
Selv om Vandfonden kan støtte mindre vandforsyninger med  

 forureningsproblemer, vil det formentlig ikke kunne undgås, at en del, især  

 små, vandforsyninger vil blive nedlagt i de kommende år, bl.a. på grund af  

 forureningsproblemer.
Fonden løser desuden ikke grundlæggende de ulemper i  

 form af manglende økonomisk og faglig kapacitet, som en meget decentral  

 vandforsyning også har.
Udvalget anbefaler derfor, at der skabes rammer for,  

 at vandforsyninger i fællesskab kan løfte de opgaver, som overstiger den  

 enkelte vandforsynings økonomiske og faglige formåen.
På denne måde kan man  

 sikre en bedre koordinering og udnyttelse af ressourcerne og dermed styrke  

 indsatsen for at forbedre grundvands- og drikkevandskvaliteten.
Samtidig  

 forbedres mulighederne for, at flere mindre vandforsyninger kan overleve.
Udvalget anbefaler, at der etableres en hjemmel til, at vandforsyninger  

 kan indgå i samarbejder, som på fælles basis kan afholde udgifter til  

 grundvandsbeskyttelse i de af samarbejdet omfattede vandforsyningers samlede  

 nuværende og planlagte indvindingsoplande og eventuelle reserveområder,  

 herunder uudnyttede dele af områder med særlige drikkevandsinteresser.  

 Samarbejderne bør ligeledes kunne danne ramme om en økonomisk udligning i  

 øvrigt mellem de deltagende i forhold til udgifter, som skyldes forurening  

 eller forebyggelse af forureningsproblemer, f.eks. nye boringer, omlægning af  

 ledningsnet m.v.
Udligningen kan f.eks. ske via et bidrag pr. m3, som er  

 uafhængigt af, hvilke af de deltagende der får nytte af det.
Drikkevandsudvalget har understreget, at samarbejder mellem  

 vandforsyninger normalt bør etableres på disses initiativ.
Imidlertid er der  

 en offentlig interesse i, at der etableres velfungerende samarbejder, som kan  

 varetage vandforsyningernes interesser i et område på en kvalificeret måde,  

 og foretage en rimelig udgiftsfordeling.
Et flertal i udvalget anbefaler  

 derfor, at der skal indføres en mulighed for, at amtsrådet kan påbyde en  

 almen vandforsyning at deltage i et samarbejde eller påbyde et eksisterende  

 samarbejde at optage yderligere vandforsyninger, således at der kan skabes  

 rimeligt sammenhængende og levedygtige samarbejder.
 Udvalgets anbefalinger vedrørende vandforsyningsstrukturen foreslås  

 gennemført ved ændringer i vandforsyningslovens kapitel 8 om forsyningspligt  

 og kapitel 9 om forholdet mellem et alment vandforsyningsanlæg og  

 forbrugerne.
 I øvrigt henvises til bemærkningerne til § 1, nr. 11-16.
 3. Lovforslagets økonomiske og administrative konsekvenser for det  

 offentlige.
 3.1.1. Dyrkningsaftaler/dyrkningsrestriktioner.
Ifølge lovforslagets § 1, nr. 5, (ny § 13 d i vandforsyningsloven) kan de  

 kommunale myndigheder eller vandforsyningerne for at mindske  

 nitratanvendelsen eller pesticidbelastningen indgå dyrkningaftaler med  

 landmændene.
De kommunale myndigheder kan, såfremt der ikke kan indgås  

 dyrkningsaftale, efter lovforslagets § 2, nr. 2, (ny § 26 a i  

 miljøbeskyttelsesloven) mod erstatning pålægge rådighedsindskrænkninger.
I det omfang, der indgås aftaler om eller påbydes  

 rådighedsindskrænkninger, vil det medføre et udbyttetab for jordbruget, som  

 imidlertid bliver kompenseret.
Den grundvandsbeskyttelse, som restriktionerne  

 sikrer, må på den anden side forventes at medføre, at det bliver muligt at  

 opretholde vandforsyninger eller boringer, som ellers måtte afskrives, eller  

 hvor der måtte iværksættes videregående rensning.
Sådanne tiltag ville også  

 medføre betydelige udgifter for vandforsyningerne.
Kompensationen til grundejeren for rådighedsindskrænkningerne eller  

 lignende fastlægges enten i form af engangsbeløb eller i form af en årlig  

 ydelse.
I nogle tilfælde vil hele arealet blive erhvervet og eventuelt  

 videresolgt med tinglyste klausuler angående arealets videre anvendelse.
I  

 det følgende er kompensationen for overskuelighedens skyld kun angivet som  

 årlige beløb.
De områder, der kan komme på tale med hensyn til nitrat, er ifølge  

 betænkningen fra Drikkevandsudvalget identificeret som knapt 4 % af Danmarks  

 areal eller ca. 1.669 (km2) (166.900 ha). Den aktuelle kompensation vil  

 naturligvis variere noget, men det er dog sandsynligt, at der vil blive  

 fastsat en række standardbeløb.
Med nogen tilnærmelse kan den årlige  

 kompensation sættes til 1.000 kr. pr. ha.
Hvis der indgås dyrkningsaftaler  

 for hele det identificerede område, bliver den årlige udgift ca. 167 mill.  

 kr.
For pesticider er det langt mere usikkert hvor store arealer, der kan  

 blive berørt.
Miljøstyrelsen har i samarbejde med GEUS anslået, at arealet  

 kan være større, muligvis 15-20 % af Danmarks areal.
Det bør dog bemærkes, at  

 det samlede areal ikke udelukkende anvendes til landbrugsdrift, og det vil ej  

 heller være sandsynligt, at der vil blive indgået aftaler for hele det areal,  

 hvor der er landbrugsproduktion.
Det område, hvor der skal indgås aftaler om  

 pesticider kan forsigtigt sættes til 10% af Danmarks areal eller ca. 4.300  

 (km2) (430.000 ha). Ved samme kompensation som for nitrat nemlig 1.000 kr./ha  

 bliver den årlige udgift således 430 mill. kr.
En afklaring af størrelsen af  

 det areal, som kan blive berørt, vil ske i forbindelse med den kortlægning,  

 som skal finde sted.
 Den samlede udgift til dækning af udbyttetabet bliver i tilfælde af, at  

 alle identificerede områder inddrages i beskyttelsen ca. 600 mill kr. om  

 året, som imidlertid antages at blive modsvaret af besparelser som følge af,  

 at vandforsyninger, der ellers måtte afskrives, opretholdes, og at der spares  

 udgifter til rensning af drikkevand.
 Det forventes, at en mindre del af finansieringen af disse udgifter kan  

 ske via reglerne om statslig skovrejsning eller om tilskud til privat  

 skovrejsning, miljøvenlige jordbrugsforanstaltninger eller økologisk  

 jordbrug, idet anvendelsen af midlerne under disse ordninger kan rettes mod  

 de ovenfor identificerede områder.
Den øvrige finansiering må ske gennem brugerbetaling, det vil sige, i de  

 områder, hvor det besluttes at indgå dyrkningsaftaler, må betaling ske via en  

 forhøjelse af vandprisen.
Der er i forslaget til ny § 52 a i  

 vandforsyningsloven indført hjemmel, der sikrer at disse udgifter kan  

 finansieres på denne måde.
 3.1.2. Overvågningsboringer.
Efter lovforslagets § 1, nr. 18, (ny § 59 a i vandforsyningsloven) kan  

 ejeren af et vandforsyningsanlæg etablere overvågningsboringer.
Behovet for  

 og omfanget af overvågningsboringer afhænger af forholdene i det enkelte  

 indvindingsopland.
Det anslås, at der etableres op til ca. 4.000  

 overvågningsboringer, og udgiften pr. boring er ca. 85.000. kr.
Det vil sige,  

 den samlede engangsudgift bliver ca. 340 mill. kr.
En boring kan mindst holde  

 30 år, så den årlige udgift kan med nogen tilnærmelse beregnes som 10 mill.  

 kr. om året.
Derudover bliver der udgifter til den løbende kontrol.
En  

 analyse forventes at koste ca. 10.000. De årlige analyseomkostninger bliver  

 under forudsætning af, at der foretages en årlig analyse pr.  

 overvågningsboring, derfor ca. 40 mill. kr.
De samlede årlige omkostninger  

 bliver ca. 50 mill. kr.
 Finansiering må som hovedregel ske via vandforsyningens løbende indtægter  

 gennem forhøjelse af vandprisen.
 3.1.3. Bemyndigelser.
 Lovforslagets § 2, nr. 1, (ny § 19, stk. 6 og 7 i miljøbeskyttelsesloven)  

 indeholder desuden nogle bemyndigelser for ministeren, nemlig:
2 Mulighed for forbud mod at tilføre organisk gødning til visse områder 2 Mulig godkendelsesordning for landbrug, der medfører nitratbelastning.
 De erhvervsøkonomiske konsekvenser af en udmøntning af disse bemyndigelser  

 er ikke beregnet, idet de vil være afhængige af den konkrete udmøntning.
 3.2. Økonomiske og administrative konsekvenser for det offentlige.
Ifølge lovforslagets § 1, nr. 4, (ny § 11, stk. 1 og 2, i  

 vandforsyningsloven) skal amternes vandressourceplanlægning fremover omfatte  

 planlægning af den fremtidige beskyttelse af vandressourcerne.
Det fremgår af  

 forslaget til § 11, stk. 3, at de væsentligste dele af de nye elementer i  

 vandressourceplanlægningen indgår i den løbende regionplanlægning.
Denne bestemmelse vil ikke samlet set føre til øgede udgifter for amterne,  

 idet den i det væsentlige optages som en del af regionplanlægningen, jf.  

 lovforslagets § 3, (ændring af § 6, stk. 3, nr. 11, i planloven) hvor  

 totaludgifterne for amterne ifølge aftale mellem staten og amterne holdes  

 konstante.
Det vil sige, at eventuelle øgede udgifter i anledning af  

 ovennævnte bestemmelser modsvares af færre udgifter end tidligere på andre  

 områder inden for regionplanlægningen.
 Det fremgår samtidig af dette lovforslags § 3 (ændring af § 6, stk. 3, nr.  

 11 i planloven), at udpegningen af følsomme indvindingsområder i  

 regionplanerne i første omgang tænkes begrænset til nitratfølsomme  

 indvindingsområder, og at dette foreslås at skulle ske med de statslige  

 udmeldinger til regionplanrevisionen 2001. Identificeringen af disse områder  

 vil hovedsageligt skulle ske ved en kombination af vandanalyser og kendskab  

 til områdets generelle geologiske beskyttelse, hvilket i det væsentlige  

 betyder, at amterne vil kunne foretage denne identificering på grundlag af  

 eksisterende vidensgrundlag.
Udpeges et antal af de følsomme indvindingsområder herefter til  

 indsatsområder skal der for de pågældende områder udarbejdes indsatsplaner.  

 Der skal ligge en zonering til grund for udarbejdelse af en indsatsplan.  

 Nogle amter er allerede i visse områder langt fremme med en zonering, der kan  

 danne grundlag for udarbejdelsen af en indsatsplan.
Såfremt et amt vil  

 gennemføre en indsatsplan inden 2001 vil det være nødvendigt at udarbejde et  

 regionplantillæg, der fastlægger indsatsområdet med henblik på efterfølgende  

 at udarbejde og gennemføre indsatsplanen.
Miljøstyrelsen udarbejder regler  

 til præcisering af kravene til indsatsplanerne.
Det blev allerede ved regionplanrevisionen i 1997 forudsat, at de ifølge  

 denne regionplan af amterne udpegede områder med særlige  

 drikkevandsinteresser yderligere skal zoneres.
Dette er nu anført i  

 lovforslagets § 1, nr. 3. Det totale areal udgør 1/3 af Danmarks areal eller  

 ca. 15.000 (km2). Det er ikke med dette forslag fastlagt over hvilken periode  

 zoneringen skal ske, eller om alle områder med særlige drikkevandsinteresser  

 i et amt skal zoneres på en gang.
Det er muligt at man vil vælge  

 indledningsvis kun at zonere et mindre område, eksempelvis de udpegede  

 indsatsområder.
For de opgaver ved zoneringen, der måtte ligge udover den almindelige  

 kortlægningsforpligtigelse, som amterne allerede har i dag, kan der ske  

 kompensation ifølge det udvidede totalrammeprincip.
Miljøstyrelsen vil  

 udarbejde en vejledning om zonering, der bl.a. angiver hvilken  

 detaljeringsgrad, der forventes.
Takten for zoneringens gennemførsel og den  

 heraf følgende kompensation bør fastsættes i forbindelse med forhandlingen af  

 de årlige finanslove.
Efter lovforslagets § 1, nr. 5, (ny § 12 i vandforsyningsloven) skal  

 amtsrådet oprette et koordinationsforum for indsatsen.
Ressourceanvendelsen  

 til dette forventes at være yderst begrænset.
Efter lovforslagets § 1, nr. 5, (ny § 13 i vandforsyningsloven) skal  

 amtsrådet udarbejde indsatsplaner.
Der skal udarbejdes indsatsplaner for de  

 områder, hvor amtsrådet finder, at en særlig indsats til beskyttelse af  

 vandressourcerne er nødvendig til sikring af drikkevandinteresserne  

 (indsatsområder). I et vist omfang foretager amterne i forvejen denne  

 planlægning, uanset de ikke er forpligtet hertil.
Nogle amter er således  

 allerede i dag langt fremme med en planlægning, der i lokale områder kan  

 danne grundlag for en indsatsplan.
Når de nærmere krav til indsatsplanerne er  

 blevet fastlagt, forventes det således at være relativt let for amt, kommune  

 eller vandværk i disse lokale områder at justere plangrundlaget, således at  

 det kan danne udgangspunkt for at gennemføre en indsatsplan.
Dette  

 forudsætter dog som nævnt ovenfor, at der udarbejdes et regionplantillæg, der  

 fastlægger indsatsområdet.
For de yderligere opgaver, der følger af udarbejdelsen af indsatsplanerne,  

 og som ligger udover den planlægning, som amterne allerede i dag udfører, kan  

 der ske kompensation ifølge det udvidede totalrammeprincip.
Takten for  

 planlægningen og den heraf følgende kompensation bør derfor fastsættes i  

 forbindelse med forhandlingen af de årlige finanslove.
 Kommunalbestyrelsen skal, i det omfang man er vandforsyningsejer, desuden  

 anvende ressourcer på overvågningsboringer, jf. lovforslagets § 1, nr. 18,  

 (ny § 59 a i vandforsyningsloven) og pkt. 3.1.2. Omkostningerne til dette  

 forventes brugerfinansieret, det vil sige over vandpriserne.
 De kommunale myndigheder påføres omkostninger i forbindelse med indgåelse  

 af dyrkningsaftaler, jf. lovforslagets § 1 nr. 5, (ny § 13 d i  

 vandforsyningsloven) eller i forbindelse med rådighedsindskrænkninger, jf.  

 lovforslagets § 2, nr. 2, (ny § 26 a i miljøbeskyttelsesloven).  

 Omkostningerne til dette kan også brugerfinansieres, i det omfang der kan  

 peges på konkrete vandforsyninger, der har fordel af det.
Ministeren forventes at delegere sin kompetence til at træffe afgørelse i  

 sager, der vedrører uenighed om indsatsplaner, aftaler om  

 dyrkningsrestriktioner, taktfastsættelse ved samarbejde mellem flere kommuner  

 samt klager vedrørende kommunale og amtskommunale afgørelser , til  

 Miljøstyrelsen.
I den indledende fase må der forventes et antal klagesager  

 til Miljøstyrelsen som følge af den nye lovgivning på området.
De nye og ændrede opgaver på det kommunale og amtskommunale område vil  

 kunne fordre kompensation gennem det udvidede totalbalanceprincip.
Omfanget  

 heraf beror, jf. ovenfor, på den nærmere tilrettelæggelse af indsatsen og  

 skal forhandles med de kommunale parter.
 Det forudsættes i overensstemmelse med aftalen om Vandmiljøplan II, at der  

 i forbindelse med de årlige finanslovsforhandlinger fremskaffes finansiering  

 af nettomerudgifterne ved lovforslaget ved omprioritering indenfor Miljø- og  

 Energiministeriets og Fødevareministeriets budgetrammer og det samlede  

 statsbudget.
 I sammenhæng hermed er regeringen indstillet på at undersøge mulighederne  

 for at inddrage amterne mere direkte ud fra ønsket om bedre overensstemmelse  

 mellem kompetence og finansiering, når det drejer sig om beskyttelsen af de  

 regionale grundvandsressourcer.
 4. Lovforslagets økonomiske og administrative konsekvenser for  

 erhvervslivet.
Der foreligger ikke undersøgelse af, i hvilket omfang forslaget har  

 erhvervsøkonomiske konsekvenser.
Det vurderes, at dette i høj grad vil bero  

 på, i hvilket omfang ministeren agter at udmønte de givne bemyndigelser, og  

 de lokale myndigheder og vandforsyningers anvendelse af de udstukne rammer.  

 Det er således amternes, kommuners og vandforsyningernes konkrete anvendelse  

 af de foreslåede virkemidler, der har erhvervsøkonomiske konsekvenser.
 Lovforslaget forventes ikke at påføre erhvervene administrative mer- eller  

 mindreudgifter.
 5. Miljømæssige konsekvenser af lovforslaget.
Det vurderes, at forslaget vil have positive miljømæssige konsekvenser.  

 Det er lovens formål, at der skal ske en koordineret og helhedsorienteret  

 beskyttelse af grundvandsressourcerne.
På visse områder er de lokale  

 myndigheders opgave bundne, f.eks. amternes udarbejdelse af indsatsplan i de  

 prioriterede områder og realisering af disse via de eksisterende virkemidler,  

 herunder bl.a. anvendelse af midler til affaldsdepotoprydning.
Herudover  

 forventes, at amter, kommuner og vandforsyninger vil benytte de muligheder,  

 lovforslaget giver, for at foretage en særlig indsats af hensyn til sikring  

 af den fremtidige vandforsyning.
 6. Forholdet til EU-retten.
 I forhold til EU-retten fastsætter forslaget regler til styrkelse af den  

 regionale indsats i henhold til Rådets direktiv 91/676/EØF om beskyttelse af  

 vand imod forurening forårsaget af nitrater fra landbruget.
I forbindelse med VMP II blev indsatsen i forhold til nitratfølsomme  

 områder opprioriteret.
Det skete i forhold til de eksisterende ordninger om  

 statslig skovrejsning eller tilskud til privat skovrejsning, miljøvenlige  

 jordbrugsforanstaltninger eller økologisk jordbruget.
 Til gennemførelse af en forstærket regional indsats i henhold til  

 Vandmiljøplan II fastsætter lovforslaget regler om, at regionalplanerne skal  

 indeholde en udpegning af følsomme indvindingsområder (herunder  

 nitratfølsomme indvindingsområder), indsatsområder (hvor det findes, at en  

 særlig indsats til beskyttelse af vandressourcerne er nødvendig til sikring  

 af drikkevandsinteresserne) samt en prioritering af indsatsområderne.
 For hvert indsatsområde skal de regionale miljømyndigheder have pligt til  

 at udarbejde en indsatsplan, der skal indeholde en detaljeret opgørelse over  

 behovet for beskyttelse og retningslinier og tidsplan for myndighedernes  

 indsats til opnåelse af denne beskyttelse, jf. forslagets § 1 nr. 4 ( ny §  

 11, stk. 1 i vandforsyningsloven).
Lovforslaget indeholder i § 2, stk. 1 (ny § 19, stk. 6 og 7 i  

 miljøbeskyttelsesloven) mulighed for indførelse af godkendelsesordninger for  

 nitratanvendelse mv. i indsatsområder for etablering og udvidelse af  

 husdyrbrug.
Der indføres desuden et forbud mod tilførsel af organisk gødning  

 til indsatsområder fra andre områder.
Ordningen har til formål både at  

 forhindre en forøgelse og bidrage til en formindskelse af risikoen for  

 nitratforurening af den pågældende ressource.
Som beskrevet under § 2 nr. 1  

 foreslås godkendelsesordningen indført i områder, som er udpeget som  

 indsatsområder, og ikke som anbefalet af Drikkevandsudvalget i områder, som  

 er udpeget som nitratfølsomme indvindingsområder.
7. Høring Forslaget har været til høring hos følgende myndigheder og organisationer:
 Ministeriet for Fødevarer, Landbrug og Fiskeri, Veterinær- og  

 Fødevaredirektoratet, Strukturdirektoratet for Landbrug og Fiskeri,  

 Indenrigsministeriet, Sundhedsministeriet, Sundhedsstyrelsen,  

 Erhvervsministeriet, Erhvervsfremmestyrelsen, Forbrugerstyrelsen,  

 Konkurrencerådet, Skatteministeriet, Forsvarsministeriet, Justitsministeriet,  

 Danmarks Statistik, Skov- og Naturstyrelsen, Danmarks Miljøundersøgelser,  

 Danmarks og Grønlands Geologiske Undersøgelser, Miljøklagenævnet,  

 Naturklagenævnet, Amtsrådsforeningen i Danmark, Kommunernes Landsforening,  

 Københavns kommune, Frederiksberg kommune, Københavns Vandforsyning,  

 Embedslægeforeningen, Danske Vandværkers Forening, Danmarks Private  

 Vandværker, Foreningen af Brøndborere i Danmark, Eurolab Danmark,  

 Miljøteknik, Akademiet for de Tekniske Videnskaber, Landbrugsrådet, De danske  

 Landboforeninger, Dansk Familielandbrug, Dansk Erhvervsjordbrug, Danmarks  

 Erhvervgartneriforening, Dansk Skovforening, Landsforeningen Økologisk  

 Jordbrug, Dansk Industri, DONG, COMCON, Det Danske Handelskammer, Dansk  

 Planteværn, Forbrugerrådet, Danmarks Naturfredningsforening, Greenpeace,  

 NOAH, Økovandspejlet, IDA og Vandfonden.
 Bemærkninger til lovforslagets enkelte bestemmelser.
Til § 1 Til nr. 1 Lovens formål foreslås præciseret, således at planlægningen i relation til  

 vandforekomsterne efter loven ikke som hidtil alene har til formål at sikre  

 samlet planlægning af udnyttelsen af vandforekomsterne, men også af den  

 beskyttelsesindsats, som er relateret til denne udnyttelse.
Den generelle beskyttelse af grundvand og overfladevand sker med hjemmel i  

 anden lovgivning, først og fremmest miljøbeskyttelsesloven og lov om kemiske  

 stoffer og produkter.
De bestemmelser, der i dag giver mulighed for over for  

 borgerne at iværksætte særlige beskyttelsesforanstaltninger til beskyttelse  

 af vandressourcerne af hensyn til vandforsyningen, findes ligeledes i  

 miljøbeskyttelsesloven (§§ 22-24). De yderligere hjemler af denne art, som  

 Drikkevandsudvalget har anbefalet, foreslås ligeledes indsat i  

 miljøbeskyttelsesloven og ikke i vandforsyningsloven, jf. bemærkningerne til  

 § 2. Ændringen i vandforsyningslovens formål vedrører derfor kun  

 planlægningen af den beskyttelsesindsats, der er knyttet til sikringen af  

 vandressourcerne til brug for nuværende eller fremtidig udnyttelse af disse  

 til vandforsyningsformål, hvor der er behov for vand af drikkevandskvalitet.  

 Planlægning af beskyttelsen af vandmiljøet i øvrigt falder uden for  

 vandforsyningslovens område.
Til nr. 2 Det foreslås at udvide den kortlægning, som amterne skal foretage af  

 vandressourcerne med en kortlægning af mulige forureningskilder.
Hidtil har  

 kortlægningen omfattet vandressourcernes beliggenhed, størrelse, kvalitet og  

 naturlige beskyttelse mod forurening.
For at have et tilstrækkeligt grundlag  

 for at foretage den nye vandressourceplanlægning er det nødvendigt, at  

 amterne også tilvejebringer oplysninger om mulige forureningskilder.
En sådan  

 forureningskortlægning er i vidt omfang allerede foretaget i forbindelse med  

 regionplanlægningen (særlig udpegningen af områder med særlige  

 drikkevandsinteresser) og administration af affaldsdepotloven.
Med nærværende  

 forslag pålægges en pligt til at lade denne viden indgå i  

 vandressourcekortlægningen og i nødvendigt omfang supplere den.
 Ministeren vil i medfør af § 16, stk. 1 kunne fastsætte nærmere regler om  

 kortlægningen og gennemførelsen heraf, herunder hvornår den skal være  

 tilendebragt.
Til nr. 3 Drikkevandsudvalget anbefaler, at indvindingsområder, som er særlig  

 sårbare over for nitrat- eller pesticidforurening, identificeres af amterne  

 og optages i regionplanen, for at disse områder kan danne udgangspunkt for  

 særlige beskyttelsestiltag.
Derfor foreslås en regel, hvorefter amterne som  

 en del af vandressourcekortlægningen skal identificere områder, der er  

 særligt følsomme over for en eller flere typer forurening, således at de  

 særligt udsatte indvindingsområder kan udpeges i vandressourceplanen, jf.  

 bemærkningerne til § 1, nr. 4.
Ministeren vil med hjemmel i § 16, stk. 1, fastsætte nærmere regler for  

 også denne del af kortlægningen, herunder kriterier for, hvad der anses for  

 særligt følsomt.
I overensstemmelse med Drikkevandsudvalgets anbefaling vil  

 man i hvert fald i første omgang skulle koncentrere sig om sårbarhed over for  

 nitrat- og pesticidforurening.
For nitrat vil kortlægningen skulle identificere de områder, hvor  

 undergrunden må antages at have en ringe evne til at omdanne nitrat, og hvor  

 der derfor er risiko for forurening af grundvandet, hvis der tilføres jorden  

 for meget kvælstof.
Identificeringen af disse områder vil hovedsageligt  

 skulle ske ved en kombination af vandanalyser og kendskab til områdets  

 generelle geologiske beskyttelse.
For pesticider kan man ikke på samme måde identificere områder, der er  

 velbeskyttede, og områder, der er dårligt beskyttede, over for alle  

 pesticider.
De forhold, som er bestemmende for, om en forurening på  

 jordoverfladen trænger ned i grundvandet, varierer fra stof til stof.
For  

 pesticider kan man derfor være nødt til at udpege de områder, hvor  

 grundvandsdannelsen er særligt stor, og hvor risikoen for forurening af  

 grundvandet derfor alt andet lige er større end andre steder.
Det er ikke meningen, at der skal ske indgreb over for den eksisterende  

 lovlige gødnings- og pesticidanvendelse overalt i de således udpegede  

 områder.
En nærmere identifikation af de områder, hvor dette kan komme på  

 tale, vil ske i vandressourceplanlægningen og i amters, kommuners og  

 vandforsyningers indsatsplaner.
Som grundlag herfor vil de forureningsudsatte  

 områder blive sammenholdt med eksisterende og fremtidige  

 drikkevandsinteresser, og der vil skulle ske en nærmere kortlægning, jf.  

 nedenfor, og i bemærkningerne til § 2 om ændring af miljøbeskyttelsesloven.
Til nr. 4 Vandressourceplanlægningen foreslås hermed udvidet fra kun at omfatte  

 anvendelsen af vandressourcerne, altså hovedsageligt en mængdemæssig  

 fordeling, til også at omfatte retningslinier for og prioritering af den  

 særlige beskyttelsesindsats over for forurening, der er nødvendig af hensyn  

 til mulighederne for udnyttelsen af vandressourcerne, jf. de almindelige  

 bemærkninger, afsnit 2.1.
Desuden foreslås det lovfæstet, at amterne skal opdele deres areal i  

 områder med særlige drikkevandsinteresser, områder med drikkevandsinteresser  

 og områder med begrænsede drikkevandsinteresser, som det allerede er sket med  

 hjemmel i planloven i forbindelse med revisionen af regionplanerne i 1997.  

 Som grundlag for denne udpegning udstedte Miljøstyrelsen en vejledning om  

 udpegning af områder med særlige drikkevandsinteresser.
Med hjemmel i  

 vandforsyningslovens § 16, stk. 2, hvorefter ministeren kan fastsætte nærmere  

 regler om indholdet af planerne, vil retningslinierne i vejledningen kunne  

 gøres bindende.
Endvidere foreslås det, at vandressourceplanlægningen skal omfatte  

 udpegning af følsomme indvindingsområder.
Denne udpegning vil skulle ske ved,  

 at vandressourcekortlægningens identifikation af særligt følsomme områder  

 sammenholdes med de udpegede områder med særlige drikkevandsinteresser og  

 indvindingsoplande til eksisterende vandindvindinger uden for disse (hvad  

 enten de i øvrigt gives særlig prioritet af amtet eller ej). Det skal for de  

 udpegede områder angives, hvilke typer af forurening, de anses for følsomme  

 overfor.
F.eks. skal der altså udpeges nitratfølsomme indvindingsområder.
Der  

 vil ikke nødvendigvis være sammenfald mellem nitratfølsomme  

 indvindingsområder og indvindingsområder, der anses for sårbare over for  

 f.eks. pesticider, da de geologiske forhold, der betinger muligheden for  

 forurening med forskellige stoffer, ikke er de samme, jf. også bemærkningerne  

 til § 1, nr. 3.
 Endelig foreslås det, at planlægningen skal omfatte udpegning af  

 indsatsområder, hvor amtsrådet finder, at en særlig indsats til beskyttelse  

 af vandressourcerne er nødvendig til sikring af drikkevandsinteresserne, og  

 hvor amterne derfor forpligtes til at udarbejde indsatsplaner efter § 13,  

 samt en prioritering af disse indsatsområder og tidsplan for udarbejdelse og  

 iværksættelse af indsatsplaner for disse.
Amternes udpegning af indsatsområder bygger på kortlægningen af  

 forureningstrusler og udpegningen af særligt udsatte indvindingsområder.
Når  

 områderne skal udvælges, må der tages udgangspunkt i områderne med særlige  

 drikkevandsinteresser, da amterne her har identificeret de ressourcer, som ud  

 fra et overordnet vandforsyningssynspunkt er vigtigst.
Der er således både  

 taget hensyn til ressourcernes kvalitet og mængde, forureningskilder og  

 naturlig beskyttelse og til den eksisterende vandindvinding og mulighederne  

 for om nødvendigt at omlægge denne til mere velbeskyttede ressourcer uden  

 urimelige omkostninger.
I særlige tilfælde kan der dog være grund til at  

 amtet prioriterer områder uden for områderne med særlige  

 drikkevandsinteresser.
Når indsatsområderne er udpeget, skal de prioriteres efter, hvor vigtige  

 de er for den nuværende og fremtidige vandforsyning, og efter hvor akut  

 risikoen for forurening er.
Amtet skal også ud fra de til rådighed stående  

 ressourcer opstille en tidsplan for udarbejdelse og iværksættelse af  

 indsatsplaner for hvert område.
Det er meget vigtigt, at indsatsen i et område koordineres på tværs af  

 sektorer, så der kan ske en effektiv indsats mod samtlige foreningskilder i  

 et område.
I § 11, stk. 2, er derfor foreslået en pligt for amtsrådet til, at  

 vandressourceplanlægningen koordineres med amtets indsats på  

 jordforureningsområdet og med andre relevante amtslige aktiviteter.
I det  

 omfang en aktivitet er del af regionplanlægningen, vil der automatisk ske en  

 koordination via regionplanproceduren, jf. nedenfor vedrørende stk. 2. Dette  

 er imidlertid ikke tilfældet, hvis aktiviteten (som f.eks. indsatsen på  

 jordforureningsområdet) ikke omfattes af regionplanen, og det er derfor  

 fundet hensigtsmæssigt udtrykkeligt at pålægge amtet en pligt til at  

 koordinere alle de aktiviteter, der har relation til beskyttelse af  

 vandressourcerne.
I det omfang, det er hensigtsmæssigt, bør amterne naturligvis koordinere  

 prioritering og indsats på tværs af amtsgrænserne.
Om nødvendigt kan  

 ministeren med hjemmel i vandforsyningslovens § 15, stk. 2, bestemme, at  

 såvel kortlægning som planlægning skal foretages af flere amtsråd i  

 fællesskab.
Det foreslås i stk. 2, at områder med særlige drikkevandsinteresser,  

 områder med drikkevandsinteresser områder med begrænsede  

 drikkevandsinteresser, følsomme indvindingsområder, indsatsområder samt  

 prioriteringen af disse fastlægges i regionplanen.
Det skyldes, at  

 fastlæggelsen af disse områder kan have betydning for arealanvendelsen i de  

 pågældende områder, og at det derfor bør indgå i den samlede  

 regionplanproces.
Udpegningen af indsatsområder og prioriteringen af disse skal foretages  

 for hele planperioden, det vil sige 12 år, men der kan selvfølgelig ske  

 revision i forbindelse med de ordinære revisioner af regionplanen eller et  

 regionplantillæg, hvis det anses for nødvendigt.
Da miljø- og  

 energiministeren har mulighed for at gøre indsigelse mod udkast til  

 regionplaner og regionplantillæg, kan der ske en vis kontrol af, om amterne  

 planlægger og udfører en rimelig indsats på området.
 I det omfang amtets prioritering ikke tilgodeser en konkret vandforsynings  

 interesser, vil denne eller kommunen have mulighed for selv at planlægge og  

 iværksætte en indsats, jf. forslagene til ny § 13 a og til ændring af kapitel  

 9.
Til nr. 5 Ad § 12.
Som anbefalet af Drikkevandsudvalget foreslås det, at amtet får pligt til  

 at oprette et koordinationsforum i amtet, som samler de parter, der har  

 interesse i vandforsyningen og i de arealer og aktiviteter, som  

 beskyttelsesindsatsen kan tænkes at ville berøre.
Dette koordinationsforum  

 skal bistå amtet ved udarbejdelsen og realiseringen af  

 vandressourceplanlægningen og skal således allerede inddrages på et tidligt  

 tidspunkt i processen.
De gældende procedureregler i vandforsyningslovens §  

 17 og planloven berøres ikke heraf.
Ministeren vil i medfør af  

 vandforsyningslovens § 16, stk. 3, som affattet ved dette lovforslag kunne  

 fastsætte nærmere regler om procedurerne ved tilvejebringelsen af  

 vandressourceplanlægningen, herunder også om inddragelse af det i § 12 nævnte  

 koordinationsforum.
Vandressourceplanlægningen skal realiseres i et samspil mellem mange  

 parter, og det er derfor rimeligt, at disse får mulighed for at fremkomme med  

 deres synspunkter og bidrag på et tidligt tidspunkt i processen.
En høj grad  

 af konsensus både om indhold og finansiering vil desuden fremme mulighederne  

 for en hurtig gennemførelse af planen.
Det foreslås også, at  

 koordinationsforummet skal bistå amtet ved realiseringen af  

 vandressourceplanlægningen.
Af myndigheder vil det ud over kommunerne i amtet f.eks. normalt være  

 relevant at inddrage statsskovdistriktet og andre myndigheder, der står for  

 væsentlige aktiviteter i området, der kan påvirke vandressourcerne.
Af  

 private parter må ud over en repræsentant for de private vandværker i amtet i  

 hvert fald inddrages repræsentanter for amtets industri og jordbrug.  

 Ministeren kan efter den foreslåede ændring af § 16, stk. 3, om nødvendigt  

 fastlægge nærmere regler for inddragelse af koordinationsforummet.
Ad § 13 I den foreslåede § 13 indføres en pligt for amterne til at udarbejde  

 indsatsplaner for de områder, hvor der i vandressourceplanen er identificeret  

 et behov for en særlig indsats (indsatsområderne).
 Indsatsplanen skal baseres på en nærmere hydrogeologisk kortlægning og en  

 nærmere kortlægning af arealanvendelse og forureningskilder, hvis indhold og  

 omfang må afhænge af de allerede foretagne undersøgelser i området.  

 Resultatet skal være, at der er overblik over, hvad der skal til for at sikre  

 den pågældende ressource i forhold til alle områdets forureningskilder, så  

 man ikke risikerer, at ressourcen ødelægges af f.eks. forurening fra et  

 gammelt affaldsdepot, selv om man har fået stoppet en truende  

 nitratforurening.
Den endelige indsatsplan skal indeholde en detaljeret opgørelse over det  

 samlede behov for beskyttelse over for alle forureningskilder og  

 retningslinier og tidsplan for realiseringen heraf.
At indsatsplanen skal  

 omfatte alle forureningskilder betyder dog ikke, at man ikke kan iværksætte  

 en indsats over for en forureningskilde i et område, hvor dette oplagt er  

 nødvendigt, blot fordi man endnu ikke har tilendebragt undersøgelserne  

 vedrørende andre forureningskilder.
I så fald bør amtsrådet dog i  

 overensstemmelse med proceduren i § 13 b vedtage en foreløbig  

 (del)indsatsplan for området omfattende indsatsen mod den pågældende  

 forureningskilde og heri også angive, hvilke undersøgelser der foretages i  

 forhold til andre forureningskilder og tidsplanen for færdiggørelsen af en  

 samlet indsatsplan for området.
Det er også tænkeligt, at man i nogle tilfælde, når man har tilvejebragt  

 det fulde overblik over situationen, må konstatere, at der er så massive  

 problemer i området, at det vil være bedre at ændre prioriteringen og satse  

 på en anden ressource.
Dette forudsætter selvfølgelig, at der er overskud af  

 vand i området, som kan udnyttes, til erstatning for den meget belastede  

 ressource.
I så fald må regionplanen justeres via et regionplantillæg, så den  

 nye prioritering fremgår.
Tidsplanen i vandressourceplanlægningen er ikke  

 gjort bindende, da det ikke er muligt på forhånd at forudsige, præcist hvor  

 meget arbejde der bliver med de enkelte indsatsområder.
Hvis tidsplanen  

 forrykker sig væsentligt bør målsætningerne i vandressourceplanlægningen dog  

 justeres efter proceduren i vandforsyningslovens § 17.
Som anført ovenfor har miljø- og energiministeren mulighed for at gøre  

 indsigelse mod udkast til regionplaner og regionplantillæg, og der kan i den  

 forbindelse ske en vis kontrol af, om amterne udfører en rimelig indsats på  

 området.
I øvrigt er der mulighed for, at tilsynsrådet tager stilling til, om  

 amtet opfylder sin forpligtelse til at udarbejde indsatsplaner efter § 13.
For at sikre, at indsatsplanerne udarbejdes på et ensartet grundlag vil  

 ministeren med hjemmel i den ændrede § 16, stk. 1, fastsætte nærmere regler  

 om grundlaget for og indholdet i indsatsplanerne.
Retningslinierne vil  

 specificere kravene i forhold til forskellige typer af forureningskilder,  

 herunder bl.a. for nitrat- og pesticidforurening.
Ad § 13a Reglen omhandler kommuners og vandforsyningers mulighed for at vedtage  

 egne indsatsplaner.
Selv om amterne vil have pligt til at udarbejde de  

 regionalt set væsentligste indsatsplaner, kan det ikke udelukkes, at der kan  

 være kommuner eller vandforsyninger, som finder, at den prioritering eller  

 tidsplan, som amtet har fastlagt, er utilstrækkelig til at dække deres behov.  

 De bør derfor ikke udelukkes fra at udarbejde supplerende indsatsplaner.
Hvis  

 der ikke stilles visse indholds- og procedurekrav til disse planer, risikerer  

 man imidlertid, at de kommer til at vanskeliggøre den amtslige planlægning,  

 eller at der iværksættes en indsats, som ikke har udsigt til at give et godt  

 resultat eller som retter sig mod en (privat) vandforsyning, som skal  

 nedlægges ifølge kommunens vandforsyningsplan.
Det er derfor foreslået, at  

 disse indsatsplaner ikke må stride mod regionplanen,  

 vandressourceplanlægningen, vandforsyningsplanen eller amtslige  

 indsatsplaner.
Endvidere er der foreslået en særlig regel om en amtslig  

 indsigelsesret over for disse planer, jf. nærmere nedenfor ad § 13 b.  

 Derudover kan ministeren fastsætte nærmere regler, ligesom for de amtslige  

 indsatsplaner.
Indsatsplaner vil formentlig sjældent blive udarbejdet og gennemført af et  

 enkelt privat vandværk.
Normalt vil det være en opgave, som det er mere  

 hensigtsmæssigt at lade et vandværkssamarbejde stå for, jf. forslagene  

 vedrørende vandforsyningsstrukturen.
Hvad enten der er tale om et enkelt  

 vandværk eller et samarbejde, vil kommunalbestyrelsen ved at nægte at  

 godkende takstforhøjelser have mulighed for at forhindre, at private  

 vandforsyninger bruger store beløb på at udarbejde indsatsplaner, som ikke  

 kan forventes at føre til noget, eller på at realisere en indsats, som er  

 utilstrækkelig eller uforholdsmæssig dyr.
Ad § 13 b Da gennemførelsen af en indsatsplan, hvad enten det er amt, kommune eller  

 vandforsyning, der står for den, vil kræve et samarbejde mellem disse tre  

 parter, og da indsatsplanen i visse tilfælde vil kunne få omfattende  

 konsekvenser for de berørte grundejere m.v., er der i § 13 b, stk. 1,  

 foreslået en pligt for den, der udarbejder en indsatsplan, til at inddrage  

 alle de berørte parter i processen.
Det er de konkrete parter i det berørte  

 område, der skal inddrages, således alle berørte lodsejere eller  

 virksomheder, alle vandforsyninger (og/eller vandforsyningssamarbejder) og  

 den eller de pågældende kommuner samt (ved indsatsplaner udarbejdet af  

 kommuner eller vandforsyninger) amtet.
For amterne er det således ikke  

 nødvendigt eller tilstrækkeligt at inddrage det i § 12 foreslåede  

 koordinationsforum, selv om dette også bør holdes informeret om, hvordan  

 amtets arbejde med indsatsplanerne skrider frem.
Herudover foreslås i stk. 2 for kommuners og vandforsyningers  

 indsatsplaner en indsigelsesret for amtet.
Amtet skal påse, at den påtænkte  

 plan ikke strider mod den i 13 a nævnte planlægning eller mod retningslinier  

 udstedt af ministeren, samt at pligten til at inddrage de berørte parter i  

 processen er overholdt.
Hvis disse krav ikke er opfyldt, skal amtet gøre  

 indsigelse.
Hvis planen strider mod vandforsyningsplanen, men amtet finder,  

 at indsatsplanen er fornuftig, har amtet dog efter § 14, stk. 3, mulighed for  

 i stedet at pålægge kommunen at ændre vandforsyningsplanen.
Dette må dog  

 normalt forudsætte, at der foreligger nye omstændigheder eller oplysninger i  

 forhold til det tidspunkt, hvor amtsrådet har fået forelagt  

 vandforsyningsplanen efter § 14 a, stk. 2, eller har godkendt den efter de  

 tidligere gældende regler.
Amtet får en frist på 12 uger til at gøre indsigelse.
Hvis amtet gør  

 indsigelse, kan indsatsplanen ikke vedtages endeligt, før der er opnået  

 enighed mellem parterne.
Ligesom når der er tale om de kommunale  

 vandforsyningsplaner, jf. § 14 a, stk. 3, vil uenighed mellem en kommune og  

 et amt skulle afgøres endeligt af ministeren, mens et amts indsigelse mod en  

 privat vandforsynings indsatsplan ikke kan indbringes for ministeren, jf.  

 forslagets § 1, nr. 21, hvorfor indsigelsen i dette tilfælde betyder, at  

 indsatsplanen ikke kan vedtages, hvis der ikke kan opnås enighed.
I den  

 forbindelse må en indsatsplan udarbejdet af et samarbejde, hvori der både  

 deltager en eller flere kommunale og en eller flere private vandforsyninger,  

 sidestilles med en kommunal indsatsplan.
Ud over at koordinere myndighedernes eller vandforsyningernes indsats vil  

 indsatsplanerne også danne udgangspunkt for en række myndighedsbeslutninger  

 over for borgere og virksomheder, f.eks. beslutning om at pålægge nødvendige  

 dyrkningsrestriktioner, hvis der ikke kan opnås frivillig aftale herom.
For  

 at sikre en tilstrækkelig og hurtig information af de berørte, foreslås i §  

 13 b, stk. 3, for alle indsatsplaner udtrykkeligt fastslået en pligt til  

 skriftlig individuel underretning af de berørte parter.
Der vil være tale om  

 de samme parter, som skulle inddrages i processen efter stk. 1. Hvis en part  

 har været inddraget i processen, bør vedkommende således informeres, også  

 selv om den endelige indsatsplan alligevel ikke berører ham.
Det er foreslået udtrykkeligt at afskære klageadgang over amternes  

 indsatsplaner eller amternes beslutning om at gøre eller ikke at gøre  

 indsigelse mod en kommunes eller vandforsynings indsatsplan, jf. forslagets §  

 1, nr. 21. Imidlertid vil der efter de almindelige regler være adgang til at  

 påklage myndighedernes beslutninger over for borgerne, som træffes på  

 baggrund af indsatsplanerne.
Klagemyndigheden vil i så fald skulle tage  

 selvstændig stilling til, om betingelserne for at træffe den pågældende  

 beslutning er til stede, herunder i givet fald om grundlaget for  

 indsatsplanen er tilstrækkeligt, og om retningslinierne i øvrigt er fulgt.
Ad § 13 c Denne bestemmelse fastlægger en del af retsvirkningerne af amternes  

 indsatsplaner, nemlig de pligter, som de afføder for amtet selv og  

 kommunerne.
Amtet får pligt til at gennemføre planen i det omfang, det ligger inden  

 for dets kompetence.
Amtet skal således aktivt udnytte de beføjelser, det har  

 i medfør af lovgivningen, til at realisere intentionerne i planen.
Der kan  

 være tale om beføjelser efter miljøbeskyttelsesloven, planloven,  

 naturbeskyttelsesloven eller råstofloven, reglerne vedrørende jordforurening,  

 reglerne om miljøvenlige jordbrugsforanstaltninger eller jordkøbs- og  

 jordfordelingsloven.
Der kan ligeledes være tale om at udnytte indsigelses-  

 eller klagemuligheder over for andre myndigheders eller vandforsyningers  

 beslutninger, hvis amtet finder, at disse vil stille hindringer i vejen for  

 realiseringen af indsatsplanen.
For kommunerne er der foreslået mere begrænsede retsvirkninger af en  

 amtslig indsatsplan, idet kommunerne kun får pligt til at lægge  

 indsatsplanens retningslinier til grund ved afgørelsen af relevante sager.  

 Det kan f.eks. dreje sig om tilladelser til nedsivning af spildevand eller  

 kapitel-5 godkendelser i medfør af miljøbeskyttelsesloven.
Der henvises  

 endvidere til bemærkningerne til nr. 6 og 7. Derimod får kommunerne ikke  

 pligt til økonomisk at bidrage til realisering af amternes indsatsplaner  

 eller i øvrigt at tilrettelægge sine aktiviteter i overensstemmelse med  

 disse.
I det omfang planen er udtryk for en udmøntning af regionplanen, vil  

 kommunen dog i medfør af planloven have pligt til at virke for den.
Private vandforsyninger vil heller ikke kunne pålægges en pligt til at  

 bidrage aktivt, økonomisk eller på anden måde, til realiseringen af en  

 amtslig eller kommunal indsatsplan, undtagen for så vidt angår kompensation  

 for dyrkningsrestriktioner.
I dette tilfælde foreslås det, at kommunen kan  

 beslutte, at en vandforsyning skal betale den kompensation, som en landmand  

 skal have enten i medfør af en aftale indgået af amtet eller kommunen efter  

 den foreslåede § 13 d eller som følge af en påbudt rådighedsindskrænkning  

 efter de foreslåede §§ 26 a og 64 a i miljøbeskyttelsesloven, jf.  

 bemærkningerne til disse bestemmelser.
 I det omfang bidrag fra kommuner eller vandforsyninger i øvrigt er  

 nødvendige til realisering af amtslige indsatsplaner, må dette forhandles med  

 disse, f.eks. i det i § 12 nævnte koordinationsforum eller i forbindelse med  

 inddragelse af parterne i udarbejdelsen af den pågældende indsatsplan.  

 Kommuner og vandforsyninger vil normalt have en stor interesse i, at en  

 indsatsplan gennemføres, og det må derfor forventes, at de i de fleste  

 tilfælde vil være villige til at bidrage, hvis der ikke er andre muligheder  

 for finansiering.
I stk. 2 foreslås der på linie med amternes pligt til opfølgning af  

 amtslige indsatsplaner en pligt for kommunerne til at gennemføre kommunale  

 indsatsplaner i det omfang de relevante beslutninger ligger inden for deres  

 beføjelser.
Det vil være utilfredsstillende for de berørte parter, hvis der  

 udarbejdes indsatsplaner af kommunen, der ikke bliver fulgt op på.
Da det er  

 frivilligt for kommunerne, i hvilket omfang de vil udarbejde indsatsplaner,  

 indebærer pligten kun, at de skal have besluttet også at ville iværksætte den  

 pågældende indsats, før de vedtager en indsatsplan.
Hvis amternes overordnede  

 prioritering skal holdes, kan de derimod ikke pålægges en pligt til at følge  

 op også på andre parters indsatsplaner.
Det er ikke foreslået at tillægge en vandforsynings indsatsplan nogen  

 retsvirkninger over for myndighederne.
Amter og andre myndigheder kan  

 inddrage kommuners og vandforsyningers indsatsplaner i deres sagsbehandling,  

 men de er ikke forpligtede af dem, og de vil f.eks. ikke kunne give afslag på  

 en tilladelse eller give et påbud, alene fordi det følger af en sådan  

 indsatsplan, hvis betingelserne herfor i den pågældende lovgivning ikke er  

 opfyldt.
En indsatsplan, der opfylder de gældende krav, vil kunne inddrages  

 med betydelig vægt i en skønsmæssig afgørelse.
Ad § 13 d Bestemmelsen vedrører aftaler om fast ejendom, som indgås for at realisere  

 en indsatsplan.
Dyrkningsaftaler eller aftaler om en myndigheds overtagelse  

 af en ejendom med henblik på enten videresalg med dyrkningsrestriktioner  

 eller myndighedens etablering af en mere grundvandssikker anvendelse kan være  

 en hensigtsmæssig måde at realisere indsatsplaners mål vedrørende nitrat-  

 eller pesticidbelastning på.
Landbrugslovens § 7 a, stk. 1, bestemmer, at jorderne til en  

 landbrugsejendom skal udnyttes på forsvarlig jordbrugsmæssig måde i det  

 omfang, de er egnede hertil.
Ved jordbrugsmæssig udnyttelse forstås, at  

 jorderne anvendes til landbrug, skovbrug, gartneri, herunder  

 blomstergartneri, frugtplantage, planteskole eller lignende  

 jordbrugsvirksomhed.
Loven indeholder således et krav om, at jorden skal  

 anvendes jordbrugsmæssigt.
Dette krav er imidlertid ikke til hinder for  

 ekstensive eller hobbyprægede driftsformer, f.eks. græsning, eller at  

 jorderne i en periode henligger helt eller delvis ubenyttede, f.eks. ved  

 aftaler om braklægning, ekstensivering, naturpleje m.m., som der kan ydes  

 tilskud til.
Det vil heller ikke være i strid med landbrugsloven, hvis vandværker,  

 kommuner eller amter indgår frivillige aftaler med landmænd, der tager sigte  

 på beskyttelse af grundvandet i vandværkernes indvindingsområder og i områder  

 med særlige drikkevandsinteresser f.eks. aftaler om ekstensiv drift af visse  

 landbrugsarealer.
Det vil dog som udgangspunkt være i strid med reglen om  

 forsvarlig udnyttelse af jorden at lave frivillige aftaler om helt at undlade  

 at udnytte jorderne jordbrugsmæssigt.
Efter de gældende regler i landbrugslovens er offentlige myndigheder ikke  

 omfattet af landbrugslovens erhvervelsesregler.
En kommune eller et amt kan  

 derfor erhverve landbrugsejendomme uden tilladelse efter landbrugsloven, hvis  

 de i øvrigt har hjemmel til dette.
Vandværker kan derimod ikke umiddelbart  

 erhverve eller forpagte hele landbrugsejendomme, heller ikke selv om der er  

 tale om et offentligt ejet selskab, idet undtagelsen kun gælder offentlige  

 myndigheder.
Efter de nugældende retningslinier vil jordbrugskommissionen  

 normalt heller ikke kunne give tilladelse til erhvervelsen.
Hvis en offentlig  

 myndighed ønsker at erhverve en del af en landbrugsejendom, kræver dette  

 derimod tilladelse fra jordbrugskommissionen, enten efter landbrugslovens § 4  

 eller §13, fordi der i dette tilfælde skal ske udstykning.
 Drikkevandsudvalget har ikke anbefalet ændringer i disse regler, da de  

 ikke er til hinder for etablering af den nødvendige beskyttelse.
I forhold til kommunalfuldmagten har der været rejst tvivl om, hvorvidt en  

 kommune eller et amt - i mangel af udtrykkelig lovregulering - kan opkøbe  

 jord med henblik på grundvandsbeskyttelse.
Indenrigsministeriet har som sin  

 opfattelse udtalt, at et amt eller en kommune uden lovhjemmel kan erhverve  

 arealer med henblik på at varetage hensyn til forsyning af amtets eller  

 kommunens borgere med rent drikkevand.
Det er imidlertid en forudsætning, at  

 der ikke herved ydes støtte til grundejere til opfyldelse af forpligtelser,  

 der ifølge lovgivningen påhviler grundejere.
Adgangen til at erhverve arealer  

 med det nævnte hensyn for øje må endvidere være begrænset af adgangen efter  

 miljøbeskyttelsesloven eller anden miljølovgivning til at udstede påbud eller  

 forbud, hvorved det pågældende hensyn kan varetages.
Endelig må erhvervelse  

 af et areal ikke finde sted med henblik på at begunstige enkeltpersoner eller  

 enkelte virksomheder.
I betragtning af den tvivl, der har været om spørgsmålet, anbefaler  

 Drikkevandsudvalget, at der fastsættes udtrykkelige regler om både amters,  

 kommuners og vandværkers dyrkningsaftaler og aftaler om erhvervelse, hvilket  

 foreslås med nærværende bestemmelse.
I overensstemmelse med landbrugslovens  

 regler og Drikkevandsudvalgets anbefalinger foreslås, at vandforsyninger skal  

 kunne indgå dyrkningsaftaler, og at kommuner og amter både skal kunne indgå  

 dyrkningsaftaler og erhverve ejendomme eller dele af ejendomme.
Erhvervelse  

 vil som nævnt kræve tilladelse efter landbrugsloven.
Da der ofte vil være en  

 eller flere konkrete vandforsyninger, som har fordel af aftaler af denne art,  

 der indgås af amt eller kommune, foreslås det, at aftalerne skal kunne indgås  

 for sådanne vandforsyningers regning og altså betales over vandprisen,  

 forudsat at anlægget er blevet hørt og virkelig har fordel af den pågældende  

 aftale samt (for amternes aftaler) at kommunalbestyrelsen har givet samtykke  

 (som den myndighed der for kommunale anlæg fastsætter og for private anlæg  

 godkender vandværkstaksterne). Hvis en aftale indgås for en eller flere  

 vandforsyningers regning, og disse er medlem af et vandforsyningssamarbejde,  

 jf. den foreslåede § 52 b i vandforsyningsloven, må det afhænge af, hvilke  

 emner samarbejdet omfatter, og af samarbejdsaftalens indhold i øvrigt, om de  

 pågælende vandforsyninger kan lade regningen gå videre til samarbejdet.
Dette  

 skal kommunen således ikke tage stilling til i sin afgørelse.
I forslagets §  

 1, nr. 21, foreslås det, at afskære klageadgang over kommunens afgørelser.
Et problem i forbindelse med dyrkningsaftaler er at sikre, at de  

 overholdes.
Der bør i aftalen indføjes vilkår, der sikrer at myndigheden  

 eller vandforsyningen har mulighed for at kontrollere, om aftalen overholdes.  

 Der bør endvidere indsættes vilkår om sanktioner i tilfælde af, at aftalen  

 overtrædes, i form af hel eller delvis tilbagebetaling af kompensationen  

 eventuelt kombineret med en bod eller lignende, der afhænger af  

 overtrædelsens grovhed, herunder hvor meget landmanden har tjent på at  

 overtræde aftalen.
Der findes mange andre virkemidler end de i nærværende bestemmelse omtalte  

 aftaler, der kan føre til begrænsning af nitrat- eller pesticidbelastningen i  

 et område, f.eks. statslig eller privat skovrejsning eller aftaler under  

 ordningerne vedrørende miljøvenlige jordbrugsforanstaltninger eller økologisk  

 jordbrug (som administreres dels af staten, dels af amterne). Det kan også  

 være hensigtsmæssigt for at opnå en god løsning i et område at benytte  

 instrumenterne i jordkøbsloven og jordfordelingsloven (hvor amtet fungerer  

 som sekretariat), hvorved landmænd, der ønsker det, kan få erstatningsjord  

 for den jord, der ønskes dyrket mindre intensivt.
Det er derfor vigtigt at se  

 reguleringen af landbrugsarealet i et større område som en helhed, og det kan  

 give problemer, hvis en kommune eller en vandforsyning indgår aftaler, som  

 ikke falder i tråd med, hvad amtet i øvrigt har planlagt.
Det kan også  

 tænkes, at en vandforsyning i visse tilfælde kan blive presset til at give en  

 for høj kompensation med en uheldig virkning for mulighederne for at indgå  

 rimelige aftaler i området til følge.
Derfor foreslås det, at kommuner og  

 vandforsyninger ikke skal kunne indgå en aftale endeligt, hvis amtet gør  

 indsigelse imod den.
Fristen for indsigelse foreslås at være 2 uger.
Det er  

 ikke rimeligt at lade den private part vente alt for længe på at få at vide,  

 om aftalen kan indgås eller ej, og amtet vil i forbindelse med behandlingen  

 af den pågældende indsatsplan have foretaget de fleste af de vurderinger, der  

 vil være nødvendige for at bedømme aftalen.
Hvis der ikke kan opnås enighed  

 med amtet foreslås de samme regler som gælder for kommuners og  

 vandforsyningers indsatsplaner.
 I tilfælde, hvor det ikke er muligt at realisere målene i en indsatsplan  

 ad frivillighedens vej foreslås der i miljøbeskyttelsesloven indsat en  

 hjemmel for kommuner og amter til at pålægge dyrkningsrestriktioner, jf.  

 bemærkningerne til lovforslagets § 4.
Til nr. 6 og 7 Disse forslag vedrører konsekvenserne for kommunernes vandforsyningsplaner  

 af den amtslige planlægning.
Der indføjes i § 14 a, stk. 1, et krav om, at  

 vandforsyningsplanen ikke må stride mod de amtslige indsatsplaner, og i § 14  

 a, stk. 2, en pligt for amtet til at påse dette.
Det følger allerede af  

 bestemmelsen, at vandforsyningsplanen ikke må stride mod regionplanlægningen,  

 og herunder fremtidig væsentlige dele af vandressourceplanlægningen.
Det kan ikke antages særlig ofte at være nødvendigt at revidere  

 vandforsyningsplanen på grund af den amtslige planlægning af  

 beskyttelsesindsatsen, men det kan i en del tilfælde være hensigtsmæssigt.  

 Hvis f.eks. amtet ikke ønsker at prioritere et område i den indeværende  

 planperiode, og dette ifølge vandforsyningsplanen fortsat skal indgå i  

 forsyningen, må kommunen sammen med de berørte vandforsyninger overveje, om  

 der fortsat skal satses på området som grundlag for vandforsyning, og i  

 bekræftende fald overveje, om det er påkrævet, at kommunen eller  

 vandforsyningerne planlægger og iværksætter en beskyttelsesindsats, jf. § 13  

 a.
Endvidere kan identifikationen af mulige forureningsproblemer gøre det  

 påkrævet at planlægge andre foranstaltninger til imødegåelse heraf, f.eks.  

 ringforbindelser mellem vandforsyninger.
Omvendt kan en amtslig prioritering  

 af et område eventuelt pege på nye muligheder for indvinding og forsyning,  

 som kan medføre, at det er hensigtsmæssigt at ændre vandforsyningsplanen.
 I givet fald har amtet hjemmel i vandforsyningslovens § 14, stk. 3, til at  

 pålægge kommunalbestyrelsen at udarbejde ændringer eller tillæg til  

 vandforsyningsplanen.
Til nr. 8 Som konsekvens af udvidelsen af vandressourceplanlægningen til også at  

 omfatte beskyttelse af de ressourcer, der skal udnyttes, foreslås også  

 ministerens adgang til at udarbejde landsplaner udvidet til at omfatte  

 beskyttelse af vandressourcerne.
Til nr. 9 og 10 Det foreslås, at udvide ministerens eksisterende bemyndigelser i § 16,  

 stk. 1 og 3, til at fastsætte nærmere regler om amters og kommuners  

 kortlægning og planlægning og om tidsfrister og procedurer i forbindelse med  

 vandforsyningsplaner, således at der kan fastsættes nærmere regler både om  

 indhold, procedurer og tidsfrister for både vandressourcekortlægning og  

 -planlægning, vandforsyningsplanlægning og indsatsplaner.
Til nr. 11 I den nye § 52 a foreslås regler for, hvilke udgiftsarter der kan  

 indregnes i vandprisen ved salg fra et vandforsyningsanlæg til forbrugerne  

 eller et andet vandforsyningsanlæg.
For at undgå tvivl foreslås det at  

 indføje en henvisning til den nye bestemmelse i § 46, stk. 2, som handler om,  

 at en kommune, der pålægges at levere vand til områder uden for kommunen,  

 skal holdes skadesløs i alle forhold vedrørende leveringspligten.
Det vil  

 således være de i § 52 a nævnte typer udgifter, der skal medregnes.
Til nr. 12-15 Ifølge vandforsyningslovens § 48 kan amtsrådet i dag påbyde samarbejde  

 mellem vandforsyninger for at sikre en planmæssig udbygning af  

 vandforsyningen og sikre en hensigtsmæssig anvendelse af vandressourcerne.  

 Efter bestemmelsens ordlyd og forarbejder omfatter den dog formentlig kun  

 samarbejde om rent fysiske fælles anlæg som f.eks. forbindelsesledninger,  

 fælles boringer m.v.
I overensstemmelse med anbefalingerne fra et flertal i Drikkevandsudvalget  

 (udvalget med undtagelse af Kommunernes Landsforening) foreslås en udvidelse  

 af området for § 48 til også at omfatte samarbejde mellem vandforsyninger om  

 beskyttelse og overvågning af vandressourcerne.
Bestemmelsen vil herefter  

 give hjemmel til at amtet kan påbyde samarbejder af den i den foreslåede § 52  

 b nævnte art.
Som hovedregel bør sådanne samarbejder etableres efter § 52 b på de  

 deltagendes eget initiativ eller i hvert fald med deres samtykke.
En plan for  

 etablering af sådanne samarbejder kan eventuelt drøftes i det i medfør af den  

 foreslåede § 12 nedsatte koordinationsforum i amtet.
Imidlertid kan det være  

 nødvendigt for at opnå de overordnede samfundsmæssige fordele ved en  

 udligning af udgifterne mellem vandforsyninger og en højnelse af  

 kompetenceniveauet, at amtet kan påbyde samarbejde og fastsætte vilkårene,  

 hvis parterne ikke kan blive enige herom.
Der kan både være tale om at påbyde  

 oprettelse af et helt nyt samarbejde og om, at et eksisterende samarbejde kan  

 påbydes at optage yderligere - eventuelt særlig dårligt stillede og derfor  

 ikke-attraktive - deltagere.
Når kompetencen - i overensstemmelse med drikkevandsudvalgets flertal -  

 foreslås tillagt amtet skyldes det, at samarbejdet kan vedrøre flere kommuner  

 og omfatte både kommunale og private vandforsyninger.
Der skal derfor træffes  

 afgørelser, der fastlægger vilkår for samarbejde mellem flere kommuners  

 vandforsyninger og/eller en kommunal vandforsyning og private  

 vandforsyninger.
Det vil ikke være hensigtsmæssigt at tillægge  

 kommunalbestyrelsen kompetencen, når den ofte vil være part i sagen.
Det vil  

 heller ikke være hensigtsmæssigt at tillægge Miljøstyrelsen eller en anden  

 statslig myndighed kompetencen til som 1. instans at træffe beslutninger om  

 lokale og regionale forhold.
 På baggrund heraf anbefaler Drikkevandsudvalget med undtagelse af  

 Kommunernes Landsforening, at amtsrådet får kompetence til at træffe  

 afgørelserne på dette område efter forhandling med de berørte vandforsyninger  

 og kommuner og med klageadgang til Miljøstyrelsen.
Som nævnt bør udgangspunktet være, at samarbejder etableres på parternes  

 eget initiativ.
Det skal således ikke være amternes opgave at ændre  

 fundamentalt på en struktur, som alle de involverede vandforsyninger er enige  

 om.
Dette princip vil så også skulle lægges til grund ved behandlingen af  

 eventuelle klager over amternes afgørelser.
I § 48, stk. 2, bestemmes det, at amtsrådet fastsætter vilkårene i  

 forbindelse med samarbejdet efter forhandling med de berørte parter.
For at  

 understrege amtsrådets subsidiære rolle foreslås det at gøre amtets  

 kompetence betinget af, at der ikke opnås enighed om vilkårene mellem  

 parterne.
Det kan således tænkes, at amtet påbyder, at et samarbejde skal  

 etableres eller et nyt medlem optages, og at parterne i lyset heraf enes om  

 vilkårene.
I så fald kan amtsrådet ikke fastsætte andre vilkår.
Ud over at  

 fastlægge de arbejdsområder, som samarbejdet skal omfatte, giver bestemmelsen  

 heller ikke amtet mulighed for at bestemme dets nærmere aktiviteter, f.eks.  

 at samarbejdet skal iværksætte bestemte beskyttelsestiltag eller lignende.  

 Dette må afgøres af parterne efter de fastsatte beslutningsprocedurer.
Til nr. 16 Ad § 52 a Selv om dette ikke har været lovfæstet, antages der i almindelighed at  

 gælde et »hvile-i-sig-selv-princip« for vandforsyning i Danmark på  

 den måde, at hver enkelt vandforsynings indtægter ikke må overstige dens  

 udgifter, og at den kun må afholde udgifter, der er direkte relateret til den  

 pågældende vandforsynings almindelige vandforsyningsaktiviteter.
Derimod kan  

 vandforsyningen godt have underskud, som dækkes af kommunen efter  

 vandforsyningslovens § 53 a eller ved tilskud fra Vandfonden.
I overensstemmelse med Drikkevandsudvalgets anbefalinger foreslås det nu,  

 at lovfæste »hvile-i-sig-selv-princippet« i lighed med, hvad der er  

 sket i andre forsyningslove som elforsyningsloven og varmeforsyningsloven.  

 Samtidig præciseres det, at de lovlige udgifter for vandforsyningerne også  

 omfatter udgifter til kortlægning, overvågning og beskyttelse af de  

 vandressourcer, som vandforsyningen har en aktuel eller potentiel interesse i  

 at kunne indvinde fra.
Selv om beskyttelse af miljøet primært bør være en  

 offentlig opgave, kan vandforsyningerne have en interesse i at supplere  

 indsatsen, idet de herved på længere sigt kan opretholde en produktion uden  

 for lange transporttider for vandet og uden avanceret rensning f.eks. for  

 nitrat eller pesticider og således spare penge til behandling og overvågning  

 af behandlingsprocessen og / eller omlægning af ledninger, boringer og andre  

 anlæg.
Vandforsyningerne bør derfor have mulighed for at afholde sådanne  

 udgifter.
Kommunerne skal som hidtil godkende taksterne for private almene anlæg og  

 fastsætte taksterne for kommunale anlæg, jf. § 53. De vil i den forbindelse  

 have pligt til at påse, at § 52a overholdes, herunder at anlægget ikke  

 afholder uforholdsmæssigt store udgifter til en beskyttelse, der overstiger  

 det hensigtsmæssige for anlægget.
Amterne vil ligeledes have en mulighed for  

 at hindre uhensigtsmæssige beskyttelsesforanstaltninger ved at gøre  

 indsigelse mod vandforsyningers indsatsplaner efter § 13 a, hvis disse f.eks.  

 strider mod vandforsyningsplanen, jf. bemærkningerne til denne bestemmelse.
Kommunerne vil som hidtil kunne yde støtte til vandforsyningerne efter §  

 53 a.
I så fald skal denne støtte ligesom støtte fra Vandfonden eller  

 eventuel anden støtte indregnes i priserne.
Ad § 52 b Som berørt ovenfor ad § 52 a medfører  

 »hvile-i-sig-selv-princippet« formentlig, at vandforsyninger kun  

 kan afholde egne udgifter.
En fordeling af udgifter på et større antal  

 forbrugere kan således alene ske ved, at vandforsyninger lægges sammen.
Dette  

 er i direkte modstrid med målet om at bevare den decentrale  

 vandforsyningsstruktur.
Derfor foreslås i overensstemmelse med Drikkevandsudvalgets anbefalinger,  

 at der etableres en hjemmel til, at vandforsyninger kan indgå i samarbejder,  

 som på fælles basis kan afholde udgifter til grundvandsbeskyttelse i de af  

 samarbejdet omfattede vandværkers samlede nuværende og planlagte  

 indvindingsoplande samt eventuelle reserveområder, herunder uudnyttede dele  

 af områder med særlige drikkevandsinteresser.
Samarbejderne vil ligeledes  

 kunne danne ramme om en økonomisk udligning i øvrigt mellem de deltagende i  

 forhold til udgifter, som skyldes forurening eller forebyggelse af  

 forureningsproblemer, f.eks. nye boringer, omlægning af ledningsnet m.v.  

 Udligningen kan f.eks. ske via et bidrag pr. m3, som er uafhængigt af, hvilke  

 af de deltagende der får nytte af det.
Drikkevandsudvalget fandt ikke, at behovet for en egentlig godkendelse af  

 aftalerne er stort, når der er mulighed for at løse eventuelle konflikter via  

 påbudsmuligheden i § 48, og når de deltagende vandværkers takster skal  

 godkendes af kommunalbestyrelsen.
Som anbefalet af udvalget foreslås i stk.  

 3, at der i vandforsyningsloven gives ministeren bemyndigelse til at  

 fastsætte nærmere regler om rammerne for samarbejdsaftalerne, således at der  

 kan udstedes en bekendtgørelse herom, hvis der viser sig et behov.
 Det foreslås i stk. 2, at samarbejderne kan overtage de enkelte  

 vandforsyningers beføjelser (bortset fra retten til at opkræve bidrag). Ud  

 over at det kan aftales, at samarbejdet afholder udgifter af de i § 52 a  

 nævnte kategorier på samlet basis, kan samarbejdet således f.eks. overtage  

 kompetencen til at udarbejde indsatsplaner efter § 13 a og indgå  

 dyrkningsaftaler efter § 13 d.
Til nr. 17 Taksterne for de deltagende vandforsyninger i et samarbejde efter § 52 b  

 eller § 48 vil stadig (så længe vandforsyningerne ikke foretager en egentlig  

 sammenlægning) skulle fastlægges for hvert anlæg for sig i overensstemmelse  

 med § 53. Her vil kommunerne skulle lægge det enkelte anlægs bidrag til et  

 lovligt etableret samarbejde til grund, men de vil skulle vurdere, om  

 udgifterne er lovlige og af en rimelig størrelse.
Hvis samarbejdet går på  

 tværs af kommunegrænser, kan der opstå problemer med takstfastsættelsen, hvis  

 de involverede kommuner ikke har samme bedømmelse af udgifterne.
Derfor  

 foreslås en regel, hvorefter bidragene i sådanne tilfælde fastsættes eller  

 godkendes af kommunalbestyrelserne i forening, og at eventuel uenighed  

 afgøres af ministeren.
Til nr. 18 og 19 Vandforsyningsanlæggenes overvågning af vandkvaliteten har hidtil kun  

 rettet sig mod det færdige drikkevand og det vand, der indvindes fra de  

 enkelte boringer (den såkaldte boringskontrol). Dette medfører, at det først  

 vil være muligt at påvise en forurening i det øjeblik forureningen er  

 transporteret hen til indvindingsboringen.
Undervejs kan en stor del af  

 indvindingsoplandet være blevet forurenet.
Som anbefalet af Drikkevandsudvalget foreslås derfor, at der som led i  

 kontrollen med drikkevandet etableres overvågningsboringer i  

 indvindingsoplandet til samtlige de grundvandsmagasiner, der udnyttes til  

 drikkevandsproduktion.
Disse overvågningsboringer skal fungere som et  

 fremskudt varslingssystem i forhold til vandværkernes indvindingsboringer  

 (varslingsboringer). Der bør i forbindelse med boringskontrollen fastsættes  

 relevante parametre for overvågningen af varslingsboringerne.
De enkelte vandværkers behov for overvågningsboringer vil være meget  

 varierende alt afhængig af de lokale geologiske forhold, og af med hvilken  

 sikkerhed og med hvilken tidshorisont vandforsyningerne ønsker at kunne  

 forudsige udviklingen i vandkvaliteten i indvindingsboringerne.
Behovet i  

 sårbare områder og i områder med intensiv indvinding vil alt andet lige være  

 større end i velbeskyttede områder med lille indvinding, ligesom et krav om  

 høj sikkerhed vil kræve et større antal boringer end et lavere  

 sikkerhedsniveau.
Behovet for overvågningsboringer må også vurderes i forhold  

 til de omkostninger etableringen og driften af boringerne påfører  

 vandforsyningerne.
Etablering og drift af overvågningsboringerne bør være vandværkernes  

 ansvar, da vandværkerne har en umiddelbar interesse i at kontrollere  

 kvaliteten af råvandet.
Mindstekravene hertil foreslås fastlagt som vilkår i  

 indvindingstilladelsen.
Det vil således være amtet, der kan fastlægge  

 mindstekravene til antal og placering af overvågningsboringerne.
Såfremt  

 amtsrådet på baggrund af en godkendt vandforsyningsplan overfører kompetencen  

 til at meddele indvindingstilladelse til kommunalbestyrelsen, vil det  

 ligeledes være kommunalbestyrelsen, der fastlægger de nærmere krav til  

 overvågningsboringernes antal og placering.
Ved eksisterende  

 indvindingstilladelser vil forpligtelsen til etablering af  

 overvågningsboringer blive gennemført ved ustedelse af påbud.
Det er således  

 ikke selve indvindingstilladelsen, som ændres.
Krav om overvågningsboringer  

 gennemføres med det formål at sikre kontrollen med vandkvaliteten.
Reglerne i  

 bekendtgørelse om vandindvinding kan således ændres med henblik på at  

 fastsætte nærmere krav til etablering af varslingsboringer.
Det skal sikres, at etablering af overvågningsboringerne ikke medfører, at  

 andre overvågningsopgaver (eksempelvis overvågning af affaldsdepoter) væltes  

 over på vandværkerne.
Amtets afgørelse vil kunne påklages til Miljøstyrelsen.
Med hensyn til hvilke parametre der skal undersøges for, og hvor ofte, bør  

 dette fastlægges i forbindelse med kommunalbestyrelsens fastlæggelse af det  

 øvrige kontrolprogram for vandforsyningen, særligt boringskontrollen.
Der  

 foreslås derfor en præcisering af § 60, stk. 1, således at de nye  

 varslingsboringer udtrykkeligt er en del af vandforsyningssystemet, som  

 kommunalbestyrelsen fører tilsyn med.
Ministeren kan herefter med hjemmel i §  

 60, stk. 2, udvide tilsynsbekendtgørelsen med regler om tilsynet i  

 overvågningsboringerne.
Til nr. 20 Der foreligger ikke i dag en samlet oversigt over, hvor mange  

 vandforsyningsboringer der er lukket på grund af forurening.
Gennem en  

 rundspørge til kommunerne er Miljøstyrelsen i færd med at kortlægge antallet  

 af lukkede boringer.
Med henblik på også fremover at belyse udviklingen i  

 vandforsyningsstrukturen og i forureningstruslen mod vandforsyningerne  

 anbefaler Drikkevandsudvalget, at der etableres et centralt register over  

 lukkede vandforsyningsboringer.
 For at gøre dette muligt, foreslås en bemyndigelsesbestemmelse, hvorefter  

 ministeren kan fastsætte regler om, at ejeren af et vandforsyningsanlæg skal  

 give meddelelse, hvis en indvindingsboring tages ud af drift, herunder hvis  

 boringen lukkes, samt om årsagen hertil.
Til nr. 21 Det foreslås for at undgå tvivl udtrykkeligt at afskære klageadgang over  

 amtsrådets og kommunalbestyrelsens afgørelser i medfør af kapitel 3 om  

 kortlægning og planlægning.
For så vidt angår de eksisterende dele af  

 kapitlet tilsigtes der ikke hermed nogen ændring af retstilstanden, som den  

 kom til udtryk ved vedtagelsen af den seneste revision af bestemmelserne i  

 1987, hvor man gik ud fra, at planvedtagelser ikke er afgørelser, og at de  

 dermed ikke kan påklages.
For så vidt angår de nye bestemmelser om  

 indsatsplaner og dyrkningsaftaler og amters og kommuners beslutninger i den  

 forbindelse, vurderes det ikke at være hensigtsmæssigt eller nødvendigt, at  

 disse kan påklages af alle de berørte parter.
Der er indført procedureregler  

 for tilvejebringelsen af indsatsplanerne, som sikrer en vidtgående  

 inddragelse af parterne.
De berørte vil desuden kunne påklage de  

 beslutninger, der måtte blive truffet over for dem som opfølgning på  

 planerne.
Til nr. 22 Det foreslås endvidere at indføje en hjemmel til at bemyndige en styrelse  

 eller tilsvarende institution til at udøve de beføjelser, der efter loven er  

 tillagt ministeren.
Denne regel svarer til bestemmelserne i  

 miljøbeskyttelsesloven og planloven Til § 2 Til nr. 1 Bestemmelsen giver ministeren bemyndigelse til at indføre godkendelses- og  

 forbudsordninger til sikring af indsatsområder udpeget med hensyn til nitrat.  

 Der er tale om en generel godkendelsesordning for fremtidige etableringer  

 eller udvidelser af husdyrhold i de områder, der er udpeget.
En sådan ordning  

 anses, jf. nedenfor, for en erstatningfri regulering.
 Hvis et indsatsområde skal beskyttes effektivt over for nitratforurening,  

 er det nødvendigt såvel at regulere gødningsudbringningen på de ejendomme,  

 hvor der i øjeblikket udbringes for meget, som at forhindre, at der på andre  

 ejendomme fremover påbegyndes en for stor udbringning.
 Drikkevandsudvalget med undtagelse af De danske Landboforeninger anbefaler  

 derfor, at det sikres, at der i henhold til reglerne i Rådets direktiv om  

 vurdering af visse offentlige og private projekters indvirken på miljøet  

 (VVM-vurderingen) og/eller kapitel 5-godkendelsen i henhold til  

 miljøbeskyttelsesloven inddrages en vurdering af den øgede nitratbelastning  

 af grundvandet, som den større husdyrtæthed i området vil medføre.
 For så vidt angår VVM-vurdering er denne anbefaling allerede opfyldt via  

 det landsplandirektiv, som miljø- og energiministeren udstedte herom den 31.  

 december 1997.
Drikkevandsudvalgets flertal fandt endvidere, at der også for udvidelser  

 og etablering af husdyrbrug, som ikke er omfattet af den nuværende kapitel  

 5-godkendelse og VVM-vurdering (svine- og fjerkræfarme på over 250 DE  

 (dyreenheder)) skal ske en vurdering af den øgede nitratbelastning.
Dette  

 skal ske gennem en godkendelsesordning, som sikrer, at der sker den  

 tilstrækkelige regulering af nitratbelastningen i området.
Ordningen skal  

 både omfatte svine- og fjerkræfarme under 250 DE og andre intensive  

 husdyrbrug.
Disse medlemmer har ikke taget stilling til udformningen af den  

 omtalte godkendelsesordning, men bemærker, at gennemførelsen af  

 IPPC-direktivet må antages at medføre, at kravet om kapitel 5-godkendelser  

 udvides.
Disse medlemmer anbefaler også, at der indføres regler om, at der  

 ikke kan ske »import« af husdyrgødning og anden organisk gødning  

 til nitratfølsomme indvindingsområder uden dispensation.
 En godkendelsesordning for husdyrbrug, der ligger i nitratfølsomme  

 indvindingsområder kunne gennemføres administrativt med hjemmel i  

 miljøbeskyttelseslovens kap. 5. Imidlertid synes det mere hensigtsmæssigt for  

 etablering og ændring af husdyrbrug herunder kvægbrug, der kan medføre en  

 forøget nitratbelastning og som ikke kræver en VVM-vurdering, at udforme en  

 særlig og enkel godkendelsesordning.
Da områder udpeget som særlig følsomme indvindingsområder, som anbefalet  

 af Drikkevandsudvalget, næppe kan danne et tilstrækkeligt sikker  

 administrativt grundlag for en godkendelsesordning, foreslås i stedet at lade  

 en godkendelsesordning omfatte de områder, der er udpeget som indsatsområder  

 for så vidt angår nitrat.
En sådan godkendelsesordning er alene begrundet i  

 den særlige status, der påhviler området, og en godkendelsesordning skal  

 således kun kunne finde anvendelse inden for de områder, der i regionplanen  

 er identificeret som indsatsområder med hensyn til nitrat, og hvor der kun  

 skal tages stilling til spørgsmålet om nitratbelastning.
Herved kan man sikre  

 og forebygge, at der ikke sker en væsentlig forøget nitratbelastning i  

 området.
Hvis der er risiko for at en udvidelse eller etablering af et  

 intensivt husdyrbrug vil medføre overskridelser af de i nitratdirektivet  

 (91/676/EØF) fastsatte grænser for nitrat, kan det imidlertid betyde, at der  

 tillige skal der gennemføres en VVM-vurdering efter de nye regler i Rådets  

 direktiv 97/11/EF om ændring af direktiv 85/337/EØF om vurdering af visse  

 offentlige og private projekters indvirkning i miljøet.
I forbindelse med  

 udmøntningen af en godkendelsesordning vil det blive præciseret, i hvilke  

 situationer en VVM-vurdering vil være påkrævet.
Den eksisterende bestemmelse i miljøbeskyttelseslovens § 19, stk. 5, giver  

 ministeren en meget bred bemyndigelse til at fastsætte regler for at sikre,  

 at jord og grundvand ikke forurenes eller udsættes for fare for forurening,  

 som måske ville kunne danne grundlag for en godkendelsesordning som denne og  

 regler om forbud mod indførsel af organisk gødning til indsatsområder med  

 hensyn til nitrat.
For at undgå tvivl om denne hjemmels rækkevidde og for  

 nærmere at angive området for de påtænkte ordninger foreslås der imidlertid  

 indsat en mere specifik hjemmelsbestemmelse.
Denne kan så samtidig løse det  

 problem, at § 19 i øvrigt kun omhandler beskyttelse af jord og grundvand,  

 mens de omtalte ordninger også i et begrænset omfang kan komme til at omfatte  

 beskyttelse af overfladevand, nemlig hvis et område bliver udpeget som  

 indsatsområde med hensyn til nitrat, fordi der er potentielle nitratproblemer  

 i forbindelse med overfladevand, der anvendes som drikkevandsressource.
De godkendelsesordninger, som ministeren kan etablere efter den foreslåede  

 bestemmelse, er mindre omfattende end kapitel 5-godkendelser, som betragtes  

 som erstatningsfri regulering, og de vedrører kun ændringer i forhold til  

 nuværende anvendelse.
De er endvidere begrundet i miljømæssige og  

 sundhedsmæssige hensyn, idet formålet med dem er at forhindre forurening af  

 drikkevandsressourcerne.
Der er mange eksempler i miljøretten, særligt på  

 planlægningsområdet, på, at sådan fastlåsning af nuværende arealanvendelse,  

 hvor ændringer kræver tilladelse eller dispensation, ikke udgør  

 ekspropriative indgreb.
Det kan derfor ikke antages, at der kan blive tale om  

 ekspropriationserstatninger i den forbindelse.
For at sikre at ejere af ejendomme i indsatsområder med hensyn til nitrat  

 en tilfredsstillende information om, hvorvidt de er beliggende i et sådant  

 område, vil det i forbindelse med en godkendelsesordning blive foreslået, at  

 ejere i områder, der er udpeget underrettes individuelt om den ændrede  

 arealstatus.
En godkendelsesordning efter denne regel forventes herefter at  

 indeholde regler om, at godkendelsesmyndighederne alene kan meddele  

 tilladelse eller afslag på en ansøgning fra en ejer, som tidligere er blevet  

 underrettet om den ændrede arealstatus.
Forbud mod eller begrænsning af tilførsel af organisk gødning til udpegede  

 indsatsområder med hensyn til nitrat fra andre områder kan også komme til at  

 berøre nuværende anvendelse af arealerne, men det kan ikke antages i sig selv  

 at få meget indgribende betydning, idet forbudet eller begrænsningen ikke vil  

 forhindre, at der tilføres ikke-organisk gødning.
Forbudet er endvidere som  

 den ovenfor omtalte godkendelsesordning begrundet i væsentlige hensyn til  

 miljø og sundhed.
Det foreslås, at forbudet ikke skal berøre eksisterende kontraktmæssige  

 forpligtelser vedrørende aftagelse af organisk gødning, hvorved forstås  

 kontraktmæssige forpligtelser, som foreligger på tidspunktet for reglernes  

 ikrafttræden i et område.
For områder, der senere udpeges som indsatsområder  

 med hensyn til nitrat, træder reglerne i kraft ved optagelsen af områderne i  

 regionplanen.
Dette skal forhindre, at en landmand i disse områder tvinges  

 til kontraktbrud over for f.eks. en landmand uden for dette område, som han  

 har indgået en aftale med, mens dette var lovligt.
En sådan aftale kan være  

 forudsætning for, at den pågældende landmand uden for området opfylder  

 harmonikravene, hvis han ikke selv har tilstrækkelig jord i forhold til  

 dyreholdet.
Det foreslås dog at aftaler ikke skal kunne have længere varighed  

 end 5 1/2 år fra reglernes udstedelse jf. forslagets § 4 nr. 2, idet det  

 forudsættes, at gældende aftaler skal kunne opsiges med op til et halvt års  

 varsel.
Til nr. 2 Det foreslås i overensstemmelse med Drikkevandsudvalgets anbefaling at  

 indføre en hjemmel til at kommuner og amter mod erstatning kan gennemføre  

 tvungne rådighedsindskrænkninger og andre foranstaltninger, som er nødvendige  

 til at sikre nuværende eller fremtidige drikkevandsinteresser mod forurening  

 med nitrat eller pesticider, hvis der er vedtaget en indsatsplan for området  

 efter vandforsyningsloven, og hvis det ikke er muligt at komme igennem med  

 frivillige foranstaltninger.
Den gældende regel i miljøbeskyttelseslovens § 24 ville muligvis kunne  

 bruges i nogle af disse tilfælde, men dens rækkevidde er tvivlsom.
Den er  

 hidtil ikke mindst blevet brugt til at påbyde fredningsbælter på i  

 størrelsesordenen 10 m omkring vandindvindingsboringer, hvor stort set alle  

 aktiviteter er forbudt, herunder gødnings- og pesticidanvendelse.
Det er  

 fortsat meningen, at § 24 skal anvendes til at give påbud om sådanne  

 fredningsbælter, uanset hvor den pågældende boring er beliggende.
Imidlertid  

 er bestemmelsens præcise rækkevidde herudover tvivlsom, og anvendelse af den  

 forudsætter i hvert fald, at der er en konkret (eksisterende eller planlagt)  

 indvinding, som ønskes beskyttet.
Den nye bestemmelse vil også kunne bruges  

 til at beskytte områder, hvorfra der ikke indvindes i dag, men som  

 prioriteres højt som reserveområder for fremtidig indvinding og derfor er  

 udpeget som områder med særlige drikkevandsinteresser.
De pågældende områder  

 skal selvfølgelig også beskyttes over for andre kilder til forurening end  

 gødnings- og pesticidanvendelse, men disse forureningskilder er reguleret  

 andre steder, således at det allerede i dag (erstatningsfrit) er muligt at  

 beskytte drikkevandsinteresserne, f.eks. ved påbud til virksomheder eller om  

 nødvendigt ved skærpelse af reglerne i de bekendtgørelser, der regulerer en  

 aktivitet.
Der er derfor ikke for andre forureningskilder grund til at  

 indføre en mulighed for at indføre restriktioner mod erstatning.
En anden fordel ved en særskilt bestemmelse er, at man kan præcisere  

 betingelserne for at pålægge jordbruget disse tvungne foranstaltninger, dels  

 i selve lovteksten, dels ved at bemyndige ministeren til at fastsætte nærmere  

 regler.
Dette kan medvirke til at undgå for mange tvister om myndighedernes  

 beføjelser.
I selve lovteksten er indsat de allerede nævnte betingelser, at der skal  

 være vedtaget en indsatsplan efter vandforsyningslovens § 13 eller § 13 a, og  

 at der ikke kan opnås en aftale om de pågældende foranstaltninger.
At en  

 grundejer er villig til at påtage sig dyrkningsrestriktioner mod en  

 kompensation, der overstiger den erstatning han ville være berettiget til ved  

 pålæg af tvungne restriktioner, kan ikke udelukke anvendelse af § 26 a.
De  

 nærmere krav til dokumentationsgrundlag m.v. vil blive fastsat af ministeren.
Beslutning efter bestemmelsen kan træffes af amtsrådet og, hvis der er  

 tale om realisering af en indsatsplan udarbejdet af en kommune eller en  

 vandforsyning, tillige af kommunalbestyrelsen.
Hvis en vandforsyning har  

 udarbejdet en indsatsplan, og ikke kan få den opfyldt ved frivillige  

 foranstaltninger, må vandforsyningen således rette henvendelse til amtet  

 eller kommunen, som så må tage stilling til, om betingelserne for at pålægge  

 rådighedsindskrænkninger m.v. er opfyldt.
Hvis vandforsyningen retter  

 henvendelse til amtet, må man være opmærksom på, at kommunalbestyrelsen skal  

 have givet samtykke, hvis vandforsyningen skal pålægges at betale  

 erstatningen, jf. forslaget til § 64 a.
Det skal fremhæves, at amtsrådets eller kommunalbestyrelsens beslutninger  

 om pålæg af rådighedsindskrænkninger kan påklages til miljøministeren efter  

 miljøbeskyttelseslovens almindelige regler.
Det vil herefter sige, at der kan  

 finde en prøvelse sted af, om den pågældende rådighedsindskrænkning er  

 nødvendig i forhold til den grundvandsbeskyttelse, som ønskes opnået, og om  

 de øvrige betingelser er opfyldt.
I visse tilfælde vil beslutninger efter § 26 a kunne have karakter af  

 ekspropriation i grundlovens forstand.
Da det i overensstemmelse med  

 Drikkevandsudvalgets anbefaling ud fra en billighedsbetragtning foreslås, at  

 indgrebene altid skal udløse fuldstændig erstatning, og beslutningerne  

 således under alle omstændigheder opfylder kravene i grundlovens § 73, vil  

 det imidlertid ikke være nødvendigt at afgøre i hvert enkelt tilfælde, om der  

 måtte være tale om ekspropriation i grundlovens forstand.
Denne løsningsmodel  

 svarer til den, der er valgt i forbindelse med påbud og forbud efter  

 miljøbeskyttelseslovens § 24, hvor det følger af § 63, at der skal gives  

 erstatning i forbindelse med forbud og påbud vedrørende bestående lovlige  

 forhold, og den findes også rimelig ud fra den betragtning, at nødvendigheden  

 af de pågældende indgreb udelukkende skyldes de geologiske forhold på stedet,  

 som ejeren ikke har nogen indflydelse på, og normalt heller ikke havde nogen  

 mulighed for at vide noget om ved køb af ejendommen.
At indgrebene foretages mod erstatning medfører endvidere, at det ikke er  

 nødvendigt at påvise, hvor stor nitratudvaskning hver enkelt ejendom i et  

 område bidrager med.
Derimod skal den nødvendige dokumentation være til stede  

 til påvisning af at området som helhed bidrager med en for stor belastning.  

 Det vil således være muligt, hvis det konkret er mest hensigtsmæssigt, at  

 fordele den nødvendige reduktion i kvælstofudledningen »skævt«  

 mellem de forskellige ejendomme i området.
De ønskede resultater vil formodentlig kunne opnås ved alene at pålægge  

 ejeren rådighedsindskrænkninger, og der synes ikke behov for at kunne  

 ekspropriere arealer.
Da det er en betingelse, at ekspropriation af selve  

 arealet skal være nødvendig for at opnå formålet, er der således ikke  

 medtaget en sådan regel i forslaget.
 Det foreslås desuden i stk. 2 som anbefalet af Drikkevandsudvalget, at der  

 ved afgørelse af, om der skal pålægges dyrkningsrestriktioner m.v., anvendes  

 den samme procedure som i øvrigt anvendes ved ekspropriation efter  

 miljøbeskyttelsesloven, nemlig proceduren i lov om offentlige veje § 45  

 (forarbejder og undersøgelser) og §§ 47-49 (åstedsforretning og  

 ekspropriationsbeslutning).
 Det er i lovforslaget præciseret, at det er amtsrådet eller  

 kommunalbestyrelsen, der udfører de opgaver, som i medfør af reglerne i § 45  

 og §§ 47-49 i lov om offentlige veje er tillagt vejbestyrelserne.
Det er miljøbeskyttelseslovens almindelige regler om  

 erstatningsfastsættelse m.v. som foreslås at skulle finde anvendelse.
Disse  

 findes i lovens § 61, stk. 2, som henviser til reglerne herom i lov om  

 offentlige veje.
Det følger af disse regler, at hvis der pålægges intensive  

 rådighedsindskrænkninger kan såvel grundejeren som myndigheden over for  

 taksationskommissionen kræve hele ejendommen afstået (den såkaldte  

 ekstentionsret). Betingelsen for, at ejeren kan kræve, at myndigheden  

 overtager ejendommen er, at ejendommen ikke skønnes hensigtsmæssigt at kunne  

 bevares om selvstændig ejendom eller udnyttes på rimelig måde.
Betingelsen  

 for, at myndigheden kan kræve ejendommen afstået, er, at erstatningen for  

 ejendommens værdiforringelse skønnes at komme til at stå i åbenbart  

 misforhold til restejendommens værdi.
I begge tilfælde er det  

 taksationsmyndighederne, der skønner, om betingelserne er opfyldt.
Der lægges  

 i reglerne stor vægt på en grundig høring af parterne, og at de har fået  

 lejlighed til at kommentere, det grundlag, som erstatningen skal baseres på.  

 Såfremt erstatningen for ejendommens værdiforringelse skønnes at komme til at  

 stå i åbenbar misforhold til restejendommens værdi, har ejeren mulighed for  

 at modificere sit erstatningskrav for herved at undgå, at myndigheden kræver  

 ejendommen overtaget.
Klageinstans er overtaksationskommissionen, og i givet  

 fald kan der herefter anlægges sag ved domstolene.
 Reglerne om erstatningsfastsættelse og herunder om ekstentionsretten  

 gælder generelt på miljøbeskyttelseslovens område, og finder således også  

 anvendelse ved rådighedsindskrænkninger og delekspropriationer, der pålægges  

 i forbindelse med spildevandsanlæg eller affaldsbehandlings- og  

 deponeringsanlæg, jf. lovens § 58, samt de forbud og påbud, der meddeles  

 efter lovens § 24 (der som nævnt kunne anvendes til at pålægge i hvert fald  

 en del af de rådighedsindskrænkninger, som den nye bestemmelse vil omfatte).
De samme regler gælder også i en række andre love på miljøområdet,  

 hvorefter der kan pålægges rådighedsindskrænkninger eller foretages delvis  

 ekspropriation.
De gælder således efter planloven, vandforsyningsloven,  

 vandløbsloven og naturbeskyttelsesloven.
Til nr. 3 Bestemmelsen omhandler spørgsmålet om, hvem der skal betale erstatning for  

 de rådighedsindskrænkninger m.v., der besluttes efter § 26 a.
 Det følger af miljøbeskyttelseslovens § 61, at erstatning fastsættes og  

 udbetales efter reglerne i lov om offentlige veje, og at størrelsen i  

 tilfælde af uenighed fastsættes af taksationsmyndighederne.
Efter den foreslåede § 64 a skal erstatning efter § 26 a betales af den  

 myndighed, der har truffet beslutningen eller, hvis kommunalbestyrelsen har  

 givet samtykke hertil, helt eller delvist af det eller de  

 vandforsyningsanlæg, der har fordel af beslutningen.
Vandforsyninger, der har  

 fordel af beslutningen, kan således blive pålagt at betale eller bidrage til  

 betalingen også selv om de ikke selv har anmodet om beslutningen efter § 26  

 a, hvis kommunalbestyrelsen har givet samtykke til det.
Hvis amt eller  

 kommune agter at træffe beslutning efter § 26 a og vil anmode en eller flere  

 vandforsyninger om at betale, vil de være forpligtede til at foretage høring  

 af de pågældende vandforsyninger efter almindelige forvaltningsretlige  

 regler.
Såfremt der opstår tvist om fordelingen af erstatningsbetalingen,  

 afgøres spørgsmålet af taksationsmyndighederne på samme måde som spørgsmålet  

 om erstatningens størrelse.
Hvis en vandforsyning ikke ønsker at betale  

 erstatningen, er det således taksationsmyndigheden, der afgør spørgsmålet.
Til nr. 4 og 5 Det foreslås at foretage en præcisering af lovens strafbestemmelse om  

 overtrædelse af påbud, således at det klargøres, at denne også vil omfatte  

 beslutninger efter § 26 a.
Desuden foreslås en hjemmel for ministeren til at  

 fastsætte strafbestemmelser i de regler, der fastsættes efter det foreslåede  

 § 19, stk. 6.
Til § 3 Ved udvidelse af bestemmelsen skabes hjemlen til, at kunne udpege områder  

 med forskellige drikkevandsinteresser, følsomme indvindingsområder og  

 indsatsområder via regionplanen.
Der henvises til bemærkningerne under § 1,  

 specielt nr. 4-5 og specielt skal fremhæves, at det ved udpegning af følsomme  

 indvindigsområder skal angives, hvilken type af forurening, de anses for  

 følsomme overfor.
Udpegningen af følsomme indvindigsområder i regionplanerne  

 tænkes i første omgang begrænset til nitratfølsomme indvindingsområder.
Dette  

 foreslås at skulle ske med de statslige udmeldinger til regionplanrevisionen  

 2001.
Til § 4 Der henvises til bemærkningerne til § 2 nr. 1.
Skriftlig fremsættelse (16. april 1998) Miljø- og energiministeren ( Svend Auken):
 Jeg skal herved tillade mig at fremsætte:
 Forslag til lov om ændring af lov om vandforsyning m.v., lov om  

 miljøbeskyttelse og lov om planlægning. (Beskyttelse af drikkevandsressourcer  

 og vandforsyning).
(Lovforslag nr.
L 56).
De to lovforslag er en opfølgning på regeringens aftale med SF, V, K og CD  

 om Vandmiljøplan II.
Lovforslagene skal ses i sammenhæng med forslag til lov  

 om jordbrugets anvendelse af gødning og om plantedække, som fremsættes af  

 fødevareministeren, og forslag til lov om afgift af kvælstof indeholdt i  

 gødninger m.m., som fremsættes af skatteministeren, som alle er et led i  

 opfølgningen på opfyldelse af aftalen om Vandmiljøplan II.
 Formålet med disse lovforslag er at sikre, at der gennemføres de tiltag,  

 der er nødvendige for at virkeliggøre en reduktion af markbidraget med  

 100.000 tons kvælstof, som er et afgørende led i Danmarks implementering af  

 EU's nitratdirektiv.
 Aftalen om Vandmiljøplan II indeholder en bred vifte af forskellige  

 initiativer bl.a. øgede bevillinger til genopretning af vådområder,  

 skovrejsning, økologisk landbrug og til anden miljøvenlig landbrugsdrift.  

 Derudover omfatter planen initiativer til en generel reduktion af  

 gødningstilførslen, bedre udnyttelse af næringsstofressourcerne gennem krav  

 om bedre udnyttelse af kvælstof i husdyrgødningen, skærpede harmonikrav og  

 indførelse af et krav om 6% græsefterafgrøder.
Forslag til lov om ændring af lov om miljøbeskyttelse, lov om  

 naturbeskyttelse, lov om vandløb og lov om planlægning, som fremsættes af  

 miljø- og energiministeren, sikrer lovgrundlaget for justering af  

 harmonikravene og genopretning af vådområder med henblik på at forbedre  

 vandmiljøet. Ændringen af miljøbeskyttelsesloven indebærer således en  

 præcisering af miljø- og energiministerens adgang til at regulere landbrugets  

 tilførsel af næringsstoffer til vandmiljøet. Ændringen vil føre til justering  

 af harmonikravene som aftalt i Vandmiljøplan II.
Samtidig medvirker  

 lovforslaget til at sikre Danmarks overholdelse af nitratdirektivets krav om  

 foranstaltninger til begrænsning af de mængder kvælstof, der må tilføres  

 jorden i form af husdyrgødning.
 Det andet lovforslag, som indeholder ændringer af lov om vandforsyning  

 m.v., lov om miljøbeskyttelse og lov om planlægning, skal tilvejebringe det  

 fornødne hjemmelsmæssige grundlag for at realisere de dele af Vandmiljøplan  

 II, som vedrører regionale foranstaltninger, der ligeledes er et væsentligt  

 led i implementeringen af nitratdirektivet.
 Idet der i øvrigt henvises til lovforslagene med bemærkninger, anbefales  

 det til Folketingets velvillige behandling.
Bilag I dette bilag er (med mindre skrift) indsat den ny formulering i de  

 bestemmelser, der berøres af forslaget.
§ 1 I lov om vandforsyning m.v., jf. lovbekendtgørelse nr. 337 af 4. juli  

 1985, som ændret ved § 2 i lov nr. 355 af 13. maj 1987, § 20 i lov nr. 192 af  

 29. marts 1989, § 114, stk. 4, i lov nr. 358 af 6. juni 1991, § 2 i lov nr.  

 388 af 20. maj 1992, § 2 i lov nr. 402 af 14. juni 1995 og lov nr. 430 af 10.  

 juni 1997, foretages følgende ændringer:
 1. I § 1, nr. 1, indsættes efter »udnyttelsen« :  

 »og den dertil knyttede beskyttelse«.
§ 1. Loven har til formål at sikre 1) at udnyttelsen og den dertil knyttede beskyttelse af vandforekomster  

 sker efter en samlet planlægning og efter en samlet vurdering af de hensyn,  

 der er nævnt i § 2, 2) en samordning af den eksisterende vandforsyning med henblik på en  

 hensigtsmæssig anvendelse af vandforekomsterne, 3) en planmæssig udbygning og drift af en tilstrækkelig og  

 kvalitetsmæssigt tilfredsstillende vandforsyning.
 2. I § 10 indsættes efter »forurening« :  

 »samt de forureningstrusler, der kan påvirke vandressour-cernes  

 kvalitet,».
 3. I § 10 indsættes som stk. 2 :
 » Stk. 2. Som led i kortlægningen identificerer amtsrådet de  

 vandressourcer, som er særligt følsomme over for forurening, f.eks. fordi den  

 naturlige beskyttelse over for en eller flere typer af forurening er særlig  

 dårlig.«.
 § 10. Amtsrådet foretager med bistand fra kommunalbestyrelserne en  

 kortlægning af vandressourcernes beliggenhed, størrelse, kvalitet og  

 naturlige beskyttelse mod forurening samt de forureningstrusler, der kan  

 påvirke vandressourcernes kvalitet og gennemfører på grundlag heraf  

 undersøgelser og beregninger af de vandmængder, der vil være til rådighed for  

 vandindvinding.
 Stk. 2. Som led i kortlægningen identificerer amtsrådet de  

 vandressourcer, som er særligt følsomme over for forurening, f.eks. fordi den  

 naturlige beskyttelse over for en eller flere typer af forurening er særlig  

 dårlig.
 4. § 11 affattes således:
» § 11. På grundlag af kortlægningen og under hensyn til den  

 igangværende og forventede erhvervs- og befolkningsudvikling gennemfører  

 amtsrådet en planlægning af den fremtidige anvendelse og beskyttelse af  

 regionens vandressourcer.
Denne vandressourceplanlægning omfatter en  

 udpegning af:
1) områder med særlige drikkevandsinteresser, 2) områder med drikkevandsinteresser, 3) områder med begrænsede drikkevandsinteresser, 4) afgrænsning af de dele af områder med særlige drikkevandsinteresser og  

 af indvindingsoplande til almene vandforsyninger uden for disse, som er  

 særligt følsomme over for en eller flere typer af forurening (følsomme  

 indvindingsområder) med angivelse af, hvilken eller hvilke typer forurening,  

 de anses for følsomme over for, og 5) afgrænsning af områder, hvor amtsrådet finder, at en særlig indsats til  

 beskyttelse af vandressourcerne er nødvendig til sikring af  

 drikkevandsinteresserne (indsatsområder), samt 6) en prioritering af disse indsatsområder og en tidsplan for udarbejdelse  

 og iværksættelse af de i § 13 nævnte indsatsplaner.
 Stk. 2. Vandressourceplanlægningen skal koordineres med amtets  

 indsats på jordforureningsområdet og med andre relevante aktiviteter, som  

 amtet udfører.
 Stk. 3. Områder med særlige drikkevandsinteresser, områder med  

 drikkevandsinteresser, områder med begrænsede drikkevandsinteresser, følsomme  

 indvindingsområder, indsatsområder samt prioritering af indsatsområderne  

 udpeges i regionplanen.«.
§ 11. På grundlag af kortlægningen og under hensyn til den  

 igangværende og forventede erhvervs- og befolkningsudvikling gennemfører  

 amtsrådet en planlægning af den fremtidige anvendelse og beskyttelse af  

 regionens vandressourcer.
Denne vandressourceplanlægning omfatter en  

 udpegning af:
1) områder med særlige drikkevandsinteresser, 2) områder med drikkevandsinteresser, 3) områder med begrænsede drikkevandsinteresser, 4) afgrænsning af de dele af områder med særlige drikkevandsinteresser og  

 af indvindingsoplande til almene vandforsyninger uden for disse, som er  

 særligt følsomme over for en eller flere typer af forurening (følsomme  

 indvindingsområder) med angivelse af, hvilken eller hvilke typer forurening,  

 de anses for følsomme over for, og 5) afgrænsning af områder, hvor amtsrådet finder, at en særlig indsats til  

 beskyttelse af vandressourcerne er nødvendig til sikring af  

 drikkevandsinteresserne (indsatsområder), samt 6) en prioritering af disse indsatsområder og en tidsplan for udarbejdelse  

 og iværksættelse af de i § 13 nævnte indsatsplaner.
 Stk. 2. Vandressourceplanlægningen skal koordineres med amtets  

 indsats på jordforureningsområdet og med andre relevante aktiviteter, som  

 amtet udfører.
 Stk. 3. Områder med særlige drikkevandsinteresser, områder med  

 drikkevandsinteresser, områder med begrænsede drikkevandsinteresser, følsomme  

 indvindingsområder, indsatsområder samt prioritering af indsatsområderne  

 udpeges i regionplanen.
 5. Efter § 11 indsættes:
 » § 12. Til at bistå sig ved udarbejdelsen og realiseringen af  

 vandressourceplanlægningen efter § 11, stk. 1, opretter amtsrådet et  

 koordinationsforum bestående af repræsentanter for amtskommunen, kommunerne i  

 amtet, vandforsyningerne i amtet, andre berørte myndigheder, jordbruget,  

 industri og eventuelle andre relevante parter i amtet.
§ 13. For hvert af de indsatsområder, der er fastlagt i  

 regionplanen, skal amtsrådet vedtage en indsatsplan.
Amtsrådet skal følge den  

 prioritering, som er fastlagt i regionplanen.
 Stk. 2. Indsatsplanen skal udarbejdes på baggrund af en nærmere  

 kortlægning af arealanvendelse, forureningstrusler og naturlig beskyttelse af  

 de pågældende vandressourcer.
 Stk. 3. Indsatsplanen skal indeholde en detaljeret opgørelse over  

 behovet for beskyttelse samt retningslinier og tidsplan for myndighedernes  

 indsats til opnåelse af denne beskyttelse.
§ 13 a.
En kommunalbestyrelse eller ejeren af et alment  

 vandforsyningsanlæg kan vedtage en indsatsplan for et område, hvis  

 kommunalbestyrelsen eller ejeren af vandforsyningsanlægget finder, at  

 retningslinierne eller prioriteringen i vandressourceplanlægningen og  

 regionplanen er utilstrækkelige til at sikre kommunens eller  

 vandforsyningsanlæggets interesser, jf. dog § 13 b, stk. 2. Bestemmelserne i  

 § 13, stk. 2 og 3, finder tilsvarende anvendelse.
 Stk. 2. En indsatsplan efter stk. 1 må ikke stride mod  

 regionplanlægningen, vandressourceplanlægningen, vandforsyningsplanen eller  

 indsatsplaner vedtaget efter § 13.
§ 13 b.
Den, der udarbejder en indsatsplan efter § 13 eller § 13  

 a, skal inddrage alle de berørte parter i forbindelse med udarbejdelsen.
Stk. 2. En indsatsplan efter § 13 a kan ikke vedtages endeligt før  

 12 uger efter, at amtsrådet har modtaget det færdige udkast til planen.  

 Amtsrådet påser, at bestemmelserne i stk. 1, § 13 a, stk. 2, og yderligere  

 retningslinier udstedt af ministeren efter § 15 eller § 16, stk. 1, er  

 overholdt, samt at hensynet til beskyttelsen af vandressourcerne i øvrigt er  

 tilgodeset.
Hvis amtsrådet inden udløbet af den i 1. pkt. nævnte frist gør  

 indsigelse mod udkastet, kan indsatsplanen ikke vedtages endeligt, før der er  

 opnået enighed.
Kan enighed ikke opnås mellem amtsrådet og en  

 kommunalbestyrelse, der har udarbejdet udkast til en indsatsplan, afgøres  

 spørgsmålet af ministeren.
Kan enighed ikke opnås mellem et amtsråd og en  

 ejer af et alment vandforsyningsanlæg, bortfalder indsatsplanen.
 Stk. 3. Når en indsatsplan efter § 13 eller § 13 a er vedtaget,  

 skal de berørte grundejere og andre berørte parter have skriftlig, individuel  

 underretning herom og om indholdet af planen.
§ 13 c.
Amtsrådet gennemfører indsatsplaner vedtaget efter § 13 i  

 det omfang, de relevante beslutninger ligger inden for dets beføjelser.  

 Kommunalbestyrelsen lægger ved afgørelse af sager inden for dens beføjelser  

 de retningslinier til grund, der er givet i en indsatsplan vedtaget efter §  

 13.
 Stk. 2. Kommunalbestyrelsen gennemfører indsatsplaner, som den har  

 vedtaget efter § 13 a.
§ 13 d.
Amtsrådet kan for at gennemføre en indsatsplan vedtaget  

 efter § 13 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen eller om salg af hele eller dele af ejendommen til amtet.
 Stk. 2. Efter aftale med kommunalbestyrelsen i den kommune, hvor  

 et alment vandforsyningsanlægs vand forbruges, kan det i en aftale som nævnt  

 i stk. 1 bestemmes, at kommunen helt eller delvis skal betale det beløb, der  

 ifølge aftalen tilkommer ejeren af eller indehaveren af andre rettigheder  

 over ejendommen.
 Stk. 3. Efter høring af ejeren af et alment vandforsyningsanlæg og  

 efter aftale med kommunalbestyrelsen i den kommune, hvor  

 vandforsyningsanlæggets vand forbruges, kan det i en aftale som nævnt i stk.  

 1 endvidere bestemmes, at vandforsyningsanlægget helt eller delvis skal  

 betale det beløb, der ifølge aftalen tilkommer ejeren af eller indehaveren af  

 andre rettigheder over ejendommen under forudsætning af, at anlægget har  

 fordel af aftalen.
Stk. 4. En kommunalbestyrelse eller ejeren af et alment  

 vandforsyningsanlæg kan for at gennemføre en indsatsplan vedtaget efter § 13  

 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen.
Kommunalbestyrelsen kan under samme betingelser indgå  

 aftale om salg af hele eller dele af ejendommen til kommunen.
Efter høring af  

 ejeren af et alment vandforsyningsanlæg kan det i en aftale indgået af  

 kommunalbestyrelsen bestemmes, at vandforsyningsanlægget helt eller delvis  

 skal betale det beløb, der ifølge aftalen tilkommer ejeren af eller  

 indehaveren af andre rettigheder over ejendommen under forudsætning af, at  

 anlægget har fordel af aftalen.
Stk. 5. Kommunalbestyrelsen eller ejeren af et alment  

 vandforsyningsanlæg skal, inden der indgås aftale efter stk. 4, meddele  

 indholdet af den påtænkte aftale til amtsrådet.
Amtsrådet påser, at aftalen  

 ikke strider mod vandressourceplanlægningen eller indsatsplaner vedtaget  

 efter § 13 eller vil vanskeliggøre gennemførelsen af disse planer.
Fremsætter  

 amtsrådet inden en frist af 2 uger indsigelse mod aftalen, kan denne ikke  

 indgås.
Kan der ikke opnås enighed mellem amtsrådet og kommunalbestyrelsen,  

 afgøres spørgsmålet af miljø- og energiministeren.
Kan der ikke opnås enighed  

 mellem amtsrådet og ejeren af et alment vandforsyningsanlæg, kan aftalen ikke  

 indgås.
 Stk. 6. Aftaler efter stk. 1 og 4 kan tinglyses med prioritet  

 forud for alle rettigheder i ejendommen. § 64 i lov om offentlige veje finder  

 anvendelse med hensyn til udbetalingen af det aftalte beløb.
 § 12. Til at bistå sig ved udarbejdelsen og realiseringen af  

 vandressourceplanlægningen efter § 11, stk. 1, opretter amtsrådet et  

 koordinationsforum bestående af repræsentanter for amtskommunen, kommunerne i  

 amtet, vandforsyningerne i amtet, andre berørte myndigheder, jordbruget,  

 industri og eventuelle andre relevante parter i amtet.
§ 13. For hvert af de indsatsområder, der er fastlagt i  

 regionplanen, skal amtsrådet vedtage en indsatsplan.
Amtsrådet skal følge den  

 prioritering, som er fastlagt i regionplanen.
 Stk. 2. Indsatsplanen skal udarbejdes på baggrund af en nærmere  

 kortlægning af arealanvendelse, forureningstrusler og naturlig beskyttelse af  

 de pågældende vandressourcer.
 Stk. 3. Indsatsplanen skal indeholde en detaljeret opgørelse over  

 behovet for beskyttelse samt retningslinier og tidsplan for myndighedernes  

 indsats til opnåelse af denne beskyttelse.
§ 13 a.
En kommunalbestyrelse eller ejeren af et alment  

 vandforsyningsanlæg kan vedtage en indsatsplan for et område, hvis  

 kommunalbestyrelsen eller ejeren af vandforsyningsanlægget finder, at  

 retningslinierne eller prioriteringen i vandressourceplanlægningen og  

 regionplanen er utilstrækkelige til at sikre kommunens eller  

 vandforsyningsanlæggets interesser, jf. dog § 13 b, stk. 2. Bestemmelserne i  

 § 13, stk. 2 og 3, finder tilsvarende anvendelse.
 Stk. 2. En indsatsplan efter stk. 1 må ikke stride mod  

 regionplanlægningen, vandressourceplanlægningen, vandforsyningsplanen eller  

 indsatsplaner vedtaget efter § 13.
§ 13 b.
Den, der udarbejder en indsatsplan efter § 13 eller § 13  

 a, skal inddrage alle de berørte parter i forbindelse med udarbejdelsen.
Stk. 2. En indsatsplan efter § 13 a kan ikke vedtages endeligt før  

 12 uger efter, at amtsrådet har modtaget det færdige udkast til planen.  

 Amtsrådet påser, at bestemmelserne i stk. 1, § 13 a, stk. 2, og yderligere  

 retningslinier udstedt af ministeren efter § 15 eller § 16, stk. 1, er  

 overholdt, samt at hensynet til beskyttelsen af vandressourcerne i øvrigt er  

 tilgodeset.
Hvis amtsrådet inden udløbet af den i 1. pkt. nævnte frist gør  

 indsigelse mod udkastet, kan indsatsplanen ikke vedtages endeligt, før der er  

 opnået enighed.
Kan enighed ikke opnås mellem amtsrådet og en  

 kommunalbestyrelse, der har udarbejdet udkast til en indsatsplan, afgøres  

 spørgsmålet af ministeren.
Kan enighed ikke opnås mellem et amtsråd og en  

 ejer af et alment vandforsyningsanlæg, bortfalder indsatsplanen.
 Stk. 3. Når en indsatsplan efter § 13 eller § 13 a er vedtaget,  

 skal de berørte grundejere og andre berørte parter have skriftlig, individuel  

 underretning herom og om indholdet af planen.
§ 13 c.
Amtsrådet gennemfører indsatsplaner vedtaget efter § 13 i  

 det omfang, de relevante beslutninger ligger inden for dets beføjelser.  

 Kommunalbestyrelsen lægger ved afgørelse af sager inden for dens beføjelser  

 de retningslinier til grund, der er givet i en indsatsplan vedtaget efter §  

 13.
 Stk. 2. Kommunalbestyrelsen gennemfører indsatsplaner, som den har  

 vedtaget efter § 13 a.
§ 13 d.
Amtsrådet kan for at gennemføre en indsatsplan vedtaget  

 efter § 13 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen eller om salg af hele eller dele af ejendommen til amtet.
 Stk. 2. Efter aftale med kommunalbestyrelsen i den kommune, hvor  

 et alment vandforsyningsanlægs vand forbruges, kan det i en aftale som nævnt  

 i stk. 1 bestemmes, at kommunen helt eller delvis skal betale det beløb, der  

 ifølge aftalen tilkommer ejeren af eller indehaveren af andre rettigheder  

 over ejendommen.
 Stk. 3. Efter høring af ejeren af et alment vandforsyningsanlæg og  

 efter aftale med kommunalbestyrelsen i den kommune, hvor  

 vandforsyningsanlæggets vand forbruges, kan det i en aftale som nævnt i stk.  

 1 endvidere bestemmes, at vandforsyningsanlægget helt eller delvis skal  

 betale det beløb, der ifølge aftalen tilkommer ejeren af eller indehaveren af  

 andre rettigheder over ejendommen under forudsætning af, at anlægget har  

 fordel af aftalen.
Stk. 4. En kommunalbestyrelse eller ejeren af et alment  

 vandforsyningsanlæg kan for at gennemføre en indsatsplan vedtaget efter § 13  

 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen.
Kommunalbestyrelsen kan under samme betingelser indgå  

 aftale om salg af hele eller dele af ejendommen til kommunen.
Efter høring af  

 ejeren af et alment vandforsyningsanlæg kan det i en aftale indgået af  

 kommunalbestyrelsen bestemmes, at vandforsyningsanlægget helt eller delvis  

 skal betale det beløb, der ifølge aftalen tilkommer ejeren af eller  

 indehaveren af andre rettigheder over ejendommen under forudsætning af, at  

 anlægget har fordel af aftalen.
Stk. 5. Kommunalbestyrelsen eller ejeren af et alment  

 vandforsyningsanlæg skal, inden der indgås aftale efter stk. 4, meddele  

 indholdet af den påtænkte aftale til amtsrådet.
Amtsrådet påser, at aftalen  

 ikke strider mod vandressourceplanlægningen eller indsatsplaner vedtaget  

 efter § 13 eller vil vanskeliggøre gennemførelsen af disse planer.
Fremsætter  

 amtsrådet inden en frist af 2 uger indsigelse mod aftalen, kan denne ikke  

 indgås.
Kan der ikke opnås enighed mellem amtsrådet og kommunalbestyrelsen,  

 afgøres spørgsmålet af miljø- og energiministeren.
Kan der ikke opnås enighed  

 mellem amtsrådet og ejeren af et alment vandforsyningsanlæg, kan aftalen ikke  

 indgås.
 Stk. 6. Aftaler efter stk. 1 og 4 kan tinglyses med prioritet  

 forud for alle rettigheder i ejendommen. § 64 i lov om offentlige veje finder  

 anvendelse med hensyn til udbetalingen af det aftalte beløb.
 6. I § 14 a, stk. 1, indsættes efter »§ 16, stk.  

 2« : », eller mod en indsatsplan vedtaget efter § 13«.
§ 14 a.
En vandforsyningsplan efter § 14 må ikke stride  

 imodregionplanlægningen og forudsætninger fastsat efter § 16, stk. 2, eller  

 mod en indsatsplan vedtaget efter § 13.
 7. I § 14 a, stk. 2, indsættes efter »§ 11« :  

 »og indsatsplaner vedtaget efter § 13«.
 Stk. 2. Amtsrådet påser, at den kommunale vandforsyningsplan efter  

 § 14 er i overensstemmelse med regionplanlægningen og forudsætninger nævnt i  

 stk. 1, sammenholder planens indhold med vandressourceplanlægningen efter §  

 11 og indsatsplaner vedtaget efter § 13 og vurderer, om planen i øvrigt  

 tilgodeser hensynet til beskyttelsen af vandområder og grundvandet.
Stk. 3 . Fremsætter amtsrådet indsigelse efter stk. 2 inden for en  

 nærmere af miljøministeren fastsat frist, kan kommunalbestyrelsen ikke  

 vedtage planen endeligt, før der er opnået enighed mellem kommunalbestyrelsen  

 og amtsrådet om de nødvendige ændringer af planen.
Kan enighed ikke opnås,  

 afgøres spørgsmålet af miljøministeren.
 Stk. 4 . Almene vandforsyningsanlæg må ikke anlægge vandledninger  

 i strid med vandforsyningsplaner vedtaget efter stk. 2 og 3.
 8. I § 15, stk. 1, indsættes efter  

 »vandindvinding« : », beskyttelse af vandressourcerne«.
 § 15. Miljøministeren kan udarbejde landsplaner for  

 vandindvinding, beskyttelse af vandressourcerne og vandforsyning, som skal  

 lægges til grund ved behandling af sager efter denne lov.
 Stk. 2 . Ministeren kan bestemme, at kortlægning og planlægning  

 skal foretages af flere amtsråd i fællesskab.
 9. § 16, stk. 1, affattes således:
 »Miljø- og energiministeren kan fastsætte nærmere regler om  

 kortlægningen efter § 10 og dennes gennemførelse, om indholdet af  

 planlægningen efter §§ 11 og 14 samt om grundlaget for og indholdet af  

 indsatsplaner efter §§ 13 og 13 a.«.
 10. § 16, stk. 3, affattes således:
» Stk. 3. Miljø- og energiministeren kan fastsætte regler om  

 tidsfrister og procedure i forbindelse med tilvejebringelse af planlægning  

 efter §§ 11, stk. 1, og 14, herunder om inddragelse af det i § 12 nævnte  

 koordinationsforum, samt om revision af planlægningen.
Ministeren kan  

 fastsætte nærmere regler om tidsfrister og procedurer i forbindelse med  

 tilvejebringelse og iværksættelse af indsatsplaner efter §§ 13 og 13  

 a.«.
 § 16. Miljø- og energiministeren kan fastsætte nærmere regler om  

 kortlægningen efter § 10 og dennes gennemførelse, om indholdet af  

 planlægningen efter §§ 11 og 14 samt om grundlaget for og indholdet af  

 indsatsplaner efter §§ 13 og 13 a.
 Stk. 2. Miljøministeren kan bestemme og fastsætte regler om, at  

 nærmere angivne forudsætninger skal lægges til grund for planlægningen efter  

 §§ 11og 14. Sådanne forudsætninger skal lægges til grund ved administrationen  

 af denne lov.
Stk. 3. Miljø- og energiministeren kan fastsætte regler om  

 tidsfrister og procedure i forbindelse med tilvejebringelse af planlægning  

 efter §§ 11, stk. 1, og 14, herunder om inddragelse af det i § 12 nævnte  

 koordinationsforum, samt om revision af planlægningen.
Ministeren kan  

 fastsætte nærmere regler om tidsfrister og procedurer i forbindelse med  

 tilvejebringelse og iværksættelse af indsatsplaner efter §§ 13 og 13 a.
 Stk. 4 . Opstår der uenighed om fordelingen af udgifter ved  

 amtsrådets eller kommunalbestyrelsens planlægningsvirksomhed, afgøres  

 spørgsmålet af miljøministeren.
 11. I § 46, stk. 2, indsættes efter »vandet« :  

 », jf. § 52 a«.
 § 46. Amtsrådet kan, hvis det skønnes nødvendigt, pålægge et  

 kommunalt alment vandforsyningsanlæg leveringspligt til bestemte områder.
 Stk. 2 . Ved pålæg til en kommune om levering til områder uden for  

 kommunen skal den leverende kommune i økonomisk henseende holdes skadesløs i  

 alle forhold vedrørende leveringspligten, herunder for alle udgifter ved  

 anskaffelse af de anlæg m.v., der er nødvendige for leveringen, og udgifterne  

 i øvrigt ved fremskaffelse og levering af vandet, jf. § 52 a.
 Stk. 3 . Opstår der i forbindelse med levering af vand fra en  

 kommunes vandforsyning til en anden kommunes vandforsyning uenighed om  

 leveringsprisen, afgøres spørgsmålet af amtsrådet.
 12. I § 48, stk. 1, indsættes efter »anvendelse«  

 : », kortlægning, overvågning og beskyttelse«.
 13. I § 48, stk. 1, indsættes efter »kan  

 amtsrådet« : »efter forhandling med de berørte kommuner og  

 vandforsyningsanlæg«.
 14. I § 48, stk. 1, ændres », ligesom amtsrådet  

 kan« til: »og«.
 15. I § 48, stk. 2, indsættes efter »fastsættes«  

 : »i mangel af enighed mellem parterne«.
 § 48. Hvis det skønnes nødvendigt for at sikre en planmæssig  

 udbygning af vandforsyningen og sikre en hensigtsmæssig anvendelse,  

 kortlægning, overvågning og beskyttelse af de eksisterende vandforekomster  

 til drikkevandsforsyning, kan amtsrådet efter forhandling med de berørte  

 kommuner og vandforsyningsanlæg påbyde kommunalt samarbejde om  

 vandforsyningen og påbyde samarbejde mellem kommunale og private almene  

 vandforsyningsanlæg og mellem private almene vandforsyningsanlæg.
 Stk. 2. Vilkårene i forbindelse med samarbejdet fastsættes i  

 mangel af enighed mellem parterne af amtsrådet efter forhandling med de  

 berørte parter.
Stk. 3 . Såfremt samarbejdet skal omfatte almene  

 vandforsyningsanlæg i flere amtskommuner, afgøres sagen af amtsrådene i  

 forening.
Opnås der ikke enighed mellem amtsrådene, afgøres sagen af  

 miljøministeren.
 16. Efter § 52 indsættes:
» § 52 a.
Ved levering af vand fra et alment  

 vandforsyningsanlæg kan i prisen indregnes nødvendige udgifter til indvinding  

 og distribution af vand, lønninger og andre driftsomkostninger,  

 administration, driftsmæssige afskrivninger, forrentning af fremmedkapital og  

 underskud fra tidligere perioder opstået i forbindelse med etablering og  

 væsentlig udbygning af forsyningssystemerne og henlæggelser til  

 nyinvesteringer.
Desuden kan et alment vandforsyningsanlæg afholde udgifter  

 til rådgivning af sine kunder om vandbesparelser, finansiering af  

 vandbesparende foranstaltninger, samt deltagelse i vandværkssamarbejder og  

 lignende.
Herudover kan indregnes udgifter til kortlægning, overvågning og  

 beskyttelse af de vandressourcer, som anlægget indvinder fra eller i  

 fremtiden kan forventes at indvinde fra, i det omfang en sådan supplerende  

 overvågning og beskyttelse ud over den offentlige kortlægning, overvågning og  

 beskyttelse er nødvendig eller hensigtsmæssig for vandforsyningsanlægget.
 Stk. 2. Stk. 1 omfatter også prisfastsættelse for salg af vand  

 mellem almene vandforsyningsanlæg.
 Stk. 3. Miljø- og energiministeren kan fastsætte nærmere regler om  

 prisfastsættelsen efter stk. 1, herunder regler om forrentning af  

 indskudskapital.
§ 52 b.
Almene vandforsyningsanlæg kan etablere et samarbejde med  

 henblik på samlet varetagelse af og fordeling af udgifterne til kortlægning,  

 overvågning og beskyttelse af vandressourcerne som nævnt i § 52 a og andre  

 aktiviteter, der har til formål at forebygge eller afhjælpe  

 forsyningsproblemer forårsaget af kvaliteten af disse vandressourcer.
 Stk. 2. Vilkårene for et samarbejde efter stk. 1 aftales af de  

 deltagende parter, jf. dog stk. 3, § 48, stk. 2, og § 53. Det kan herunder  

 aftales, at samarbejdet skal overtage alle eller visse af de beføjelser, som  

 ejeren af hvert enkelt vandforsyningsanlæg har efter denne lov med undtagelse  

 af opkrævning af bidrag som nævnt i § 53.
 Stk. 3. Miljø- og energiministeren kan fastsætte nærmere regler  

 for samarbejder efter stk. 1, herunder om samarbejdernes form og  

 vilkår.«.
§ 52 a.
Ved levering af vand fra et alment vandforsyningsanlæg kan  

 i prisen indregnes nødvendige udgifter til indvinding og distribution af  

 vand, lønninger og andre driftsomkostninger, administration, driftsmæssige  

 afskrivninger, forrentning af fremmedkapital og underskud fra tidligere  

 perioder opstået i forbindelse med etablering og væsentlig udbygning af  

 forsyningssystemerne og henlæggelser til nyinvesteringer.
Desuden kan et  

 alment vandforsyningsanlæg afholde udgifter til rådgivning af sine kunder om  

 vandbesparelser, finansiering af vandbesparende foranstaltninger, samt  

 deltagelse i vandværkssamarbejder og lignende.
Herudover kan indregnes  

 udgifter til kortlægning, overvågning og beskyttelse af de vandressourcer,  

 som anlægget indvinder fra eller i fremtiden kan forventes at indvinde fra, i  

 det omfang en sådan supplerende overvågning og beskyttelse ud over den  

 offentlige kortlægning, overvågning og beskyttelse er nødvendig eller  

 hensigtsmæssig for vandforsyningsanlægget.
 Stk. 2. Stk. 1 omfatter også prisfastsættelse for salg af vand  

 mellem almene vandforsyningsanlæg.
 Stk. 3. Miljø- og energiministeren kan fastsætte nærmere regler om  

 prisfastsættelsen efter stk. 1, herunder regler om forrentning af  

 indskudskapital.
§ 52 b.
Almene vandforsyningsanlæg kan etablere et samarbejde med  

 henblik på samlet varetagelse af og fordeling af udgifterne til kortlægning,  

 overvågning og beskyttelse af vandressourcerne som nævnt i § 52 a og andre  

 aktiviteter, der har til formål at forebygge eller afhjælpe  

 forsyningsproblemer forårsaget af kvaliteten af disse vandressourcer.
 Stk. 2. Vilkårene for et samarbejde efter stk. 1 aftales af de  

 deltagende parter, jf. dog stk. 3, § 48, stk. 2, og § 53. Det kan herunder  

 aftales, at samarbejdet skal overtage alle eller visse af de beføjelser, som  

 ejeren af hvert enkelt vandforsyningsanlæg har efter denne lov med undtagelse  

 af opkrævning af bidrag som nævnt i § 53.
 Stk. 3. Miljø- og energiministeren kan fastsætte nærmere regler  

 for samarbejder efter stk. 1, herunder om samarbejdernes form og vilkår.
 17. I § 53 indsættes efter stk. 1 som nyt stykke:
» Stk. 2. Såfremt et samarbejde etableret efter § 48 eller §  

 52 b omfatter almene vandforsyningsanlæg i flere kommuner, fastsættes eller  

 godkendes anlægs- og driftsbidrag af kommunalbestyrelserne i forening.
Opnås  

 der ikke enighed mellem kommunalbestyrelserne, afgøres sagen af miljø- og  

 energiministeren.«.
 Stk. 2-4 bliver herefter stk. 3-5.
§ 53. Kommunalbestyrelsen fastsætter anlægs- og driftsbidrag ved  

 levering af vand fra den kommunale vandforsyning.
Anlægs- og driftsbidrag til  

 andre almene vandforsyningsanlæg skal godkendes af kommunalbestyrelsen i den  

 kommune, hvor vandet forbruges, efter indstilling fra anlæggets ejer.
For  

 private almene vandforsyningsanlæg kan kommunalbestyrelsen træffe bestemmelse  

 om forhøjelse af visse former for bidrag, hvis forhøjelsen er en nødvendig  

 følge af, at kommunalbestyrelsen har nægtet at godkendeforhøjelsen af andre  

 former for bidrag.
Stk. 2. Såfremt et samarbejde etableret efter § 48 eller § 52 b  

 omfatter almene vandforsyningsanlæg i flere kommuner, fastsættes eller  

 godkendes anlægs- og driftsbidrag af kommunalbestyrelserne i forening.
Opnås  

 der ikke enighed mellem kommunalbestyrelserne, afgøres sagen af ministeren.
Stk. 3 . Når en ny forsyningsledning til kommunal vandforsyning  

 etableres, kan der pålægges grundejere, til hvis ejendomme der kan leveres  

 vand til almindelig brug, bidrag til ledningsanlægget og til eventuel  

 stikledning og stophane.
For andre almene vandforsyningsanlæg kan  

 kommunalbestyrelsen godkende, at der pålægges sådanne bidrag.
 Stk.4. Miljøministeren fastsætter nærmere regler om adgangen til  

 at pålægge bidrag efter stk. 2, herunder om at grundejerne under nærmere  

 betingelser kan opnå midlertidig fritagelse for betaling af bidrag.
 Stk. 5 . Ministeren kan endvidere fastsætte regler om indberetning  

 vedrørende vandpriser.
 18. Efter § 59 indsættes:
» § 59 a.
Ejeren af et alment vandforsyningsanlæg kan for at  

 overvåge kvaliteten af de vandressourcer, der indvindes fra, etablere  

 overvågningsboringer i indvindingsoplandet.
Den myndighed, som kan meddele  

 tilladelse til vandindvindingen, kan som et vilkår i indvindingstilladelsen  

 fastlægge antallet og placeringen af overvågningsboringerne.
Miljø- og  

 energiministeren kan fastsætte nærmere regler herom.
Ministeren kan endvidere  

 fastsætte regler om etablering af overvågningboringer for almene  

 vandforsyningsanlæg med eksisterende indvindingstilladelser.«.
» § 59 a.
Ejeren af et alment vandforsyningsanlæg kan for at  

 overvåge kvaliteten af de vandressourcer, der indvindes fra, etablere  

 overvågningsboringer i indvindingsoplandet.
Den myndighed, som kan meddele  

 tilladelse til vandindvindingen, kan som et vilkår i indvindingstilladelsen  

 fastlægge antallet og placeringen af overvågningsboringerne.
Miljø- og  

 energiministeren kan fastsætte nærmere regler herom.
Ministeren kan endvidere  

 fastsætte regler om etablering af overvågningboringer for almene  

 vandforsyningsanlæg med eksisterende indvindingstilladelser.«.
 19. I § 60, stk. 1, indsættes efter  

 »vandforsyningssystemer«: », herunder de i § 59 a nævnte  

 overvågningsboringer«.
 § 60. Kommunalbestyrelsen fører tilsyn med kvaliteten af vandet i  

 vandforsyningssystemer, herunder de i § 59a nævnte overvågningboringer.
 Stk. 2 . Miljøministeren kan fastsætte regler om tilsynet,  

 herunder om regelmæssige laboratorieundersøgelser.
Stk. 3 . Udgifterne ved den regelmæssige kontrol af vandet i et  

 vandforsyningssystem afholdes af ejeren af vandforsyningsanlægget.
I  

 tilfælde, hvor det må antages, at en virksomhed, der ligger inden for  

 vandforsyningsanlæggets opland, medfører en særlig fare for forurening af  

 vandet, kan kommunalbestyrelsen dog pålægge virksomheden at afholde  

 udgifterne ved et udvidet tilsyn.
 20. Efter § 69 indsættes:
» § 69 a.
Miljø- og energiministeren kan fastsætte regler om,  

 at ejeren af et vandforsyningsanlæg skal give meddelelse, hvis en  

 indvindingsboring tages ud af drift, herunder hvis boringen lukkes, samt om  

 årsagen hertil.«.
§ 69 a.
Ministeren kan fastsætte regler om, at ejeren af et  

 vandforsyningsanlæg skal give meddelse, hvis en indvindingsboring tages ud af  

 drift, herunder hvis boringen lukkes, samt om årsagen hertil.
 21. I § 76 indsættes som nr. 1 som nyt nummer:
 »1) Kommunalbestyrelsernes og amtsrådenes afgørelser efter kapitel  

 3.«.
 Nr. 1-3 bliver herefter nr. 2-4.
 § 76. Følgende afgørelser kan dog ikke indbringes for højere  

 administrativ myndighed:
1) Kommunalbestyrelsernes og amtsrådenes afgørelser efter kapitel 3 2) Fastsættelse af leveringsvilkår efter § 29 og § 45, stk. 2.
 3) Afgørelser om sløjfning af vandforsyningsanlæg efter § 36.
 4) Kommunalbestyrelsernes og amtsrådenes afgørelser efter kapitel 9,  

 bortset fra kommunalbestyrelsernes afgørelser efter § 55, stk. 2 og 4.
 22. Efter § 89 indsættes:
» § 89 a.
Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.«.
§ 89 a.
Miljøministeren kan bemyndige en under ministeriet  

 oprettet styrelse eller tilsvarende institution til at udøve de beføjelser,  

 der i denne lov er tillagt ministeren.
 Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren .
§ 2 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 19 indsættes som stk. 6 og 7 :
 » Stk. 6. Ministeren kan for områder, der i regionplanen er  

 udpeget som indsatsområder med hensyn til nitrat, fastsætte regler om  

 godkendelsesordninger for etablering eller udvidelser af husdyrhold, som kan  

 medføre en forøgelse af risikoen for forurening af grundvand eller  

 overfladevand.
 Stk. 7. Ministeren kan fastsætte regler til begrænsning af eller  

 forbud mod tilførsel af husdyrgødning og affaldsprodukter til jordbrugsformål  

 til områder, der i regionplanen er udpeget som indsatsområder med hensyn til  

 nitrat.«.
§ 19. Stoffer, produkter og materialer, der kan forurene  

 grundvand, jord og undergrund, må ikke uden tilladelse 1) nedgraves i jorden, 2) udledes eller oplægges på jorden eller 3) afledes til undergrunden.
 Stk. 2 . Beholdere med de stoffer, produkter og materialer, der er  

 nævnt i stk. 1, må heller ikke uden tilladelse være nedgravet i jorden.
 Stk. 3 . Tætte beholdere, der alene anvendes til ajle, gylle,  

 ensilagesaft, mælkerumsvand og møddingvand, må dog være nedgravet uden  

 tilladelse efter stk. 2.
 Stk. 4 . Tilladelse efter stk. 1 og 2 gives af amtsrådet,  

 medmindre ministeren fastsætter andre regler.
Stk. 5. Ministeren kan fastsætte regler for at sikre, at jord og  

 grundvand ikke forurenes eller udsættes for fare for forurening med de  

 stoffer, produkter og materialer, der er nævnt i stk. 1. Ministeren kan  

 herunder fastsætte regler om, i hvilke tilfælde og på hvilke vilkår  

 tilladelser efter stk. 1 og 2 kan meddeles, og regler om, at tilladelse efter  

 stk. 1 og 2 i visse tilfælde er ufornøden, samt regler om, at visse  

 afgørelser efter stk. 1 og 2 ikke kan påklages til anden administrativ  

 myndighed.
Ministeren kan endvidere fastsætte regler om kontrol og om  

 indretning og tømning af beholdere og ledningsanlæg med de nævnte stoffer,  

 materialer og produkter, samt regler om gebyrer.
Ministeren kan fastsætte  

 regler om de i stk. 3 nævnte beholdere.
 Stk. 6. Ministeren kan for områder, der i regionplanen er udpeget  

 som indsatsområder med hensyn til nitrat, fastsætte regler om  

 godkendelsesordninger for etablering eller udvidelser af husdyrhold, som kan  

 medføre en forøgelse af risikoen for forurening af grundvand eller  

 overfladevand.
 Stk. 7. Ministeren kan fastsætte regler til begrænsning af eller  

 forbud mod tilførsel af husdyrgødning og affaldsprodukter til jordbrugsformål  

 til områder, der i regionplanen er udpeget som indsatsområder med hensyn til  

 nitrat.
 2. Efter § 26 indsættes i kapitel 3 :
» § 26 a.
Når der er vedtaget en indsatsplan for et område  

 efter vandforsyningslovens § 13 eller § 13 a, kan amtsrådet, hvis der ikke  

 kan opnås en aftale herom på rimelige vilkår, endeligt eller midlertidigt mod  

 fuldstændig erstatning pålægge ejeren af en ejendom i området de  

 rådighedsindskrænkninger eller andre foranstaltninger, som er nødvendige for  

 at sikre nuværende eller fremtidige drikkevandsinteresser mod forurening med  

 nitrat eller pesticider.
Pålæg efter 1. pkt. kan tillige meddeles af  

 kommunalbestyrelsen, hvis der er vedtaget en indsatsplan for området efter  

 vandforsyningslovens § 13 a.
 Stk. 2. Miljø- og energiministeren fastsætter nærmere regler for,  

 i hvilke tilfælde og på hvilket dokumentationsgrundlag der kan meddeles pålæg  

 efter stk. 1.
 Stk. 3. Reglerne i § 45 og §§ 47-49 i lov om offentlige veje  

 finder tilsvarende anvendelse i forbindelse med gennemførelse af pålæg efter  

 stk. 1, idet det dog er amtsrådet eller kommunalbestyrelsen, der udfører de  

 opgaver, som er tillagt vejbestyrelsen i henhold til lov om offentlige veje.
 Stk. 4. Ved amtsrådets eller kommunalbestyrelsens pålæg af  

 rådighedsindskrænkninger eller andre foranstaltninger efter stk. 1, skal de  

 meddelte pålæg respekteres af indehaveren af enhver rettighed over  

 ejendommen, medmindre andet bestemmes i det enkelte tilfælde.
Stk. 5. Amtsrådet eller kommunalbestyrelsen kan for ejerens  

 regning lade et pålæg tinglyse på ejendommen.
Hvis pålægget bortfalder skal  

 amtsrådet eller kommunalbestyrelsen lade pålægget aflyse fra  

 tingbogen.«.
» § 26 a.
Når der er vedtaget en indsatsplan for et område  

 efter vandforsyningslovens § 13 eller § 13 a, kan amtsrådet, hvis der ikke  

 kan opnås en aftale herom på rimelige vilkår, endeligt eller midlertidigt mod  

 fuldstændig erstatning pålægge ejeren af en ejendom i området de  

 rådighedsindskrænkninger eller andre foranstaltninger, som er nødvendige for  

 at sikre nuværende eller fremtidige drikkevandsinteresser mod forurening med  

 nitrat eller pesticider.
Pålæg efter 1. pkt. kan tillige meddeles af  

 kommunalbestyrelsen, hvis der er vedtaget en indsatsplan for området efter  

 vandforsyningslovens § 13 a.
 Stk. 2. Miljø- og energiministeren fastsætter nærmere regler for,  

 i hvilke tilfælde og på hvilket dokumentationsgrundlag der kan meddeles pålæg  

 efter stk. 1.
 Stk. 3. Reglerne i § 45 og §§ 47-49 i lov om offentlige veje  

 finder tilsvarende anvendelse i forbindelse med gennemførelse af pålæg efter  

 stk. 1, idet det dog er amtsrådet eller kommunalbestyrelsen, der udfører de  

 opgaver, som er tillagt vejbestyrelsen i henhold til lov om offentlige veje.
 Stk. 4. Ved amtsrådets eller kommunalbestyrelsens pålæg af  

 rådighedsindskrænkninger eller andre foranstaltninger efter stk. 1, skal de  

 meddelte pålæg respekteres af indehaveren af enhver rettighed over  

 ejendommen, medmindre andet bestemmes i det enkelte tilfælde.
Stk. 5. Amtsrådet eller kommunalbestyrelsen kan for ejerens  

 regning lade et pålæg tinglyse på ejendommen.
Hvis pålægget bortfalder skal  

 amtsrådet eller kommunalbestyrelsen lade pålægget aflyse fra  

 tingbogen.«.
 3. Efter § 64 indsættes i kapitel 8:
» § 64a.
Erstatning efter § 26 a betales af den myndighed, der  

 har truffet beslutningen eller, hvis kommunalbestyrelsen har givet samtykke  

 hertil, helt eller delvist af det eller de vandforsyningsanlæg, der har  

 fordel af beslutningen.
Såfremt der opstår tvist om fordelingen af  

 erstatningsbetalingen, afgøres spørgsmålet af taksationsmyndighederne ligesom  

 spørgsmålet om erstatningens størrelse, jf. § 61.«.
§ 64 a.
Erstatning efter § 26 a betales af den myndighed, der har  

 truffet beslutningen eller, hvis kommunalbestyrelsen har givet samtykke  

 hertil, helt eller delvist af det eller de vandforsyningsanlæg, der har  

 fordel af beslutningen.
Såfremt der opstår tvist om fordelingen af  

 erstatningsbetalingen, afgøres spørgsmålet af taksationsmyndighederne ligesom  

 spørgsmålet om erstatningens størrelse, jf. § 61.
 4. I § 110, stk. 1, nr. 2, indsættes efter »ulovligt  

 forhold«: »og beslutninger efter § 26a«.
 5. I § 110, stk. 3, 1. pkt., indsættes efter »§ 19,  

 stk. 5« : » -7«.
§ 110. Medmindre højere straf er forskyldt efter den øvrige  

 lovgivning,straffes med bøde den, der 1) overtræder § 19, stk. 1 eller stk. 2, § 20, § 20 a, stk. 1, § 22, § 23,  

 § 27, stk. 1 eller 2, § 28, stk. 4, § 43, § 45, stk. 4, og § 50, stk. 1, og §  

 72 a, 2) undlader at efterkomme forbud eller påbud efter loven, herunder påbud  

 om at berigtige et ulovligt forhold og beslutninger efter § 26a, 3) undlader at efterkomme krav fastsat i medfør af § 9 a og § 10, stk. 4, 4) tilsidesætter vilkår knyttet til en tilladelse, dispensation eller en  

 godkendelse efter loven, 5) anlægger, påbegynder eller driver virksomhed uden godkendelse efter §  

 33 eller anmeldelse efter § 36, 6) undlader at meddele oplysninger eller at afgive prøver efter § 72 eller  

 at give underretning som nævnt i §§ 21, 71 og 72 a, 7) undlader at indgive anmeldelse, der er foreskrevet i regler udfærdiget  

 efter § 7, stk. 1, herunder tilsidesætter vilkår i forbindelse med en sådan  

 anmeldelse, eller undlader at indgive ansøgning, jf. § 39, 8) modvirker myndighedernes adgang til ejendomme, lokaliteter eller  

 transportmidler i strid med § 87, 9) forsætligt borttager, forvansker eller beskadiger afmærkninger, som  

 foretages i forbindelse med arbejder og undersøgelser efter loven, 10) overtræder bestemmelser fastsat i De Europæiske Fællesskabers  

 forordninger vedrørende forhold, der er omfattet af denne lov, jf. § 2, eller 11) afgiver urigtige eller vildledende oplysninger eller undlader at  

 afgive oplysninger efter § 55 b, 12) den, der undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39 a.
Stk. 2 . Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på miljøet eller fremkaldt fare derfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
Stk. 3 . I regler og forskrifter, der udstedes i medfør af §§  

 7-10, §§ 12-16, § 17, stk. 3, § 18, § 19, stk. 5 -7, § 20 b, stk. 2, § 27,  

 stk. 3, § 35, § 35 a, § 44, § 45, stk. 2 og 3, § 47, stk. 3, § 48, § 51, §  

 53, § 55 a, § 72 a, stk. 3, § 89, stk. 2, og § 89 a, kan der fastsættes straf  

 af bøde.
Det kan endvidere fastsættes, at straffen kan stige til hæfte eller  

 fængsel i indtil 2 år under tilsvarende omstændigheder som anført i stk. 2.
 Stk. 4 . Der kan pålægges selskaber m.v. (juridiske personer)  

 strafansvar efter reglerne i straffelovens 5. Kapitel.
Stk. 5 . Er der ved en overtrædelse opnået en økonomisk fordel,  

 konfiskeres denne efter reglerne i straffelovens 9. kapitel, selv om der ved  

 overtrædelsen ikke er voldt skade på miljøet eller er fremkaldt fare derfor.
Kan der ikke ske konfiskation, skal der tages særskilt hensyn  

 hertil ved udmåling af en bøde, herunder en eventuel tillægsbøde.
 Stk. 6 . Ved overtrædelse af § 10, stk. 4, jf. § 110, stk. 1, nr.  

 3, skal der ved udmåling af bøder, herunder tillægsbøder, tages hensyn til  

 størrelsen af den bod, der måtte være fastlagt på det pågældende område i  

 medfør af § 10, stk. 2.
 Stk. 7. Forældelsesfristen for strafansvaret er 5 år for  

 overtrædelser m.v. som omhandlet i stk. 1, nr. 1, 2, 3, 4 og 5, samt for  

 overtrædelser af regler udstedt i henhold til § 19, stk. 5.
§ 3 I lov om planlægning,, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, nr. 11, indsættes efter  

 »vandressourcerne«: », herunder udpegning af områder med  

 særlige drikkevandsinteresser, områder med drikkevandsinteresser og områder  

 med begrænsede drikkevandsinteresser, følsomme indvindigsområder,  

 indsatsområder, samt en prioritering af indsatsområderne«.
§ 6. For hver amtskommune skal der foreligge en regionplan.
I  

 Københavns og Frederiksberg Kommuner er kommuneplanen tillige regionplan.
En  

 regionplan skal omfatte en periode på 12 år.
 Stk. 2 . Regionplanlægningen må ikke stride mod regler eller  

 beslutninger efter § 3.
 Stk. 3. Regionplanen skal på grundlag af en samlet vurdering af  

 udviklingeni amtskommunen indeholde retningslinier for:
1) arealudlæg til byzoner og sommerhusområder, 2) beliggenheden af større offentlige institutioner samt større  

 trafikanlægog andre større tekniske anlæg, 3) beliggenheden af virksomhed m.v., hvortil der af hensyn til  

 forebyggelse af forurening må stilles særlige beliggenhedskrav, 4) beliggenheden og udformningen af større enkeltanlæg, der må antages at  

 påvirke miljøet i væsentlig grad, 5) Den samlede detailhandelsstruktur, jf. § 6 b, 6) varetagelsen af de jordbrugsmæssige interesser, herunder udpegningen og  

 sikringen af de særlig værdifulde landbrugsområder, 7) beliggenheden af skovrejsningsområder og områder, hvor skovtilplantning  

 er uønsket, 8) varetagelsen af bevaringsværdier og naturbeskyttelsesinteresser i det  

 åbne land, herunder udpegningen og sikringen af naturområder med særlige  

 naturbeskyttelsesinteresser, 9) beliggenheden af arealer til fritidsformål, 10) anvendelsen af arealer til udnyttelse af sten, grus og andre  

 naturforekomster i jorden, 11) anvendelsen og beskyttelsen af vandressourcerne, herunder udpegning af  

 områder med særlige drikkevandsinteresser, områder med drikkevandsinteresser  

 og områder med begrænsede drikkevandsinteresser, følsomme indvindigsområder,  

 indsatsområder, samt en prioritering af indsatsområderne 12) kvaliteten og anvendelsen af vandløb, søer og kystvande og 13) realiseringen af regler eller beslutninger efter lovens § 3.
 Stk. 4 . I Københavns og Frederiksberg Kommuner og i Københavns,  

 Frederiksborg og Roskilde Amtskommuner skal regionplanlægningen udføres på  

 grundlag af en vurdering af udviklingen i området som helhed, og der skal  

 yderligere fastsættes retningslinier for:
1) fordelingen af den fremtidige byggeaktivitet i byzone og rækkefølgen  

 herfor og 2) vandforsyningen og spildevandsafledningen.
 Stk. 5 . Regionplanen kan omhandle andre forhold end nævnt i stk.  

 3 og 4.
 Stk. 6 . I de i stk. 4 nævnte områder skal de regionale  

 retningslinier fastsættes med særlig hensyntagen til den kollektive  

 trafikplan for det samlede område.
 Stk. 7 . Regionplanen skal ledsages af en redegørelse for planens  

 forudsætninger, herunder den forudsatte rækkefølge for planens gennemførelse,  

 samt den hidtil udførte planlægning og administration.
 Stk. 8 . Redegørelsen for den del af regionplanen, der indeholder  

 retningslinier for de i stk. 3, nr. 4, nævnte anlæg, skal indeholde en  

 vurdering af de miljømæssige konsekvenser.
Stk. 9. Redegørelsen for den del af regionplanen, der indeholder  

 retningslinjer for detailhandelsstrukturen, skal indeholde 1) en vurdering af omfanget af det eksisterende bruttoetageareal til  

 butiksformål for de enkelte byer og bydele fordelt på hovedbutikstyper og  

 disses omsætning, 2) en vurdering af behovet for nybyggeri eller omdannelse af eksisterende  

 bebyggelse til butiksformål, 3) en angivelse af målene for detailhandelsstrukturen, herunder hvilket  

 opland der forudsættes betjent af de butikker, der kan placeres inden for de  

 afgrænsede arealer, 4) oplysning om, hvordan forslaget fremmer et varieret butiksudbud i de  

 mindre og mellemstore byer, 5) oplysning om, hvordan forslaget fremmer et varieret butiksudbud i den  

 centrale del af de enkelte byer eller bydele, herunder forudsætningerne for  

 afgrænsningen af den centrale del af de enkelte byer eller bydele og for  

 eventuelle fravigelser fra bestemmelsen i § 5 d, stk. 1, 6) en angivelse af tilgængeligheden for de forskellige trafikarter til de  

 udlagte arealer til butiksformål og 7) oplysning om de særlige planlægningsmæssige begrundelser for  

 fastsættelse af eventuelle butiksstørrelser på mere end 3.000 (m2)  

 bruttoetageareal for dagligvarebutikker eller 1.000 (m2) bruttoetageareal for  

 udvalgsvarebutikker.
Efter 2. behandling den 19. juni 1998 § 1 I lov om vandforsyning m.v., jf. lovbekendtgørelse nr. 337 af 4. juli  

 1985, som ændret ved § 2 i lov nr. 355 af 13. maj 1987, § 20 i lov nr. 192 af  

 29. marts 1989, § 114, stk. 4, i lov nr. 358 af 6. juni 1991, § 2 i lov nr.  

 388 af 20. maj 1992, § 2 i lov nr. 402 af 14. juni 1995 og lov nr. 430 af 10.  

 juni 1997, foretages følgende ændringer:
 1. I § 1, nr. 1, indsættes efter »udnyttelsen« :  

 »og den dertil knyttede beskyttelse«.
 2. I § 10 indsættes efter »forurening« :  

 »samt de forureningstrusler, der kan påvirke vandressour-cernes  

 kvalitet,».
 3. I § 10 indsættes som stk. 2:
»Stk. 2. Som led i kortlægningen identificerer amtsrådet de  

 vandressourcer, som er særligt følsomme over for forurening, f.eks. fordi den  

 naturlige beskyttelse over for en eller flere typer af forurening er særlig  

 dårlig.« 4. § 11 affattes således:
» § 11. På grundlag af kortlægningen og under hensyn til den  

 igangværende og forventede erhvervs- og befolkningsudvikling gennemfører  

 amtsrådet en planlægning af den fremtidige anvendelse og beskyttelse af  

 regionens vandressourcer.
Denne vandressourceplanlægning omfatter 1) en udpegning af områder med særlige drikkevandsinteresser, 2) en udpegning af områder med drikkevandsinteresser, 3) en udpegning af områder med begrænsede drikkevandsinteresser og 4) en afgrænsning af de dele af områder med særlige drikkevandsinteresser  

 og af indvindingsoplande til almene vandforsyninger uden for disse, som er  

 særligt følsomme over for en eller flere typer af forurening (følsomme  

 indvindingsområder) med angivelse af, hvilken eller hvilke typer forurening  

 de anses for følsomme over for, 5) en afgrænsning af områder, hvor amtsrådet finder, at en særlig indsats  

 til beskyttelse af vandressourcerne er nødvendig til sikring af  

 drikkevandsinteresserne (indsatsområder) og en prioritering af disse  

 indsatsområder, samt 6) en tidsplan for udarbejdelse og iværksættelse af de i § 13 nævnte  

 indsatsplaner.
 Stk. 2. Vandressourceplanlægningen skal koordineres med amtets  

 indsats på jordforureningsområdet og med andre relevante aktiviteter, som  

 amtet udfører.
Stk. 3. Områder med særlige drikkevandsinteresser, områder med  

 drikkevandsinteresser, områder med begrænsede drikkevandsinteresser, følsomme  

 indvindingsområder, indsatsområder samt prioritering af indsatsområderne  

 udpeges i regionplanen.« 5. Efter § 11 indsættes:
 » § 12. Til at bistå sig ved udarbejdelsen og realiseringen af  

 vandressourceplanlægningen efter § 11, stk. 1, opretter amtsrådet et  

 koordinationsforum bestående af repræsentanter for amtskommunen, kommunerne i  

 amtet, vandforsyningerne i amtet, andre berørte myndigheder, jordbruget,  

 industri og eventuelle andre relevante parter i amtet.
§ 13. For hvert af de indsatsområder der er fastlagt i  

 regionplanen, skal amtsrådet vedtage en indsatsplan.
Amtsrådet skal følge den  

 prioritering, som er fastlagt i regionplanen.
 Stk. 2. Indsatsplanen skal udarbejdes på baggrund af en nærmere  

 kortlægning af arealanvendelse, forureningstrusler og naturlig beskyttelse af  

 de pågældende vandressourcer.
 Stk. 3. Indsatsplanen skal indeholde en detaljeret opgørelse over  

 behovet for beskyttelse samt retningslinjer og tidsplan for myndighedernes  

 indsats til opnåelse af denne beskyttelse.
§ 13 a.
En kommunalbestyrelse eller ejeren af et alment  

 vandforsyningsanlæg kan vedtage en indsatsplan for et område, hvis  

 kommunalbestyrelsen eller ejeren af vandforsyningsanlægget finder, at  

 retningslinjerne eller prioriteringen i vandressourceplanlægningen og  

 regionplanen er utilstrækkelige til at sikre kommunens eller  

 vandforsyningsanlæggets interesser, jf. dog § 13 b, stk. 2. Bestemmelserne i  

 § 13, stk. 2 og 3, finder tilsvarende anvendelse.
 Stk. 2. En indsatsplan efter stk. 1 må ikke stride mod  

 regionplanlægningen, vandressourceplanlægningen, vandforsyningsplanen eller  

 indsatsplaner vedtaget efter § 13.
§ 13 b.
Den, der udarbejder en indsatsplan efter § 13 eller § 13  

 a, skal inddrage alle de berørte parter i forbindelse med udarbejdelsen.
Stk. 2. En indsatsplan efter § 13 a kan ikke vedtages endeligt før  

 12 uger efter, at amtsrådet har modtaget det færdige udkast til planen.  

 Amtsrådet påser, at bestemmelserne i stk. 1, § 13 a, stk. 2, og yderligere  

 retningslinjer udstedt af ministeren efter § 15 eller § 16, stk. 1, er  

 overholdt, samt at hensynet til beskyttelsen af vandressourcerne i øvrigt er  

 tilgodeset.
Hvis amtsrådet inden udløbet af den i 1. pkt. nævnte frist gør  

 indsigelse mod udkastet, kan indsatsplanen ikke vedtages endeligt, før der er  

 opnået enighed.
Kan enighed ikke opnås mellem amtsrådet og en  

 kommunalbestyrelse, der har udarbejdet udkast til en indsatsplan, afgøres  

 spørgsmålet af miljø- og energiministeren.
Kan enighed ikke opnås mellem et  

 amtsråd og en ejer af et alment vandforsyningsanlæg, bortfalder  

 indsatsplanen.
 Stk. 3. Når en indsatsplan efter § 13 eller § 13 a er vedtaget,  

 skal de berørte grundejere og andre berørte parter have skriftlig, individuel  

 underretning herom og om indholdet af planen.
§ 13 c.
Amtsrådet gennemfører indsatsplaner vedtaget efter § 13, i  

 det omfang de relevante beslutninger ligger inden for dets beføjelser.  

 Kommunalbestyrelsen lægger ved afgørelse af sager inden for dens beføjelser  

 de retningslinjer til grund, der er givet i en indsatsplan vedtaget efter §  

 13.
 Stk. 2. Kommunalbestyrelsen gennemfører indsatsplaner, som den har  

 vedtaget efter § 13 a.
§ 13 d.
Amtsrådet kan for at gennemføre en indsatsplan vedtaget  

 efter § 13 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen eller om salg af hele eller dele af ejendommen til amtet.
 Stk. 2. Efter aftale med kommunalbestyrelsen i den kommune, hvor  

 et alment vandforsyningsanlægs vand forbruges, kan det i en aftale som nævnt  

 i stk. 1 bestemmes, at kommunen helt eller delvis skal betale det beløb, der  

 ifølge aftalen tilkommer ejeren af eller indehaveren af andre rettigheder  

 over ejendommen.
 Stk. 3. Efter høring af ejeren af et alment vandforsyningsanlæg og  

 efter aftale med kommunalbestyrelsen i den kommune, hvor  

 vandforsyningsanlæggets vand forbruges, kan det i en aftale som nævnt i stk.  

 1 endvidere bestemmes, at vandforsyningsanlægget helt eller delvis skal  

 betale det beløb, der ifølge aftalen tilkommer ejeren af eller indehaveren af  

 andre rettigheder over ejendommen under forudsætning af, at anlægget har  

 fordel af aftalen.
Stk. 4. En kommunalbestyrelse eller ejeren af et alment  

 vandforsyningsanlæg kan for at gennemføre en indsatsplan vedtaget efter § 13  

 eller § 13 a indgå aftale med ejeren af eller indehaveren af andre  

 rettigheder over en ejendom om dyrkningspraksis eller andre restriktioner i  

 arealanvendelsen.
Kommunalbestyrelsen kan under samme betingelser indgå  

 aftale om salg af hele eller dele af ejendommen til kommunen.
Efter høring af  

 ejeren af et alment vandforsyningsanlæg kan det i en aftale indgået af  

 kommunalbestyrelsen bestemmes, at vandforsyningsanlægget helt eller delvis  

 skal betale det beløb, der ifølge aftalen tilkommer ejeren af eller  

 indehaveren af andre rettigheder over ejendommen under forudsætning af, at  

 anlægget har fordel af aftalen.
Stk. 5. Kommunalbestyrelsen eller ejeren af et alment  

 vandforsyningsanlæg skal, inden der indgås aftale efter stk. 4, meddele  

 indholdet af den påtænkte aftale til amtsrådet.
Amtsrådet påser, at aftalen  

 ikke strider mod vandressourceplanlægningen eller indsatsplaner vedtaget  

 efter § 13 eller vil vanskeliggøre gennemførelsen af disse planer.
Fremsætter  

 amtsrådet inden en frist af 2 uger indsigelse mod aftalen, kan denne ikke  

 indgås.
Kan der ikke opnås enighed mellem amtsrådet og kommunalbestyrelsen,  

 afgøres spørgsmålet af miljø- og energiministeren.
Kan der ikke opnås enighed  

 mellem amtsrådet og ejeren af et alment vandforsyningsanlæg, kan aftalen ikke  

 indgås.
Stk. 6. Aftaler efter stk. 1 og 4 kan tinglyses med prioritet  

 forud for alle rettigheder i ejendommen. § 64 i lov om offentlige veje finder  

 anvendelse med hensyn til udbetalingen af det aftalte beløb.« 6. I § 14 a, stk. 1, indsættes efter »§ 16, stk.  

 2«: », eller mod en indsatsplan vedtaget efter § 13«.
 7. I § 14 a, stk. 2, indsættes efter »§ 11«:  

 »og indsatsplaner vedtaget efter § 13«.
 8. I § 15, stk. 1, indsættes efter  

 »vandindvinding«: », beskyttelse af vandressourcerne«.
 9. § 16, stk. 1, affattes således:
»Miljø- og energiministeren kan fastsætte nærmere regler om  

 kortlægningen efter § 10 og dennes gennemførelse, om indholdet af  

 planlægningen efter §§ 11 og 14 samt om grundlaget for og indholdet af  

 indsatsplaner efter §§ 13 og 13 a.« 10. § 16, stk. 3, affattes således:
»Stk. 3. Miljø- og energiministeren kan fastsætte regler om  

 tidsfrister og procedure i forbindelse med tilvejebringelse af planlægning  

 efter §§ 11, stk. 1, og 14, herunder om inddragelse af det i § 12 nævnte  

 koordinationsforum, samt om revision af planlægningen.
Ministeren kan  

 fastsætte nærmere regler om tidsfrister og procedurer i forbindelse med  

 tilvejebringelse og iværksættelse af indsatsplaner efter §§ 13 og 13 a.« 11. I § 46, stk. 2, indsættes efter »vandet«:  

 », jf. § 52 a«.
 12. I § 48, stk. 1, indsættes efter »anvendelse«:  

 », kortlægning, overvågning og beskyttelse«.
 13. I § 48, stk. 1, indsættes efter »kan  

 amtsrådet«: »efter forhandling med de berørte kommuner og  

 vandforsyningsanlæg«.
 14. I § 48, stk. 1, ændres », ligesom amtsrådet  

 kan« til: »og«.
 15. I § 48, stk. 2, indsættes efter »fastsættes«:  

 »i mangel af enighed mellem parterne«.
 16. Efter § 52 indsættes:
» § 52 a.
Ved levering af vand fra et alment  

 vandforsyningsanlæg kan i prisen indregnes nødvendige udgifter til indvinding  

 og distribution af vand, lønninger og andre driftsomkostninger,  

 administration, driftsmæssige afskrivninger, forrentning af fremmedkapital og  

 underskud fra tidligere perioder opstået i forbindelse med etablering og  

 væsentlig udbygning af forsyningssystemerne og henlæggelser til  

 nyinvesteringer.
Desuden kan et alment vandforsyningsanlæg afholde udgifter  

 til rådgivning af sine kunder om vandbesparelser, finansiering af  

 vandbesparende foranstaltninger samt deltagelse i vandværkssamarbejder og  

 lignende.
Herudover kan indregnes udgifter til kortlægning, overvågning og  

 beskyttelse af de vandressourcer, som anlægget indvinder fra eller i  

 fremtiden kan forventes at indvinde fra, i det omfang en sådan supplerende  

 overvågning og beskyttelse ud over den offentlige kortlægning, overvågning og  

 beskyttelse er nødvendig eller hensigtsmæssig for vandforsyningsanlægget.
 Stk. 2. Stk. 1 omfatter også prisfastsættelse for salg af vand  

 mellem almene vandforsyningsanlæg.
 Stk. 3. Miljø- og energiministeren kan fastsætte nærmere regler om  

 prisfastsættelsen efter stk. 1, herunder regler om forrentning af  

 indskudskapital.
§ 52 b.
Almene vandforsyningsanlæg kan etablere et samarbejde med  

 henblik på samlet varetagelse af og fordeling af udgifterne til kortlægning,  

 overvågning og beskyttelse af vandressourcerne som nævnt i § 52 a og andre  

 aktiviteter, der har til formål at forebygge eller afhjælpe  

 forsyningsproblemer forårsaget af kvaliteten af disse vandressourcer.
 Stk. 2. Vilkårene for et samarbejde efter stk. 1 aftales af de  

 deltagende parter, jf. dog stk. 3, § 48, stk. 2, og § 53. Det kan herunder  

 aftales, at samarbejdet skal overtage alle eller visse af de beføjelser, som  

 ejeren af hvert enkelt vandforsyningsanlæg har efter denne lov med undtagelse  

 af opkrævning af bidrag som nævnt i § 53.
Stk. 3. Miljø- og energiministeren kan fastsætte nærmere regler  

 for samarbejder efter stk. 1, herunder om samarbejdernes form og  

 vilkår.« 17. I § 53 indsættes efter stk. 1 som nyt stykke:
»Stk. 2. Såfremt et samarbejde etableret efter § 48 eller §  

 52 b omfatter almene vandforsyningsanlæg i flere kommuner, fastsættes eller  

 godkendes anlægs- og driftsbidrag af kommunalbestyrelserne i forening.
Opnås  

 der ikke enighed mellem kommunalbestyrelserne, afgøres sagen af miljø- og  

 energiministeren.« Stk. 2-4 bliver herefter stk. 3-5.
 18. I § 53, stk. 3, der bliver stk. 4, ændres »stk.  

 2« til: »stk. 3«.
 19. I § 54, stk. 1, ændres »stk. 1 og 2« til:  

 »stk. 1-3«.
 20. Efter § 59 indsættes:
» § 59 a.
Ejeren af et alment vandforsyningsanlæg kan for at  

 overvåge kvaliteten af de vandressourcer, der indvindes fra, etablere  

 overvågningsboringer i indvindingsoplandet.
Den myndighed, som kan meddele  

 tilladelse til vandindvindingen, kan som et vilkår i indvindingstilladelsen  

 fastlægge antallet og placeringen af overvågningsboringerne.
Miljø- og  

 energiministeren kan fastsætte nærmere regler herom.
Ministeren kan endvidere  

 fastsætte regler om etablering af overvågningboringer for almene  

 vandforsyningsanlæg med eksisterende indvindingstilladelser.« 21. I § 60, stk. 1, indsættes efter  

 »vandforsyningssystemer«: », herunder de i § 59 a nævnte  

 overvågningsboringer«.
 22. Efter § 69 indsættes:
» § 69 a.
Miljø- og energiministeren kan fastsætte regler om,  

 at ejeren af et vandforsyningsanlæg skal give meddelelse, hvis en  

 indvindingsboring tages ud af drift, herunder hvis boringen lukkes, samt om  

 årsagen hertil.« 23. I § 76 indsættes som nr. 1:
»1) Kommunalbestyrelsernes og amtsrådenes afgørelser efter kapitel  

 3.« Nr. 1-3 bliver herefter nr. 2-4.
 24. Efter § 89 indsættes:
» § 89 a.
Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
Stk. 2. Ministeren kan fastsætte regler om adgangen til at påklage  

 afgørelser, der er truffet i henhold til bemyndigelse efter stk. 1, herunder  

 at afgørelserne ikke skal kunne indbringes for ministeren.« § 2 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:
 1. I § 19 indsættes som stk. 6 og 7:
 »Stk. 6. Ministeren kan for områder, der i regionplanen er  

 udpeget som indsatsområder med hensyn til nitrat, fastsætte regler om  

 godkendelsesordninger for etablering eller udvidelser af husdyrhold, som kan  

 medføre en forøgelse af risikoen for forurening af grundvand eller  

 overfladevand.
Stk. 7. Ministeren kan fastsætte regler til begrænsning af eller  

 forbud mod tilførsel af husdyrgødning og affaldsprodukter til jordbrugsformål  

 til områder, der i regionplanen er udpeget som indsatsområder med hensyn til  

 nitrat.« 2. Efter § 26 indsættes i kapitel 3:
» § 26 a.
Når der er vedtaget en indsatsplan for et område  

 efter vandforsyningslovens § 13 eller § 13 a, kan amtsrådet, hvis der ikke  

 kan opnås en aftale herom på rimelige vilkår, endeligt eller midlertidigt mod  

 fuldstændig erstatning pålægge ejeren af en ejendom i området de  

 rådighedsindskrænkninger eller andre foranstaltninger, som er nødvendige for  

 at sikre nuværende eller fremtidige drikkevandsinteresser mod forurening med  

 nitrat eller pesticider.
Pålæg efter 1. pkt. kan tillige meddeles af  

 kommunalbestyrelsen, hvis der er vedtaget en indsatsplan for området efter  

 vandforsyningslovens § 13 a.
 Stk. 2. Miljø- og energiministeren fastsætter nærmere regler for,  

 i hvilke tilfælde og på hvilket dokumentationsgrundlag der kan meddeles pålæg  

 efter stk. 1.
 Stk. 3. Reglerne i § 45 og §§ 47-49 i lov om offentlige veje  

 finder tilsvarende anvendelse i forbindelse med gennemførelse af pålæg efter  

 stk. 1, idet det dog er amtsrådet eller kommunalbestyrelsen, der udfører de  

 opgaver, som er tillagt vejbestyrelsen i henhold til lov om offentlige veje.
 Stk. 4. Ved amtsrådets eller kommunalbestyrelsens pålæg af  

 rådighedsindskrænkninger eller andre foranstaltninger efter stk. 1 skal de  

 meddelte pålæg respekteres af indehaveren af enhver rettighed over  

 ejendommen, medmindre andet bestemmes i det enkelte tilfælde.
Stk. 5. Amtsrådet eller kommunalbestyrelsen kan for ejerens  

 regning lade et pålæg tinglyse på ejendommen.
Hvis pålægget bortfalder, skal  

 amtsrådet eller kommunalbestyrelsen lade pålægget aflyse fra tingbogen.« 3. Efter § 64 indsættes i kapitel 8:
» § 64 a.
Erstatning efter § 26 a betales af den myndighed,  

 der har truffet beslutningen, eller, hvis kommunalbestyrelsen har givet  

 samtykke hertil, helt eller delvis af det eller de vandforsyningsanlæg, der  

 har fordel af beslutningen.
Såfremt der opstår tvist om fordelingen af  

 erstatningsbetalingen, afgøres spørgsmålet af taksationsmyndighederne ligesom  

 spørgsmålet om erstatningens størrelse, jf. § 61.« 4. I § 110, stk. 1, nr. 2, indsættes efter »ulovligt  

 forhold« : »eller pålæg efter § 26 a«.
 5. I § 110, stk. 3, 1. pkt., indsættes efter »§ 19,  

 stk. 5«: » -7«.
§ 3 I lov om planlægning, jf. lovbekendtgørelse nr. 563 af 30. juni 1997,  

 foretages følgende ændring:
 1. I § 6, stk. 3, nr. 11, indsættes efter  

 »vandressourcerne«: », herunder udpegning af områder med  

 særlige drikkevandsinteresser, områder med drikkevandsinteresser og områder  

 med begrænsede drikkevandsinteresser, følsomme indvindingsområder,  

 indsatsområder, samt en prioritering af indsatsområderne«.
§ 4 Stk. 1. Loven træder i kraft den 1. august 1998.
Stk. 2. Regler i medfør af miljøbeskyttelseslovens § 19, stk. 7,  

 som affattet ved denne lovs § 2, nr. 1, fastsættes således, at de respekterer  

 kontraktmæssige forpligtelser vedrørende aftaler om aftagelse af  

 husdyrgødning og affaldsprodukter til jordbrugsformål indgået inden reglernes  

 ikrafttræden.
Der kan dog ikke over for offentlige myndigheder støttes ret på  

 sådanne aftaler længere end 5 1/2 år fra disse reglers ikrafttræden.
 (* 1) Indeholder bestemmelser, der gennemfører Rådets direktiv 91/676/EØF  

 om beskyttelse af vand imod forurening forårsaget af nitrater fra landbruget.
