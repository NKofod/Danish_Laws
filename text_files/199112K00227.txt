Nr LSF 227 Forslag til Lov om restaurations- og hotelvirksomhed m.v.
Fremsat af industriministeren (Anne Birgitte Lundholt) den 19. februar 1992 Kapitel 1 Lovens område § 1. Denne lov omfatter:
 1) Selvstændig erhvervsvirksomhed ved servering af spise- og drikkevarer.
 2) Selvstændig erhvervsvirksomhed ved modtagelse af overnattende gæster  

 med mulighed for servering.
 3) Servering af spise- og drikkevarer ved enkeltstående arrangementer, jf.  

 § 22.
 4) Udlevering af stærke drikke til nydelse på eller ved forretningsstedet,  

 jf. § 24.
 Stk. 2. For andelsforeninger og andre foreninger gælder loven i  

 det omfang, deres virksomhed udadtil fremtræder som erhvervsvirksomhed, eller  

 der serveres stærke drikke for medlemmerne mod betaling.
 Stk. 3. Ved servering forstås i denne lov salg af spise- eller  

 drikkevarer til nydelse på eller ved salgsstedet.
Stk. 4. Ved stærke drikke forstås i denne lov 1) vin, frugtvin og andre ved alkoholgæring fremkomne drikke med over 2  

 rumprocent alkohol, 2) destillerede alkoholiske (ethanolholdige) drikke, 3) øl med 2 vægtprocent alkohol (ethanol) eller derover og 4) drikke tilsat de i nr. 1-3 nævnte drikke.
 Stk. 5. Offentlige institutioners virksomhed omfattes ikke af  

 lovens kapitel 2 og 3.
Kapitel 2 Almindelige bestemmelser Næringsbrev § 2. Enhver, der driver erhverv som nævnt i § 1, skal til hvert  

 forretningssted have næringsbrev som restauratør og hotelvært, jf. dog  

 kapitel 4 og 5.
 Stk. 2. I ansvarlige interessentskaber og i kommanditselskaber  

 skal alle fuldt ansvarlige deltagere have næringsbrev.
Stk. 3. Næringsbrev udstedes af politimesteren i den politikreds,  

 hvor forretningsstedet findes, i København af magistraten.
Forretningsstedets  

 adresse anføres på næringsbrevet.
Stk. 4. Virksomheden må ikke påbegyndes, før næringsbrev er  

 udstedt, og før vedkommende myndighed har godkendt de pågældende lokaler.
Er  

 lokalerne godkendt, kan et aktieselskab eller et anpartsselskab under  

 stiftelse dog drive virksomhed, indtil næringsbrevet kan udstedes efter  

 registreringen, når selskabet er anmeldt til Erhvervs- og Selskabsstyrelsen,  

 og politimesteren, i København magistraten, har udstedt erklæring om, at de  

 udpegede direktører og bestyrelsesmedlemmer opfylder betingelserne i § 3.
§ 3. Personer har ret til næringsbrev, når de 1) har bopæl her i riget, 2) er myndige og 3) ikke har anmeldt betalingsstandsning eller er under konkurs.
Stk. 2. Næringsbrev kan nægtes, såfremt ansøgeren har betydelig  

 forfalden gæld til det offentlige, hvorved forstås beløb i størrelsesordenen  

 50.000 kr. og derover.
Næringsbrev kan endvidere nægtes under de  

 omstændigheder, der er nævnt i borgerlig straffelovs § 78, stk. 2.
 Stk. 3. Kravet i stk. 1 om bopæl her i riget bortfalder i det  

 omfang, dette har hjemmel i international aftale eller ved bestemmelser  

 fastsat af Erhvervs- og Selskabsstyrelsen.
 Stk. 4. Politimesteren, i København magistraten, kan tillade, at  

 der udstedes næringsbrev til personer, som ikke opfylder betingelserne i stk.  

 1, nr. 1 og 2. Gives tilladelse til en person, der ikke har bopæl her i riget  

 eller er umyndig uden at have fået tilladelse efter myndighedsloven til at  

 drive virksomhed på egen hånd, skal virksomheden ledes af en bestyrer, der  

 opfylder betingelserne i stk. 1, nr. 1 og 2, jf. stk. 2, 2. pkt.
§ 4. Her i landet registrerede aktieselskaber og anpartsselskaber  

 har ret til næringsbrev, såfremt direktørerne og flertallet af  

 bestyrelsesmedlemmerne opfylder betingelserne i § 3. Det samme gælder andre  

 her i landet hjemmehørende selskaber med begrænset ansvar (herunder selskaber  

 med vekslende medlemstal eller vekslende kapital), foreninger, fonde og andre  

 selvejende institutioner.
Næringsbrev kan nægtes, såfremt det selskab,  

 forening m.v., hvortil der søges næringsbrev, har betydelig forfalden gæld  

 til det offentlige.
Ved betydelig forfalden gæld forstås beløb i  

 størrelsesordenen 50.000 kr. og derover.
 Stk. 2. Filialer af udenlandske selskaber m.v. af den i stk. 1  

 nævnte art har ret til næringsbrev, såfremt dette er hjemlet i international  

 aftale eller ved bestemmelser fastsat af Erhvervs- og Selskabsstyrelsen.  

 Næringsbrev kan herudover udstedes efter tilladelse af Erhvervs- og  

 Selskabsstyrelsen.
Ansøgning, gebyr og navn på forretningssted § 5. Ansøgning om næringsbrev, alkoholbevilling, tilladelser  

 eller dispensationer kan indgives til politimesteren, i København  

 magistraten.
Stk. 2. For næringsbrev betales gebyr efter bestemmelser fastsat  

 af Erhvervs- og Selskabsstyrelsen.
Gebyret tilfalder staten, i København dog  

 kommunen.
 Stk. 3. På forretningssteder og automater skal indehaverens navn  

 være anført på et iøjnefaldende sted.
Næringsområdet § 6. Restaurations- og hotelvirksomhed skal drives fra fast  

 forretningssted.
Stk. 2. Ud af huset må der kun sælges tillavet mad, brød og kager  

 samt drikkevarer dog ikke stærke drikke.
Har virksomheden alkoholbevilling,  

 kan stærke drikke dog sælges sammen med og som forholdsmæssigt tilbehør til  

 tillavet mad.
Bortfald af næringsbrev § 7. Retten til at drive næring bortfalder, når indehaveren af  

 næringsbrevet dør, jf. dog stk. 3. Det samme gælder, hvis  

 næringsbrevindehaveren ikke længere opfylder betingelserne i § 3, stk. 1, for  

 at få næringsbrev.
Betalingsstandsning medfører dog ikke bortfald af  

 næringsbrev.
Politimesteren, i København magistraten, kan undtage fra  

 bestemmelsen i 2. pkt.
Stk. 2. Retten til at drive næring kan fratages af politimesteren,  

 i København magistraten, såfremt den næringsdrivende har betydelig forfalden  

 gæld til det offentlige, hvorved forstås beløb i størrelsesordenen 100.000  

 kr. og derover.
Næringsbrevet kan fratages for et tidsrum af 1 til 5 år eller  

 indtil videre.
Afgørelsen skal indeholde oplysning om adgang til  

 domstolsprøvelse og om fristen herfor.
Stk. 3. En afgørelse efter stk. 2 kan af den afgørelsen vedrører,  

 forlanges indbragt for domstolene.
Anmodning herom skal fremsættes over for  

 politimesteren, i København magistraten, inden 4 uger efter, at afgørelsen er  

 meddelt den pågældende.
Politimesteren, i København magistraten, anlægger sag  

 mod den pågældende i den borgerlige retsplejes former.
Anmodning om sagsanlæg  

 har ikke opsættende virkning, men retten kan bestemme, at den pågældende  

 under sagens behandling skal have adgang til at udøve virksomheden.
Ankes en  

 dom, hvorved en fratagelse ikke findes lovlig, kan den ret, der har afsagt  

 dommen, eller den ret, hvortil sagen er indbragt, bestemme, at virksomheden  

 ikke må udøves under ankesagens behandling.
Stk. 4. En afgørelse efter stk. 2 kan til enhver tid efter  

 ansøgning ophæves af politimesteren, i København magistraten.
Hvis en  

 ansøgning herom afslås, kan ansøgeren forlange afgørelsen prøvet ved  

 domstolene, såfremt fratagelsen er sket indtil videre, og der er forløbet  

 mindst 5 år efter fratagelsen og mindst 2 år efter, at ophævelsen senest er  

 nægtet ved dom.
Bestemmelserne i stk. 3, 2. og 3. pkt., finder tilsvarende  

 anvendelse.
Stk. 5. Efter anmeldelse til politimesteren, i København  

 magistraten, kan et dødsbo, en ægtefælle, der sidder i uskiftet bo, et  

 konkursbo eller en værge for en umyndiggjort uden næringsbrev fortsætte  

 afdødes, skyldnerens eller den umyndiggjortes virksomhed med henblik på  

 afvikling, afhændelse eller lignende.
Adgangen hertil gælder kun indtil et år  

 efter dødsfaldet, konkursdekretet eller umyndiggørelsen.
I særlige tilfælde  

 kan politimesteren, i København magistraten, forlænge fristen.
Bestyrere § 8. Den daglige drift af virksomheden skal ledes af  

 næringsbrevindehaveren selv eller af en bestyrer.
Drives virksomhed fra flere  

 forretningssteder, må kun eet af disse ledes af næringsbrevindehaveren.
Hvert  

 af de øvrige forretningssteder skal ledes af en bestyrer.
Stk. 2. Er næringsbrevindehaveren et af de i § 4 nævnte selskaber  

 eller lignende, skal hvert af virksomhedens forretningssteder ledes af en  

 bestyrer.
Det samme gælder for de i § 7, stk. 5, nævnte boer.
Stk. 3. Bestyrere skal opfylde betingelserne i § 3, stk. 1, nr. 1  

 og 2, jf. stk. 2, 2. pkt.
Politimesteren, i København magistraten, kan  

 undtage fra betingelsen i § 3, stk. 1, nr. 1.
 Stk. 4. Bestyrere skal anmeldes til politimesteren, i København  

 magistraten.
 Stk. 5. Politimesteren, i København magistraten, kan tillade, at  

 en person som indehaver eller bestyrer leder mere end eet forretningssted.
 Stk. 6. Bestyreren har samme strafferetlige ansvar for  

 virksomhedens drift som indehaveren af næringsbrevet.
Kapitel 3 Alkoholbevilling Restaurationslokalers forbindelse med andre lokaler § 9. Virksomhed med servering af stærke drikke må ikke drives i  

 lokaler, der benyttes til anden næringsvirksomhed, eller i lokaler, som står  

 i forbindelse med andre salgslokaler, medmindre lokalerne har hver sin  

 indgang fra et sted, hvortil der er offentlig adgang.
Stk. 2. Uanset bestemmelserne i stk. 1 må der 1) i lokaler i forretninger, hvor det samlede gulvareal i salgslokalerne  

 er mindst 800 m2, drives virksomhed med servering af stærke drikke, 2) i lokaler i hoteller udøves frisørvirksomhed og sælges varer til  

 personlig brug for gæsterne og varer, der må sælges fra kiosker, jf. lov om  

 butikstid, samt gaveartikler, 3) i lokaler i idrætshaller og i foreningslokaler sælges varer til  

 personlig brug for medlemmerne og varer, der må sælges fra kiosker, samt  

 sportsrekvisitter og -udstyr, emblemer og lignende, og 4) afholdes salgsudstillinger i de almindelige restaurations- og  

 hotellokaler.
 Stk. 3. Erhvervs- og Selskabsstyrelsen kan fastsætte regler, der  

 giver mulighed for servering eller salg i videre omfang end nævnt i stk. 2,  

 nr. 1-3.
Bevillingsmyndigheden § 10. Stærke drikke må kun serveres i virksomheder med  

 alkoholbevilling, jf. dog kapitel 4 og 5.
Stk. 2. Alkoholbevilling gives og fornys af kommunalbestyrelsen  

 efter forhandling med politiet.
For virksomheder omfattet af § 11, stk. 2,  

 gives og fornys bevilling dog af Landsbevillingsnævnet.
Bevillingen gælder et  

 bestemt forretningssted og for et tidsrum af 8 år.
Bevillingen kan efter  

 omstændighederne begrænses og betinges.
Stk. 3. Kommunalbestyrelsen kan nedsætte et bevillingsnævn til at  

 træffe afgørelser, der efter denne lov er henlagt til kommunalbestyrelsen.  

 Bevillingsnævnet består af politimesteren og indtil 6 andre medlemmer.  

 Personer, der ikke er medlemmer af kommunalbestyrelsen, kan være medlem af  

 nævnet.
I København består nævnet af borgmesteren for den magistratsafdeling,  

 under hvilken næringssager hører, som formand, 5 medlemmer valgt af  

 borgerrepræsentationen ved forholdstalsvalg og en repræsentant for politiet  

 valgt af politidirektøren.
Stk. 4. Et bevillingsnævns afslag kan indbringes for  

 kommunalbestyrelsen, i København den samlede magistrat, inden 4 uger efter,  

 at afslaget er givet.
Afslaget skal indeholde oplysning om adgangen til at  

 indbringe afgørelsen for kommunalbestyrelsen, i København magistraten, og om  

 fristen herfor.
Landsbevillingsnævnet § 11. Erhvervs- og Selskabsstyrelsen nedsætter et  

 Landsbevillingsnævn bestående af en formand, der har bestået juridisk  

 kandidateksamen, samt 2 andre medlemmer, hvoraf 1 repræsenterer kommunale  

 interesser.
Medlemmerne udnævnes for et tidsrum af 4 år ad gangen.
Erhvervs-  

 og Selskabsstyrelsen fastsætter nævnets forretningsorden.
 Stk. 2. Kun Landsbevillingsnævnet kan give og forny  

 alkoholbevillinger, når virksomheden drives:
1) i ejendomme, der tilhører staten, 2) i ejendomme, der tilhører en kommune, for så vidt ejendommene  

 overvejende er indrettet til restaurations- eller hotelvirksomhed, eller 3) i tog, fly og skibe i fart.
Behandling af bevillingsansøgninger § 12. Bevillingsmyndigheden skal ved afgørelsen af, om  

 alkoholbevilling vil kunne gives, iagttage samfundsmæssige,  

 ædruelighedsmæssige, ordensmæssige og dermed sammenhængende hensyn.
Der kan  

 herved navnlig lægges vægt på:
1) om der af bevillingsansøgeren, medlemmer af direktion eller bestyrelse  

 eller andre, der kan øve en bestemmende indflydelse på virksomhedens drift,  

 er udvist en sådan adfærd, at der er grund til at antage, at virksomheden  

 ikke vil blive drevet på forsvarlig måde, 2) bevillingsansøgerens forretningsmæssige kvalifikationer, herunder om  

 det må antages, at ansøgeren vil være egnet til at drive  

 restaurationsvirksomhed på betryggende måde, 3) bevillingsansøgerens økonomiske forhold og finansieringsplan,  

 driftsbudget samt likviditetsbudget for virksomheden, herunder om det må  

 anses for godtgjort, at virksomheden vil blive drevet for ansøgerens egen  

 regning og risiko, 4) størrelse, indretning og karakter i øvrigt af  

 restaurationsvirksomheden, 5) restaurantens beliggenhed, hvorved der kan anlægges byplanmæssige  

 betragtninger, således at der kan vises tilbageholdenhed med at give  

 tilladelse til nyoprettede restaurationsvirksomheder med servering af stærke  

 drikke i egentlige boligkvarterer eller nær skoler eller andre institutioner,  

 der søges af unge, 6) om der som følge af en for stærk lokal koncentration af  

 restaurationsvirksomheder med alkoholbevilling kan befrygtes uforsvarlig  

 restaurationsdrift eller andre ædrueligheds- eller ordensmæssige problemer,  

 eller 7) om der foreligger andre konkrete ædruelighedsmæssige og dermed  

 sammenhængende sociale og politimæssige forhold, der gør det betænkeligt, at  

 alkoholbevilling gives.
Alkoholbevilling til personer § 13. Alkoholbevilling kan kun meddeles personer, der opfylder  

 nedenstående betingelser:
1) ansøgeren har næringsbrev til det pågældende forretningssted, 2) er fyldt 25 år eller, hvis ansøgeren har afsluttet en uddannelse inden  

 for hotel- og restaurationsfaget, 23 år, 3) ikke er umyndiggjort eller under lavværgemål, og 4) der ikke foreligger forhold, som efter § 16, stk. 2 og 4, er til hinder  

 for meddelelse af bevilling.
 Stk. 2. I ansvarlige interessentskaber og i kommanditselskaber  

 skal alle fuldt ansvarlige deltagere have alkoholbevilling.
Alkoholbevilling til selskaber § 14. Alkoholbevilling kan kun meddeles selskaber m.v., jf. § 4,  

 der opfylder nedenstående betingelser:
1) selskabet har næringsbrev til det pågældende forretningssted, 2) direktionens medlemmer og flertallet af bestyrelsesmedlemmerne opfylder  

 betingelserne i § 13, stk. 1, nr. 2 og 3, og 3) der ikke foreligger forhold, som efter § 16, stk. 1, 2 og 5, er til  

 hinder for meddelelse af bevilling.
 Stk. 2. Bevillingsmyndigheden kan undtage fra bestemmelsen i stk.  

 1, nr. 2.
Stk. 3. Såfremt der i selskaber m.v. indtræder nye medlemmer i  

 direktionen eller bestyrelsen, eller såfremt en aktionær eller en  

 anpartshaver efter bevillingens meddelelse opnår besiddelse af 30 pct. eller  

 mere af selskabskapitalen, skal dette inden 4 uger anmeldes til  

 politimesteren, i København magistraten.
Oplysningerne forelægges herefter  

 for bevillingsmyndigheden til prøvelse af, om bevillingen er bortfaldet efter  

 § 18.
Bestyrere i virksomheder med alkoholbevilling § 15. Bestyrere i virksomheder, der har alkoholbevilling, skal  

 opfylde betingelserne i § 13, stk. 1, nr. 2 og 3, og § 16, stk. 2. De skal  

 have bopæl her i riget, medmindre bevillingsmyndigheden undtager fra denne  

 betingelse.
Endvidere må de ikke have udvist en sådan adfærd, at der er grund  

 til at antage, at de ikke vil lede virksomheden på forsvarlig måde.
 Stk. 2. Bestyrere i virksomheder med alkoholbevilling skal  

 godkendes af bevillingsmyndigheden.
 Finansiering m.v.
§ 16. Alkoholbevilling kan uden tilladelse fra Erhvervs- og  

 Selskabsstyrelsen kun meddeles selskaber m.v., såfremt disses vedtægter  

 indeholder bestemmelser om, at 1) Aktier, anparter eller andelsbeviser ikke kan udstedes eller overdrages  

 til nogen, der fremstiller eller forhandler drikkevarer.
 2) Alle aktier eller andelsbeviser skal lyde på og noteres på navn.
 3) Overdragelse af aktier, anparter eller andelsbeviser kræver samtykke  

 fra bestyrelsen eller for et anpartsselskab uden bestyrelse samtykke fra  

 direktionen.
Stk. 2. Personer og selskaber m.v., der har alkoholbevilling, og  

 bestyrere for disse virksomheder må ikke uden tilladelse fra Erhvervs- og  

 Selskabsstyrelsen lade sig finansiere helt eller delvist ved lån under nogen  

 form, indskud, usædvanlig kredit eller sikkerhedsstillelse af nogen, som  

 fremstiller eller forhandler drikkevarer, eller som er medlem af direktion  

 eller bestyrelse i selskaber m.v., som fremstiller eller forhandler  

 drikkevarer.
Tilsvarende gælder modtagelse af gaver af ikke ubetydelig værdi,  

 bestemt til anvendelse i bevillingshaverens virksomhed.
 Stk. 3. Bestemmelserne i stk. 2 finder ikke anvendelse med hensyn  

 til lån, indskud eller sikkerhedsstillelse ydet af finansieringsinstitutter,  

 hvis vedtægter sikrer en sådan uafhængighed af leverandører af drikkevarer,  

 at de kan godkendes af Erhvervs- og Selskabsstyrelsen.
 Stk. 4. Alkoholbevilling kan ikke uden tilladelse fra Erhvervs- og  

 Selskabsstyrelsen meddeles personer, som fremstiller eller forhandler  

 drikkevarer, eller personer, der er medlem af direktion eller bestyrelse i  

 selskaber m.v., som fremstiller eller forhandler drikkevarer.
 Stk. 5. Alkoholbevilling kan ikke uden tilladelse fra Erhvervs- og  

 Selskabsstyrelsen meddeles selskaber m.v., som fremstiller eller forhandler  

 drikkevarer, eller i hvilke noget medlem af direktion eller bestyrelse  

 fremstiller eller forhandler drikkevarer eller er medlem af direktion eller  

 bestyrelse i andre selskaber, som fremstiller eller forhandler drikkevarer.
Gebyr og midlertidig tilladelse § 17. For alkoholbevilling betales gebyr til kommunen efter  

 bestemmelser fastsat af Erhvervs- og Selskabsstyrelsen.
Stk. 2. Når ansøgning om bevilling er indgivet, kan  

 politimesteren, i København politidirektøren, tillade, at stærke drikke  

 serveres.
Tilladelse gives for et bestemt tidsrum, dog længst indtil endelig  

 afgørelse er truffet.
Bortfald af alkoholbevilling § 18. En alkoholbevilling bortfalder, 1) når bevillingshaveren dør, jf. dog stk. 3, 2) når bevillingens gyldighedstid udløber, uden fornyelse finder sted, 3) når bevillingshaveren ikke længere udnytter alkoholbevillingen, 4) hvis bevillingshaveren ikke længere har næringsbrev eller opfylder  

 betingelserne i § 13, stk. 1, nr. 3, eller § 14, stk. 1, nr. 2, 5) hvis bevillingshaveren ikke længere opfylder betingelserne i § 16, stk.  

 1, 4 eller 5, for at opnå alkoholbevilling, eller 6) når en i medfør af § 10, stk. 2, 4. pkt., stillet betingelse for  

 bevillingen ikke længere er opfyldt.
 Stk. 2. Det påhviler bevillingshaveren at underrette  

 bevillingsmyndigheden, hvis bevillingen ikke udnyttes.
 Stk. 3. Afdødes ægtefælle har ret til at overtage bevillingen,  

 hvis vedkommende har samlevet med afdøde indtil dennes død og opfylder  

 betingelserne i § 13, stk. 1. Bevillingsmyndigheden kan tillade, at en  

 efterlevende ægtefælle, der ikke er fyldt 25 år, overtager bevillingen.
 Stk. 4. Bestemmelsen i § 7, stk. 5, gælder for alkoholbevillinger.
 Stk. 5. Godkendelse af en bestyrer bortfalder, hvis denne ikke  

 længere opfylder betingelserne for at blive godkendt, jf. § 15, stk. 1.
Fratagelse af alkoholbevilling § 19. Har en bevillingshaver gjort sig skyldig i grov eller  

 oftere gentagen forsømmelse i virksomheden, kan bevillingsmyndigheden efter  

 forslag fra politiet inddrage bevillingen.
Det samme gælder, hvis  

 virksomheden drives på en sådan måde, at drukkenskab, prostitution,  

 uterlighed eller strafbare handlinger derved vil kunne fremmes, og politiet  

 tidligere har advaret bevillingshaveren.
Stk. 2. Afgørelser efter stk. 1 kan af bevillingshaveren kræves  

 indbragt for domstolene.
Afgørelsen skal indeholde oplysning om adgangen  

 hertil og om fristen herfor.
Stk. 3. Begæring efter stk. 2 skal fremsættes over for  

 bevillingsmyndigheden inden 4 uger efter, at afgørelsen er meddelt den  

 pågældende.
Bevillingsmyndigheden anlægger sag mod den pågældende i den  

 borgerlige retsplejes former.
Stk. 4. Begæring om sagsanlæg har opsættende virkning, men retten  

 kan ved kendelse bestemme, i hvilket omfang den pågældende under sagens  

 behandling må drive virksomheden.
Såfremt bevillingsmyndighedens afgørelse  

 ved dommen findes lovlig, kan det i denne dom bestemmes, at anke ikke har  

 opsættende virkning.
 Stk. 5. Bestemmelserne i stk. 1-4 gælder for bestyrere, der er  

 godkendt efter § 15.
Kapitel 4 Virksomhed hvortil ikke kræves næringsbrev § 20. Til kantinevirksomhed kræves ikke næringsbrev.
Ved  

 kantinevirksomhed forstås servering i dertil indrettede lokaler i eller i  

 tilknytning til arbejdspladser og tilsvarende steder for personer, der er  

 beskæftiget i virksomheden, og for personer med ærinde i virksomheden.
 Stk. 2. Såfremt der i kantinen serveres stærke drikke, skal den  

 daglige drift varetages af en person, der opfylder betingelserne i § 3, stk.  

 1, nr. 1, og § 13, stk. 1, nr. 2 og 3. På kantineindehavere og  

 kantinebestyrere finder bestemmelserne i § 16, stk. 2, tilsvarende  

 anvendelse.
 Stk. 3. I kantiner må der ikke serveres, nydes eller udleveres  

 andre stærke drikke end øl og bordvin.
 Stk. 4. Fra kantiner må der, også til medtagelse uden for  

 virksomheden, sælges tillavet mad, brød, kager og drikkevarer, dog ikke  

 stærke drikke, samt varer til brug i virksomheden og varer, der må sælges fra  

 kiosker, jf. lov om butikstid.
 Stk. 5. Politiet kan forbyde driften af en kantine, hvis reglerne  

 for kantinevirksomhed tilsidesættes, eller kantinen drives på en måde som  

 nævnt i § 19, stk. 1, 2. pkt.
Stk. 6. Kantiner må holdes åbne fra time før arbejdstidens  

 begyndelse til 1 time efter arbejdstidens ophør.
I lukketiden må der ikke  

 serveres i kantinelokalerne.
Dette gælder dog ikke ved sammenkomster, som  

 bekostes af vedkommende virksomhed, eller som foranstaltes af virksomhedens  

 personale.
Endvidere kan lokalerne i lukketiden anvendes i henhold til  

 lejlighedstilladelse, jf. § 22, stk. 2-7.
§ 21. Næringsbrev kræves ikke for personer ved 1) modtagelse i mindst 30 dage af overnattende gæster med mulighed for  

 servering eller 2) modtagelse af overnattende gæster med mulighed for servering alene af  

 morgenmåltid, når der ikke modtages gæster i mere end 3 værelser med  

 tilsammen højst 8 sengepladser, og der ikke serveres stærke drikke.
Kapitel 5 Enkeltstående arrangementer § 22. Ved fester, møder og lignende særlige lejligheder kan en af  

 loven omfattet virksomhed udøves uden adkomst af en person, der er fyldt 18  

 år, såfremt serveringen alene omfatter brød, kager, is, pølser, burgers,  

 smørrebrød og lignende enkel bespisning samt drikkevarer, dog ikke stærke  

 drikke.
Foregår serveringen udendørs, skal politiet underrettes senest 3 dage  

 før arrangementets afholdelse.
Serveringen kan tillige omfatte øl af  

 skatteklasse I og bordvin, såfremt den foregår indendørs for højst 150  

 personer og udøves af en person, der er fyldt 25 år.
Politiet kan fastsætte  

 vilkår for virksomhedens udøvelse eller forbyde virksomheden.
 Stk. 2. Politiet kan ved de lejligheder, som er nævnt i stk. 1,  

 tillade, at en person, der er fyldt 25 år, forestår servering af de i stk. 1,  

 1. og 3. pkt., nævnte spise- og drikkevarer, uanset om serveringen foregår  

 udendørs, og uanset om deltagerantallet omfatter flere end 150 personer.
Stk. 3. Politiet kan i øvrigt ved de lejligheder, som er nævnt i  

 stk. 1, tillade, at en person, der har alkoholbevilling, enten alene eller  

 sammen med en person, der er fyldt 25 år, udøver en af loven omfattet  

 virksomhed.
Såfremt ingen bevillingshaver vil påtage sig servering, eller der  

 foreligger særlige forhold, kan politiet tillade, at serveringen forestås af  

 en person, der er fyldt 25 år.
 Stk. 4. Erhvervs- og Selskabsstyrelsen kan fastsætte bestemmelser  

 om gebyr for tilladelser efter stk. 2 og 3.
 Stk. 5. Serveringspersonalet skal være fyldt 18 år, såfremt der  

 serveres stærke drikke.
 Stk. 6. Bestemmelserne i § 16, stk. 2 og 4, finder tilsvarende  

 anvendelse ved arrangementer efter stk. 2 og 3.
 Stk. 7. Med bevillingshaver i stk. 3 sidestilles en godkendt  

 bestyrer, jf. § 15, stk. 2.
 Stk. 8. Højskolers, landbrugsskolers og lignende institutioners  

 servering ved fælles måltider for deltagere ved institutionens sammenkomster  

 og møder kan ske uden tilladelse fra politiet.
Kapitel 6 Forskellige bestemmelser Automatsalg af stærke drikke § 23. Salg af stærke drikke fra automater og lignende må kun ske  

 i forretningslokaler.
Stk. 2. Stærke drikke må kun sælges fra automater og lignende til  

 nydelse på stedet, hvis salget finder sted i restaurationslokaler med  

 alkoholbevilling eller i kantinelokaler.
I kantinelokaler må dog kun sælges  

 øl og bordvin.
 Stk. 3. Politiet kan forbyde opstilling af automater, hvorfra der  

 kan købes stærke drikke, hvis disse er opstillet på steder, hvor der ikke er  

 konstant tilsyn.
 Udlevering af stærke drikke fra butikker m.v.
 § 24. I og fra butikker og lignende forretningslokaler må der  

 ikke udleveres stærke drikke til nydelse på eller ved forretningsstedet.
Stk. 2. Uanset bestemmelsen i stk. 1 må der vederlagsfrit  

 udleveres stærke drikke 1) i forretningslokaler og på udstillinger for næringsdrivende, der i  

 væsentligt omfang fremstiller eller forhandler stærke drikke, 2) på udstillinger, hvortil der ikke er adgang for offentligheden, og 3) ved receptioner, jubilæer og lignende enkeltstående tilfælde.
 Stk. 3. Politiet kan i de situationer, der er nævnt i stk. 2,  

 forbyde udlevering af stærke drikke, hvis forholdene giver anledning dertil.
 Stk. 4. Udlevering af stærke drikke må ikke finde sted til de i §  

 29, stk. 1, nr. 2, omhandlede personer.
Lokaler § 25. Erhvervs- og Selskabsstyrelsen kan fastsætte regler om  

 indretning og benyttelse af lokaler og lignende, der anvendes i forbindelse  

 med den af loven omfattede virksomhed, herunder regler om virksomhedens  

 udøvelse fra faste stadepladser under åben himmel eller i lokaler i tog, fly  

 og skibe.
Spilleautomater og optræden § 26. I restaurationer må der uden tilladelse opstilles 3  

 spilleautomater, såfremt der gives meddelelse herom til politiet.
Stk. 2. Opstilling af mere end 3 spilleautomater må kun ske med  

 politiets tilladelse.
Tilladelsen kan tilbagekaldes, hvis den giver anledning  

 til misbrug.
 Stk. 3. Justitsministeren kan fastsætte regler om spilleautomater,  

 herunder om opstilling, benyttelse, godkendelse og syn af spilleautomater.
Stk. 4. Kommunalbestyrelsen kan fastsætte, at der for opstillede  

 spilleautomater betales en afgift til kommunen.
Afgiften opkræves  

 kvartalsvis.
Afgiften vil kunne fastsættes som et fast beløb for hver automat  

 eller som en procentdel af det indspillede beløb eller som en kombination  

 heraf.
Afgiften må dog ikke overstige de i stk. 5 og 6 nævnte beløb.
 Stk. 5. Den årlige afgift for gevinstgivende spilleautomater må  

 højst udgøre 20.000 kr. for den første spilleautomat, 24.000 kr. for den  

 anden og 28.000 kr. for hver af de følgende spilleautomater.
Stk. 6. Der betales ikke afgift for indtil to ikke-gevinstgivende  

 spilleautomater.
Den årlige afgift for de følgende spilleautomater må højst  

 udgøre 4.000 kr. for hver spilleautomat.
 Stk. 7. I restaurationer må optræden for offentligheden kun ske  

 med politiets tilladelse.
 Stk. 8. Politiet kan forbyde offentlig dans, musik, spil og  

 lignende i restaurationer.
Unge personers beskæftigelse § 27. På serveringssteder, hvor der serveres stærke drikke, må  

 personer under 18 år ikke være beskæftiget i serveringslokaler, garderober  

 eller toiletter i åbningstiden.
Dette gælder dog ikke personer, der er under  

 uddannelse i tjenerfaget eller er uddannet i dette fag, eller værtens børn og  

 børnebørn.
 Stk. 2. På serveringssteder, hvor der ikke serveres stærke drikke,  

 kan politiet forbyde ansættelse af personer under 18 år til beskæftigelse i  

 serveringslokaler, garderober eller toiletter i åbningstiden.
 Stk. 3. Bestemmelsen i stk. 1, 1. pkt., gælder ikke ved servering  

 i restaurationers selskabslokaler.
Lukketid § 28. Restaurationer og andre serveringssteder, hvortil der er  

 offentlig adgang, skal være lukket i tiden fra kl. 2 til kl. 5. Dette gælder  

 dog ikke for tog, fly og skibe i fart.
I lukketiden kan servering ske for  

 overnattende gæster uden for de almindelige restaurationslokaler.
 Stk. 2. Ved særlige lejligheder såsom større byfester og lignende  

 lokalt prægede arrangementer samt nytårsnat kan politiet tillade længere  

 åbningstid end nævnt i stk. 1 for restaurationer i politikredsen eller en del  

 af denne.
 Stk. 3. Den stedlige bevillingsmyndighed, jf. § 10, stk. 2, 1.  

 pkt, og stk. 3 og 4, kan med politiets samtykke tillade længere åbningstid,  

 når virksomheden drives på jernbanestationer, lufthavne, skibsekspeditioner,  

 rutebilstationer samt færgers og ruteskibes anløbspladser.
 Stk. 4. Den stedlige bevillingsmyndighed kan med politiets  

 samtykke tillade, at et mindre antal restaurationer har åbent hele døgnet,  

 såfremt det ud fra miljø- og samfundsmæssige samt ordens- og  

 ædruelighedsmæssige hensyn sammenholdt med virksomhedens karakter og  

 driftsform skønnes forsvarligt.
 Stk. 5. Den stedlige bevillingsmyndighed kan inden påbegyndelsen  

 af en virksomhed træffe afgørelse om, at virksomheden skal holdes lukket fra  

 et tidligere tidspunkt end kl. 2, såfremt dette findes påkrævet af  

 miljømæssige hensyn.
 Stk. 6. Den stedlige bevillingsmyndighed kan efter indstilling fra  

 politiet træffe afgørelse om, at bestemte restaurationer og andre  

 serveringssteder skal holdes lukket fra et tidligere tidspunkt end kl. 2,  

 såfremt dette findes påkrævet af hensyn til den offentlige orden eller af  

 ædruelighedsmæssige hensyn.
 Stk. 7. Politiet kan ud fra de hensyn, som er nævnt i stk. 6, med  

 øjeblikkelig virkning begrænse en restaurations åbningstid i op til 30 dage,  

 dog længst indtil den stedlige bevillingsmyndighed har truffet afgørelse om  

 åbningstiden, jf. stk. 6.
Stk. 8. I lukketiden, bortset fra det første kvarter af denne, må  

 ingen uden politiets tilladelse opholde sig i en restaurations lokaler,  

 medmindre dette er nødvendigt for opgørelsen af dagssalgets regnskab og  

 lokalernes rengøring og bevogtning.
I lukketiden vil sammenkomster af  

 foreninger eller sluttede selskaber, rejseselskaber og lignende kun kunne  

 foregå i særlige fra restaurationen adskilte selskabslokaler, medmindre der  

 foreligger tilladelse fra politiet.
Forbud mod servering af stærke drikke § 29. I restaurationer og andre serveringssteder er det forbudt  

 enhver at servere eller lade servere, herunder gennem automater, stærke  

 drikke for personer, der 1) ikke er fyldt 18 år, eller 2) om hvem der er grund til at antage, at de ved yderligere indtagelse af  

 stærke drikke vil give anledning til fare for sig selv eller fare eller  

 ulempe for andre.
 Stk. 2. I restaurationer og andre serveringssteder, hvor der  

 serveres stærke drikke, har bevillingshaveren pligt til på et sted, der er  

 iøjnefaldende for gæsterne, at anbringe opslag om, at det er forbudt at  

 servere stærke drikke for personer, der ikke er fyldt 18 år.
Stk. 3. I restaurationer, hvor der serveres stærke drikke, har  

 bevillingshaveren pligt til at drage omsorg for, at der også er mulighed for  

 at få serveret andre drikke.
Denne pligt omfatter pligt til at føre lyst øl,  

 alkoholfrit øl og kaffe.
Det skal fremgå af prislister, vinkort eller klart  

 læselige opslag, at de nævnte drikkevarer føres.
 Stk. 4. Politiet kan, såfremt det er nødvendigt af hensyn til den  

 offentlige ro og orden, midlertidigt forbyde, at stærke drikke serveres og  

 forhandles i nærmere angivne virksomheder eller i hele politikredsen.
 Stk. 5. Bestemmelsen i stk. 1, nr. 1, gælder ikke servering i  

 selskabslokaler og virksomheder omfattet af § 21, nr. 1.
Virksomheder uden alkoholbevilling § 30. I virksomheder, der ikke har alkoholbevilling, eller som  

 ikke er omfattet af § 20, § 21, nr. 1, eller § 22, stk. 8, må der ikke 1) af gæster, værter eller betjening nydes stærke drikke i  

 serveringslokalerne, 2) stilles lokaler til rådighed til nydelse af stærke drikke.
Stk. 2. Fra de i stk. 1 omhandlede forretningssteder eller fra  

 lokaler, der står i forbindelse hermed, må der ikke sælges eller udleveres  

 stærke drikke.
Dette gælder dog ikke lokaler, der omfattes af § 9, stk. 2,  

 nr. 1.
Forbud mod ophold § 31. Politiet kan under særlige forhold forbyde restauratører og  

 hotelværter at lade personer under 18 år opholde sig som gæster i vedkommende  

 virksomhed.
Stk. 2. Politiet kan forbyde personer, der søger fortjeneste ved  

 prostitution, eller som tidligere i forbindelse med restaurationsbesøg har  

 gjort sig skyldige i strafbare handlinger, at opholde sig som gæster i  

 bestemte virksomheder.
Politiet kan tillige forbyde de pågældende  

 restauratører at modtage disse personer som gæster.
Forstyrrelse af den offentlige orden § 32. I restaurationer, hoteller og andre serveringssteder,  

 hvortil der er offentlig adgang, er det forbudt at udvise støjende, voldelig,  

 fornærmelig eller lignende adfærd, der er egnet til at forstyrre den  

 offentlige orden eller medføre ulempe for andre tilstedeværende eller  

 omboende.
 Stk. 2. Såfremt nogen overtræder stk. 1, skal værten eller dennes  

 stedfortræder påtale forholdet og om fornødent bortvise den pågældende eller  

 tilkalde politiet.
 Stk. 3. Har slagsmål eller anden betydelig uorden fundet sted i en  

 virksomhed omfattet af stk. 1, kan politiet beordre den lukket for resten af  

 dagen.
 Begrænsninger og betingelser for tilladelser m.v.
 § 33. Tilladelser og dispensationer, der gives i medfør af loven,  

 kan efter vedkommende myndigheds bestemmelse begrænses og betinges.
Klage over afgørelser § 34. Politiets afgørelser efter lovens § 26, stk. 2, 7 og 8, §  

 29, stk. 4, og § 31 kan indbringes for justitsministeren.
Andre afgørelser  

 efter denne lov, der træffes af politimesteren, i København af  

 politidirektøren eller magistraten, kan med de i § 35 nævnte undtagelser  

 indbringes for Erhvervs- og Selskabsstyrelsen.
 Stk. 2. Erhvervs- og Selskabsstyrelsens afgørelser kan ikke  

 indbringes for anden administrativ myndighed.
 § 35. Afgørelser truffet af politimesteren, i København af  

 politidirektøren eller magistraten, i medfør af nedenstående bestemmelser kan  

 ikke indbringes for anden administrativ myndighed: § 7, stk. 2, 4 og stk. 5,  

 3. pkt., § 8, stk. 5, § 10, stk. 4, 1. pkt., § 17, stk. 2, § 19, stk. 1, §  

 23, stk. 3, § 24, stk. 3, § 27, stk. 2, § 28, stk. 3, 4, 6, 7 og 8 og § 32,  

 stk. 3.
 § 36. Industriministeren kan fastsætte regler om, at visse  

 afgørelser skal kunne indbringes for et ankenævn.
Kapitel 7 Straffebestemmelser m.v.
§ 37. Med bøde straffes den, der 1) overtræder § 2, stk. 1, 2 og stk. 4, 1. pkt., § 5, stk. 3, § 6, § 8,  

 stk. 1, 2 og 4, § 9, stk. 1, § 10, stk. 1, § 14, stk. 3, 1. pkt., § 16, stk.  

 2, § 18, stk. 2, § 20, stk. 2, 3, 4 og stk. 6, 1. og 2. pkt., § 22, stk. 1,  

 2. pkt., og stk. 5, § 23, stk. 1 og 2, § 24, stk. 1 og 4, § 26, stk. 1, stk.  

 2, 1. pkt., og stk. 7, § 27, stk. 1, 1. pkt., § 28, stk. 1, 1. pkt., og stk.  

 8, § 29, stk. 1, 2 og 3, § 30, stk. 1 og stk. 2, 1. pkt., og § 32, stk. 1 og  

 2, 2) tilsidesætter betingelser eller begrænsninger fastsat af  

 bevillingsmyndigheden i medfør af § 10, stk. 2, 4. pkt., og § 33 eller 3) overtræder forbud i henhold til § 20, stk. 5, § 22, stk. 1, 4. pkt., §  

 23, stk. 3, § 24, stk. 3, § 26, stk. 8, § 27, stk. 2, § 29, stk. 4, og § 31.
 Stk. 2. Under skærpende omstændigheder eller i gentagelsestilfælde  

 kan straffen efter stk. 1 stige til hæfte.
 Stk. 3. Den, der nyder, køber eller på anden måde skaffer sig  

 spise- eller drikkevarer i strid med loven, straffes med bøde.
Stk. 4. I forskrifter, der udstedes i medfør af loven, kan der  

 fastsættes straf af bøde eller hæfte for overtrædelse af bestemmelser i  

 forskrifterne.
Det samme gælder for overtrædelse af forbud givet i medfør af  

 forskrifterne.
Stk. 5. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 virksomheden som sådan.
Er overtrædelsen begået af staten, en kommune eller  

 et kommunalt fællesskab, jf. § 60 i lov om kommunernes styrelse, kan  

 bødeansvar pålægges staten, kommunen eller det kommunale fællesskab.
Stk. 6. Der kan pålægges restauratører, hotelværter,  

 kantineindehavere og disses bestyrere bødeansvar for overtrædelse af § 28,  

 stk. 8, § 29, stk. 1, og af forbud i henhold til § 31, stk. 1, der begås af  

 ansatte i virksomheden, selv om overtrædelsen ikke kan tilregnes dem som  

 forsætlig eller uagtsom.
Er restauratøren, hotelværten eller  

 kantineindehaveren et selskab, jf. § 4, staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges  

 selskabet, staten, kommunen eller det kommunale fællesskab bødeansvar.
For  

 bødeansvaret fastsættes ingen forvandlingsstraf.
§ 38. Politiet har, hvis det skønnes nødvendigt, til enhver tid  

 uden retskendelse adgang til lokaler eller rum, som hører til virksomheder,  

 der omfattes af denne lov.
Dette gælder dog ikke værelser, der er udlejet til  

 overnatning.
Kapitel 8 Ikrafttrædelsesbestemmelser m.v.
 § 39. Loven træder i kraft den 1. oktober 1992.
 Stk. 2. Lov nr. 121 af 25. marts 1970 om restaurations- og  

 hotelvirksomhed m.v., jf. lovbekendtgørelse nr. 186 af 25. marts 1988, som  

 ændret senest ved lov nr. 936 af 27. december 1991, ophæves.
 Stk. 3. Tidligere udstedte næringsbreve som restauratør og  

 hotelvært giver fremtidig alene adgang til at drive virksomhed fra allerede  

 etablerede forretningssteder.
 Stk. 4. Alkoholbevillinger, tilladelser, dispensationer og forbud  

 givet inden lovens ikrafttræden bevarer deres gyldighed, jf. dog stk. 5.
 Stk. 5. Tilladelser givet inden lovens ikrafttræden til at holde  

 restaurationer åbne længere end til kl. 2 bortfalder 2 år efter lovens  

 ikrafttræden.
 Stk. 6. Den stedlige bevillingsmyndighed kan indtil 1 år efter  

 lovens ikrafttræden træffe afgørelse om, at en igangværende virksomhed skal  

 holdes lukket fra et tidligere tidspunkt end kl. 2, såfremt dette findes  

 påkrævet af miljømæssige hensyn.
 Stk. 7. I lov om frikommuner, jf. lovbekendtgørelse nr. 644 af 12.  

 december 1991, som ændret ved lov nr. 940 af 27. december 1991, ophæves § 21  

 b.
 § 40. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Lovforslaget og de hertil knyttede bemærkninger bygger på  

 Restaurationslovsudvalgets betænkning nr. 1206, der er afgivet i juni 1990.
 Restaurationslovsudvalget blev nedsat af industriministeren den 18. juli  

 1986. Baggrunden var, at Folketingets Erhvervsudvalg i en betænkning af 30.  

 april 1986 over et forslag til lov om ændring af restaurationsloven  

 (afskaffelse af Landsbevillingsnævnet som ankeinstans over  

 kommunalbestyrelsens afgørelser) havde givet udtryk for, at der var nogen  

 utilfredshed med nogle af lovens bestemmelser, herunder bestemmelsen om  

 lejlighedstilladelser (FT 1985-86, tillæg B sp. 1445).
 Den 1. november 1989 blev kommissoriet ændret således, at udvalget fik til  

 opgave at fremsætte forslag om en mere gennemgribende regelsanering af loven.
 Den 12. februar 1990 blev kommissoriet udvidet således, at udvalget  

 tillige fik til opgave at overveje, om reglerne om lejlighedstilladelser kan  

 afbureaukratiseres og forenkles.
 I Restaurationslovsudvalget var repræsentanter for Industriministeriet,  

 Foreningen af Politimestre i Danmark, Politidirektøren i København,  

 Kommunernes Landsforening, Københavns og Frederiksberg kommuner,  

 Centralforeningen af Hotelværter og Restauratører i Danmark, Danmarks  

 Restaurant- og Cafeteriaforening, Hotel- og Restaurationspersonalets  

 Samvirke, Tjenerforbundet i Danmark, Danmarks Turistråd, Afholdsselskabernes  

 Landsforbund, Idrættens Fællesråd, Børne- og Ungdomsorganisationernes Samråd,  

 Danmarks Tivoli Forening og Sammenslutningen af By- og Markedsfester i  

 Danmark.
 Lovforslaget er fremsat stort set på grundlag af indstillingen fra  

 udvalgets flertal.
2. Lovforslagets indhold Ved lovforslaget tilstræbes, at restaurations- og hotelvirksomhed og  

 dermed sidestillet virksomhed fortsat skal drives under iagttagelse af  

 samfundsmæssige, ædruelighedsmæssige og ordensmæssige hensyn.
Det tilsigtes  

 endvidere generelt at lette administrationen af loven.
 Lovforslaget opretholder reglen om, at der kræves næringsbrev for at kunne  

 drive restaurationsvirksomhed, idet det ellers ikke vil være muligt at hindre  

 straffede personer i at drive sådan virksomhed.
 Nedenfor redegøres for de væsentligste ændringer i forhold til den  

 gældende lov.
 1. Det foreslås, at udlejning af lokaler til selskaber, der selv sørger  

 for serveringen (gældende lovs § 1, stk. 1, nr. 3), ikke skal være omfattet  

 af loven.
2. Adgangen til at dispensere fra lovens bestemmelser, der efter den  

 gældende lov tilkommer Erhvervs- og Selskabsstyrelsen, er efter forslaget i  

 almindelighed henlagt til den myndighed, som i øvrigt skal træffe afgørelse  

 om, hvorvidt betingelserne for at drive virksomheden er opfyldt.
Det gælder  

 forslagets § 3, stk. 4, § 7, stk. 1, § 14, stk. 2, og § 18, stk. 3.
3. Med forslagets § 5, stk. 1, indføres en ordning, hvorefter ansøgere  

 altid kan rette henvendelse til politiet, i København magistraten.
Disse  

 myndigheder vil sende ansøgningen videre, hvis en anden myndighed skal  

 behandle denne.
 4. I tilfælde, hvor der efter den gældende lov kræves tilladelse fra  

 politiet, kræves efter forslaget ikke tilladelse, men politiet har mulighed  

 for at forbyde forholdet, hvis der skønnes at være anledning hertil, jf. §§  

 20, 22, 23, 24 og 26.
 5. Det foreslås, at der skal næringsbrev til hvert forretningssted.
6. Det foreslås, at der indføres hjemmel til at nægte at udstede  

 næringsbrev samt hjemmel til at fratage retten til at drive næring, såfremt  

 ansøgeren respektive den næringsdrivende har betydelig forfalden gæld til det  

 offentlige.
Et sådant forslag er allerede fremsat for så vidt angår den  

 gældende lov, jf. § 12 i lovforslag L 81, der blev fremsat den 30. oktober  

 1991. Bortset fra redaktionelle ændringer svarer bestemmelserne i § 3, stk.  

 2, 1. pkt., og § 7, stk. 2-4, i dette lovforslag til bestemmelserne i § 12 i  

 lov nr. 936 af 27. december 1991 om ændring af forskellige lovbestemmelser om  

 erhvervsudøvelse på grundlag af autorisation m.v.
Herudover indeholder § 4,  

 stk. 1, i lovforslaget mulighed for at nægte at udstede næringsbrev, såfremt  

 det selskab, hvortil der søges næringsbrev, har betydelig forfalden gæld til  

 det offentlige eller såfremt direktører eller flertallet af  

 bestyrelsesmedlemmer i selskabet har betydelig forfalden gæld til det  

 offentlige.
 7. Bestemmelsen i den gældende lovs § 7, stk. 3, om, at næringsbrevet skal  

 afleveres til den udstedende myndighed, hvis retten efter næringsbrevet er  

 bortfaldet, er ikke medtaget i forslaget.
8. Efter forslagets § 10 (gældende lovs § 11) er det fortsat  

 kommunalbestyrelsen, der træffer afgørelse om, hvorvidt alkoholbevilling kan  

 gives.
Kommunalbestyrelsen kan fortsat lade afgørelse træffe af et  

 bevillingsnævn, men vil efter forslaget også kunne delegere sin kompetence  

 til et af de af kommunalbestyrelsen nedsatte udvalg eller til den kommunale  

 administration.
En sådan mulighed for delegation har kommunalbestyrelsen på  

 andre områder.
 9. De hensyn, som bevillingsmyndigheden skal iagttage ved afgørelsen af,  

 om alkoholbevilling kan gives, er optaget i forslagets § 12. Der skal ikke -  

 som efter den gældende lov - udstedes cirkulærer, der giver detaillerede  

 regler herom.
10. Bestemmelserne om kantinevirksomhed i § 20 foreslås forenklet ved at  

 ophæve kravet om, at kantiner kun må drives af virksomheden eller af en  

 sammenslutning af de beskæftigede.
Bestemmelsen om, at øl og bordvin ikke må  

 serveres uden for de fastsatte spisetider, foreslås ophævet.
 11. Efter forslagets § 21 kræves der ikke næringsbrev til privates  

 udlejning af værelser til turister (bed and breakfast), hvis der ikke  

 overnatter gæster i mere end 3 værelser med tilsammen højst 8 sengepladser,  

 og der ikke serveres stærke drikke.
12. Efter forslagets § 22 er bestemmelserne om lejlighedstilladelse  

 forenklet, således at mindre arrangementer af foreningsmæssig karakter kan  

 afholdes uden tilladelse, forudsat at der kun serveres de spise- og  

 drikkevarer, som er nævnt i forslagets § 22, stk. 1. Ved visse arrangementer  

 stilles der krav om, at en bevillingshaver skal medvirke.
Dette krav krav kan  

 dog fraviges, såfremt ingen restauratør vil påtage sig serveringen, eller der  

 i øvrigt foreligger særlige forhold.
13. Efter den gældende lovs § 25 fastsætter Erhvervs- og Selskabsstyrelsen  

 regler om indretning og benyttelse af lokaler, der anvendes i forbindelse med  

 den af loven omfattede virksomhed.
Disse hensyn varetages i vidt omfang i  

 anden lovgivning.
Efter forslaget til § 25 er der fortsat hjemmel til at  

 fastsætte bestemmelser herom.
Denne hjemmel vil kun blive benyttet, hvis der  

 ikke i anden lovgivning er givet regler om lokaler, som er omfattet af loven,  

 og der er behov for regler herom.
14. Efter forslagets § 26 kan der opstilles 3 spilleautomater, såvel  

 gevinstgivende som ikke gevinstgivende, uden tilladelse.
Opstilling af flere  

 automater kan kun ske med politiets tilladelse.
Kommunerne har fastsat afgifter af vidt forskellige størrelser.  

 Handelsministeriet har i 1973 meddelt Folketingets Ombudsmand, at man var  

 indstillet på ved en ændring af restaurationsloven at tage spørgsmålet om  

 afgift op, således at der tilvejebringes en ensartet retstilstand i hele  

 landet.
Det foreslås, at der i loven fastsættes bestemmelser om de  

 højestebeløb, der kan opkræves for opstilling af spilleautomater.
15. Kompetencen til at træffe afgørelser om åbningstiden foreslås overført  

 fra politiet til den stedlige bevillingsmyndighed.
Afgørelserne vil herefter  

 ikke længere kunne indbringes for Erhvervs- og Selskabsstyrelsen.
Dette  

 betyder en styrkelse af det kommunale selvstyre og en forenkling af  

 administrationen.
Efter forslaget vil den almindelige lukketid være fra kl. 2 til kl. 5,  

 medens den efter den gældende lov er fra kl. 24 til kl. 5. I visse tilfælde  

 kan der fastsættes en tidligere lukketid, hvis det er påkrævet.
Der er  

 tillige mulighed for at give nogle restaurationer tilladelse til at holde  

 åbent hele døgnet.
3. Høring Såvel lovforslaget som betænkning nr. 1206 har været sendt i høring hos  

 følgende myndigheder og organisationer:
 Arbejdsministeriet, Boligministeriet, Finansministeriet,  

 Forsvarsministeriet, Indenrigsministeriet, Justitsministeriet,  

 Kulturministeriet, Miljøministeriet, Skatteministeriet, Socialministeriet,  

 Sundhedsministeriet, Trafikministeriet, Centralforeningen af Hotelværter og  

 Restauratører i Danmark, Danmarks Restaurant- og Cafeteriaforening, Hotel- og  

 Restaurationspersonalets Samvirke/Restaurations- og Bryggeriarbejder  

 Forbundet, Afholdsselskabernes Landsforbund, Danmarks Turistråd, Foreningen  

 af Politimestre i Danmark, Politidirektøren i København, Kommunernes  

 Landsforening, Københavns Magistrat, Frederiksberg kommunalbestyrelse,  

 Idrættens Fællesråd, Børne- og Ungdomsorganisationernes Samråd,  

 Sammenslutningen af By- og Markedsfester i Danmark, Danmarks Tivoli Forening,  

 Landsbevillingsnævnet, Veterinærdirektoratet, Amtsrådsforeningen,  

 Bryggeriforeningen, Detailhandelens Fællesråd, Det Danske Handelskammer,  

 Håndværksrådet, Industrirådet, Handels- og Kontorfunktionærernes Forbund i  

 Danmark, Fællesforeningen for Danmarks Brugsforeninger, Danske  

 Andelsselskaber, Arbejderbevægelsens Erhvervsråd, Det Kooperative  

 Fællesforbund, Forbrugerrådet, Dansk Automat Brancheforening, Turismens  

 Fællesråd, Danmarks Rejsebureau Forening, Danish Convention Bureau,  

 Landsudvalget Loyal Handel, Kantineledernes Landsklub, Kooperative  

 Marketenderiers Samvirke, Foreningen af Huse i Danmark og Vin og Spiritus  

 Organisationen i Danmark (V.S.O.D.).
 Herudover har følgende været hørt om betænkning nr. 1206: Erhvervs- og  

 Selskabsstyrelsen, Konkurrencerådet, Søfartsstyrelsen, Planstyrelsen, DSB og  

 Københavns Lufthavnsvæsen.
 Der er på baggrund af de modtagne svar foretaget enkelte ændringer i  

 lovforslaget i forhold til det i betænkningen indeholdte udkast.
4. Administrative og økonomiske konsekvenser Lovforslaget vil medføre administrative forenklinger ved, at  

 dispensationer fra loven i almindelighed gives af den myndighed, der i øvrigt  

 behandler sagen.
Forslaget vil medføre mindre administration hos Erhvervs- og  

 Selskabsstyrelsen.
Til gengæld forventes antallet af fortolkningssager i en  

 overgangsperiode at stige.
Det skønnes ikke, at lovforslaget vil medføre  

 forøgede udgifter for de kommunale myndigheders administration.
Lovforslaget indfører maksimumsgrænser for de afgifter, kommunerne kan  

 opkræve for spilleautomater.
Maksimumsafgiften er fastsat således, at det kun  

 er et fåtal af kommuner, der ligger over denne grænse.
Da afgiftsprovenuet  

 samtidig udvides, idet der indføres hjemmel til at opkræve afgifter på  

 ikke-gevinstgivende spilleautomater, skønnes forslaget at være provenumæssigt  

 neutralt.
Bemærkninger til lovforslagets enkelte bestemmelser Til § 1 Efter forslagets stk. 1, nr. 3, omfatter loven også servering ved  

 enkeltstående arrangementer, der er omfattet af § 22, uanset at der ikke er  

 tale om erhvervsvirksomhed.
 Efter forslagets stk. 1, nr. 4, omfatter loven også udlevering af stærke  

 drikke uden vederlag til nydelse på eller ved forretningsstedet, jf. § 24.
Bestemmelsen i den gældende lovs § 1, stk. 1, nr. 3, hvorefter loven  

 omfatter udlejning af lokaler til selskaber, der selv sørger for serveringen,  

 er udgået.
Bestemmelsen blev indført ved beværterlov nr. 207 af 7. juni 1958  

 med den begrundelse, at udskænkning af stærke drikke i lejede lokaler derved  

 ville blive omfattet af den dagældende omsætningsafgiftslov.
Der betales ikke  

 længere særlig afgift ved servering af stærke drikke i  

 restaurationsvirksomheder.
Der er derfor ikke grund til, at udlejning af  

 sådanne lokaler skal være omfattet af restaurationsloven.
Stk. 3 er ny.
Definitionen af servering er i overensstemmelse med gældende  

 praksis.
Som eksempel på en virksomhed, der vil være omfattet af loven, kan  

 nævnes en virksomhed, i hvilken der er opstillet borde eller stole med  

 henblik på, at kunderne kan indtage spise- og drikkevarer på stedet.
I  

 overensstemmelse med hidtidig praksis er salg fra en isbod ikke omfattet af  

 loven.
 Stk. 4 svarer til den gældende lovs § 12.
Til § 2 Kravet i stk. 1 om næringsbrev til hvert forretningssted gør det muligt  

 at efterprøve, om betingelserne for næringsbrevets udstedelse er til stede,  

 hver gang et nyt forretningssted etableres.
 Stk. 2 svarer til den gældende lovs § 2, stk. 2.
 Ændringen i stk. 3 er en følge af, at der efter stk. 1 kræves næringsbrev  

 til hvert forretningssted.
Stk. 4 svarer til den gældende lovs § 2, stk. 4, bortset fra 1. pkt., hvor  

 den ændrede formulering er en følge af, at lovforslaget ikke indeholder  

 bestemmelser om godkendelse af restaurationslokaler.
Eventuelt krav om  

 godkendelse overlades til anden myndighed, f.eks. brandmyndigheden og  

 levnedsmiddelkontrollen.
Til § 3 I stk. 1 stilles der ikke som i den gældende lovs § 3, stk. 1, krav om  

 dansk indfødsret for at kunne få næringsbrev.
I praksis gives der  

 dispensation fra kravet om indfødsret i alle tilfælde, hvor ansøgeren har  

 opholds- og arbejdstilladelse her i landet.
Har en ansøger ikke opholds- og  

 arbejdstilladelse, kan den pågældende allerede af den grund ikke drive  

 virksomhed her i landet.
I stk. 1, nr. 3, stilles som betingelse for at få næringsbrev, at  

 ansøgeren ikke har anmeldt betalingsstandsning eller er under konkurs.
Herved  

 sikres, at både restauratører med alkoholbevilling og restauratører uden  

 alkoholbevilling opfylder et i økonomisk henseende mindstekrav, hvorved  

 risikoen for uforsvarlig drift, herunder ulovligheder i virksomheden, må  

 antages at blive mindre.
 I stk. 2, 1. pkt., foreslås det, at der indføres hjemmel til at nægte at  

 udstede næringsbrev, såfremt ansøgeren har betydelig forfalden gæld til det  

 offentlige.Bortset fra en redaktionel ændring svarer forslaget til § 12, nr.  

 1, i lov nr. 936 af 27. december 1991.
 Stk. 2, 2. pkt., svarer til den gældende lovs § 3, stk. 4.
Stk. 3 om bortfald af bopælskravet tilsigter ikke nogen realitetsændring.  

 Det er kun EF-statsborgere, der er undtaget fra bopælskravet, jf. § 1 i  

 bekendtgørelse nr. 205 af 22. april 1976 om ret for EF-statsborgere m.v. til  

 næring efter næringsloven og restaurationsloven.
Bekendtgørelsen er udstedt i  

 medfør af § 5 i lov nr. 447 af 11. oktober 1972 om Danmarks tiltrædelse af De  

 Europæiske Fællesskaber.
I stk. 4 er kompetencen til at dispensere fra betingelserne i stk. 1, nr.  

 1 og 2, henlagt til den myndighed, der udsteder næringsbrevet.
Fra kravet i  

 stk. 1, nr. 3, kan der ikke dispenseres.
Stk. 4, 2. pkt., svarer til den  

 gældende lovs § 3, stk. 3, 2. pkt.
Til § 4 Stk. 1, 1. pkt., er ændret således, at det også for aktieselskaber og  

 anpartsselskaber er en betingelse for at få næringsbrev, at direktørerne og  

 flertallet af bestyrelsesmedlemmerne opfylder betingelserne i § 3, ligesom  

 det er tilfældet med andre selskaber, foreninger m.v. ifølge stk. 1, 2. pkt.  

 Det følger af henvisningen til § 3, at næringsbrev kan nægtes, såfremt  

 direktører eller flertallet af bestyrelsesmedlemmer f.eks. ikke opfylder  

 kravet om, at de ikke må have betydelig forfalden gæld til det offentlige.  

 Det foreslås, at udstedelse af næringsbrev til selskaber, foreninger m.v.  

 tillige kan nægtes, såfremt selskabet, foreningen m.v. har betydelig  

 forfalden gæld til det offentlige.
 Hvis en virksomhed kun har en bestyrelse, eller hvis en virksomhed hverken  

 har en bestyrelse eller en direktion, må spørgsmålet om hvor mange personer,  

 der skal opfylde betingelserne i § 3, afgøres i det enkelte tilfælde.
 Indføjelsen af fonde i 2. pkt. er af redaktionel karakter.
 Stk. 2 svarer til den gældende lovs § 4, stk. 2.
 Udenlandske selskaber m.v., der er omfattet af De Europæiske Fællesskabers  

 regler om etablering, kan gennem filialer drive virksomhed i henhold til  

 restaurationsloven, jf. § 3 i bekendtgørelse nr. 205 af 22. april 1976 om ret  

 for EF-statsborgere m.v. til næring efter næringsloven og restaurationsloven.
Til § 5 Forslagets stk. 1 tilsigter en lettelse for borgerne, idet de fremover  

 har mulighed for at indgive alle ansøgninger til samme myndighed.  

 Politimesteren, i København magistraten, vil, hvis sagens afgørelse ikke er  

 henlagt til disse myndigheder, drage omsorg for, at sagen sendes til den  

 myndighed, der skal behandle sagen (en kommunal myndighed,  

 Landsbevillingsnævnet eller Erhvervs- og Selskabsstyrelsen). Forslaget vil  

 endvidere medføre en vis administrativ forenkling, idet politimesteren ved  

 sagens videresendelse samtidig kan afgive sin udtalelse.
Stk. 2 svarer til den gældende lovs § 5, stk. 2. Der er dog ikke længere  

 hjemmel til at udstede duplikateksemplar.
Behovet herfor er bortfaldet, efter  

 at der kræves næringsbrev til hvert forretningssted, jf. forslagets § 2, stk.  

 1.
 Efter stk. 3 kræves, at indehaverens navn skal være anført på  

 forretningssteder og automater, således at det er iøjnefaldende for kunderne.  

 Det kræves således ikke som efter den gældende lovs § 5, stk. 3, at  

 næringsbrevet skal være ophængt på forretningsstedet.
Til § 6 § 6 svarer til den gældende lovs § 6.
 Ændringen i stk. 1 er en følge af ændringen i § 2, stk. 1.
 Efter praksis kan restauratører også sælge tobaksvarer til gæsternes  

 behov.
Adgangen til salg ud af huset er et accessorium til serveringsvirksomheden  

 i restaurationen.
Der vil således kun kunne sælges stærke drikke ud af huset,  

 hvis der serveres stærke drikke i restaurationen, jf. bemærkningerne til §  

 10.
Til § 7 Stk. 1 svarer til den gældende lovs § 7, stk. 1, med den undtagelse, at  

 dispensationskompetencen er tillagt politimesteren, i København magistraten,  

 i stedet for Erhvervs- og Selskabsstyrelsen.
Næringsbrev bør normalt  

 bortfalde, når betingelserne for dets meddelelse ikke længere er til stede.  

 Næringsbrev bortfalder således også, hvis indehaveren kommer under  

 konkursbehandling.
Ved en betalingsstandsning - i modsætning til ved en konkurs - mister en  

 restauratør ikke hele rådigheden over virksomheden, selv om restauratøren  

 bliver sat under et af skifteretten beskikket tilsyn.
Et krav om  

 næringsbrevets bortfald i tilfælde af betalingsstandsning vil fratage  

 restauratøren muligheden for at forbedre virksomhedens økonomiske situation.  

 At betalingsstandsning ikke medfører bortfald af næringsbrev gælder også,  

 hvis et selskab eller et selskabs direktører og bestyrelsesmedlemmer anmelder  

 betalingsstandsning.
I stk. 2-4 indføres der hjemmel til at fratage retten til at drive næring  

 efter loven, såfremt den næringsdrivende har betydelig forfalden gæld til det  

 offentlige.
Bortset fra redaktionelle ændringer svarer de foreslåede  

 bestemmelser til § 12, nr. 2, i lov nr. 936 af 27. december 1991.
Efter den gældende lovs § 7, stk. 3, skal næringsbrevet og eventuelle  

 duplikatseksemplarer afleveres til den myndighed, der har udstedt det, hvis  

 retten til næringsbrevet er bortfaldet eller frakendt.
Denne bestemmelse  

 foreslås ophævet, da den ikke har praktisk betydning, og det er en  

 administrativ forenkling, at myndigheden ikke skal modtage næringsbreve.
 Stk. 5 svarer til den gældende lovs § 8.
Til § 8 Bestemmelserne svarer til den gældende lovs § 9, bortset fra ændringer af  

 redaktionel karakter.
Til § 9 Stk. 1 svarer til den gældende lovs § 16, stk. 1, 1. pkt.
Det er dog nu  

 anført, at der også skal være selvstændig indgang til restaurationslokalet.  

 En bestemmelse herom findes i § 1 i bekendtgørelse nr. 483 af 27. september  

 1974 om restaurations- og hotellokaler m.v.
Det foreslås, at bestemmelsen om  

 adgangsforholdene til en restauration optages i loven.
Medens den gældende  

 lovs § 16, stk. 1, 1. pkt., kræver, at salgslokaler har særskilt adgang fra  

 gaden, foreslås det, at lokalerne har indgang fra et sted, hvortil der er  

 offentlig adgang.
Herved er det gjort tydeligt, at adgangen også kan være  

 f.eks. fra det offentligt tilgængelige gangareal i et butikscenter.
Stk. 2, nr. 1-3, træder i stedet for den gældende lovs § 16, stk. 1, 2.  

 pkt.
I den gældende lov er det fastsat, at lokaler i hoteller, stormagasiner  

 og forretninger af lignende størrelse samt lokaler i idrætshaller og  

 foreningslokaler undtages fra bestemmelserne i stk. 1, 1. pkt., efter nærmere  

 af Erhvervs- og Selskabsstyrelsen fastsatte retningslinier.
Bestemmelser  

 herom findes i bekendtgørelse nr. 451 af 30. august 1974 om  

 restaurationslokaler i stormagasiner m.v.
Bestemmelser om disse forhold  

 foreslås optaget i loven.
De foreslåede bestemmelser svarer til de gældende  

 bestemmelser.
Stk. 2, nr. 4, træder i stedet for den gældende lovs § 16, stk. 2, og er  

 en undtagelse fra stk. 1 for så vidt angår udstillinger, hvor der finder  

 næringsvirksomhed sted.
Det er ikke længere nogen betingelse, at der ikke  

 finder servering sted, eller at der kun er adgang for en særlig indbudt  

 kreds, hvilket er tilfældet efter den gældende lovs § 16, stk. 2.
Normalt må der ikke sælges varer fra udstillinger.
Salg, herunder  

 bestillingsoptagelse, på udstillinger kan dog ske efter tilladelse fra  

 Erhvervs- og Selskabsstyrelsen, jf. næringslovens § 15.
 Efter stk. 3 vil det ved bekendtgørelse kunne fastsættes, at der er adgang  

 til at drive restaurationsvirksomhed i forretninger med mindre salgsareal end  

 800 m2, ligesom det vil kunne fastsættes, at der i de lokaler, som er nævnt i  

 stk. 2, nr. 2 og 3, kan sælges varer i videre omfang, end lovforslaget giver  

 mulighed for.
Til § 10 Bestemmelsen træder i stedet for den gældende lovs § 11.
Alkoholbevilling gives af kommunalbestyrelsen efter forhandling med  

 politiet.
I tilfælde, hvor der kan være tvivl om, til hvem alkoholbevilling  

 skal gives, må der lægges vægt på, at alkoholbevilling skal udstedes til den,  

 for hvis regning og risiko virksomheden drives.
Efter forslagets stk. 2 gælder alkoholbevilling principielt for et tidsrum  

 af 8 år, men kan efter stk. 2, 4. pkt., efter omstændighederne begrænses og  

 betinges.
Der kan ikke opstilles begrænsninger eller betingelser, der ikke  

 kan motiveres af de hensyn, som loven skal varetage.
Der vil være hjemmel til at begrænse en alkoholbevilling f.eks. til kun at  

 give adgang til servering af øl (af skatteklasse I) og bordvin.
Sådan  

 begrænsning vil også kunne ske for f.eks. klubhuse i idrætsforeninger og i  

 sportshaller.
Bevillingen vil tillige kunne begrænses til kun at give adgang  

 til servering for den personkreds, der benytter vedkommende lokalitet.
Bevillingen vil kunne betinges af, at bestemte direktions- eller  

 bestyrelsesmedlemmer forbliver i et selskabs ledelse, eller at  

 selskabskapitalen forbliver på bestemte hænder.
Sker der i sådanne tilfælde  

 ændringer i ledelsen eller kapitalbesiddelsen, er bevillingens fortsatte  

 gyldighed betinget af bevillingsmyndighedens positive vurdering af de ændrede  

 forhold.
Om pligt til at anmelde ændringer i ledelsens sammensætning eller i  

 kapitalbesiddelsen henvises til forslagets § 14, stk. 3, jf. § 18, stk. 1,  

 nr. 6.
 En alkoholbevilling vil ikke kunne begrænses til kun at give adgang til  

 salg af stærke drikke ud af huset, jf. bemærkningerne til § 6.
Efter den gældende lovs § 11, stk. 2, kan afgørelser, der efter  

 restaurationsloven skal træffes af kommunalbestyrelsen, træffes af et af  

 kommunalbestyrelsen i dette øjemed nedsat bevillingsnævn.
Det er antaget, at  

 denne formulering forhindrer, at kommunalbestyrelsen kan delegere sin  

 kompetence til økonomiudvalget, et stående udvalg eller den kommunale  

 administration.
Med den foreslåede formulering af stk. 3 tilsigtes, at kommunalbestyrelsen  

 på sædvanlig måde kan træffe beslutning om delegation inden for den kommunale  

 organisation.
Delegation vil således kunne ske til økonomiudvalget, et  

 stående udvalg eller den kommunale administration.
Kommunalbestyrelsen vil også fortsat kunne nedsætte et bevillingsnævn til  

 at træffe afgørelse i sager om alkoholbevilling.
Nævnets afslag vil i så fald  

 kunne indbringes for kommunalbestyrelsen, som dog også som klageinstans vil  

 kunne overlade afgørelsen til et udvalg eller den kommunale administration.
I  

 København, hvor en borgmester er formand for bevillingsnævnet, er det dog den  

 samlede magistrat, der er klageinstans.
 I forbindelse med behandling af bevillingsansøgninger vil kommunen kunne  

 rette henvendelse til restaurationsbranchens hovedorganisationer eller lokale  

 brancheorganisationer for råd og vejledning af faglig art.
Der er i medfør af § 21 b i lov om frikommuner godkendt  

 frikommuneregulativer for Hasle, Fåborg og Ebeltoft kommuner, hvorefter  

 afgørelser om meddelelse af alkoholbevilling træffes af kommunens  

 økonomiudvalg, jf.
Industriministeriets bekendtgørelser nr. 601, 602 og 603  

 af 14. september 1989. Frikommuneregulativerne er gældende indtil 31.  

 december 1993.
Som følge af forslagets § 10, stk. 2, kan kommunalbestyrelsen delegere sin  

 kompetence i sager om alkoholbevilling til udvalg og administration.  

 Bestemmelsen i § 21 b i lov om frikommuner bliver derved overflødig.
Det er  

 derfor foreslået, at bestemmelsen ophæves, jf. forslagets § 39, stk. 7. De  

 nævnte frikommuneregulativer bortfalder herefter.
Til § 11 Bestemmelserne svarer til den gældende lovs § 13.
 Bestemmelsen i stk. 2, nr. 2, gælder også amtskommuner.
Til § 12 Bevillingsmyndigheden kan være kommunalbestyrelsen, bevillingsnævnet, et  

 af kommunalbestyrelsen nedsat udvalg, den kommunale administration eller  

 Landsbevillingsnævnet, jf. § 10, stk. 2-4, og § 11.
Bestemmelsen angiver hvilke hensyn, bevillingsmyndigheden kan lægge vægt  

 på ved afgørelsen af, om alkoholbevilling kan meddeles, og svarer til den  

 gældende lovs § 14, stk. 3, bortset fra, at Erhvervs- og Selskabsstyrelsen  

 ikke længere skal fastsætte retningslinier herom.
I medfør af den gældende  

 lovs § 14, stk. 3, er givet retningslinier i cirkulære nr. 73 af 26. april  

 1978, cirkulæreskrivelse nr. 66 af 5. april 1982 og vejledning nr. 64 af 24.  

 juni 1986. Disse cirkulærer bortfalder ved lovens ikrafttræden.
Det er  

 herefter i forslaget nærmere konkretiseret, hvorledes disse hensyn kan  

 tilgodeses.
Nr. 1 svarer til den gældende lovs § 14, stk. 1, 2. pkt., nr. 4, og stk.  

 2, 2. pkt., om den af bevillingsansøgeren, direktion og bestyrelsesmedlemmer  

 udviste vandel.
Vandelskravet er udvidet til også at omfatte andre, der kan  

 øve en bestemmende indflydelse på virksomhedens drift.
Derved opnås, at det  

 kan forhindres, at personer, der ikke opfylder vandelskravet, i realiteten  

 alligevel driver restaurationsvirksomhed gennem en anden person, der formelt  

 har de nødvendige adkomster.
 Nr. 2 svarer til den gældende lovs § 14, stk. 3, litra a.
Nr. 3 svarer til den gældende lovs § 14, stk. 3, litra b.
Det har hidtil  

 været antaget, at de hensyn, som restaurationsloven skal varetage, ikke kan  

 medføre, at en alkoholbevilling skal kunne betinges af, at der stilles  

 sikkerhed for betaling af gæld til det offentlige.
Dette kræves ikke for  

 andre brancher.
Imidlertid har det vist sig, at enkelte restauratører, der  

 kun holder deres restaurationer åbne i sommerperioden, efter at have opnået  

 store indtægter lukker restaurationen uden at betale moms og  

 A-skatterestancer.
Restancerne må ofte afskrives af det offentlige.
Der vil i  

 medfør af forslagets § 10, stk. 2, 4. pkt., i sådanne tilfælde, hvor der må  

 antages at være overvejende sandsynlighed for, at en virksomhed vil ophøre,  

 uden at der betales skyldig moms og skat, kunne stilles krav om sikkerhed for  

 gæld til det offentlige, f.eks. ved bankgaranti eller depositum på f.eks.  

 50.000 kr.
 Nr. 4 svarer til den gældende lovs § 14, stk. 3, litra c.
 Nr. 5 svarer til den gældende lovs § 14, stk. 3, litra d.
Nr. 6, der er ny, medtager hensynet til at undgå uforsvarlig  

 restaurationsdrift eller andre ædruelighedsmæssige eller ordensmæssige  

 problemer som følge af en for stærk lokal koncentration af restaurationer med  

 alkoholbevilling.
Herved vil restauratører som følge af konkurrencen kunne  

 fristes til »hård udskænkning« af stærke drikke.
Koncentration af  

 restaurationer giver kun grundlag for nægtelse af alkoholbevilling, hvis der  

 kan befrygtes ædrueligheds- eller ordensmæssige problemer.
Det kan i andre  

 tilfælde være en fordel, at restaurationer ligger samlet i visse kvarterer.
 Nr. 7 svarer til den gældende lovs § 14, stk. 3, litra e.
 I bemærkningerne til forslagets § 10 er nærmere redegjort for adgangen til  

 at begrænse og betinge en alkoholbevilling.
 Ved afgørelsen af, om en alkoholbevilling kan fornys, bør  

 bevillingsmyndigheden tage hensyn til den investering, som vedkommende  

 bevillingshaver har foretaget i virksomheden, og der bør gives en frist til  

 afhændelse af virksomheden, hvis bevillingen ikke kan fornys.
Til § 13 Bestemmelserne svarer til den gældende lovs § 14, stk. 1, bortset fra  

 redaktionelle ændringer.
Bestemmelsen om, at aldersbetingelsen kun er 23 år  

 for personer, der har afsluttet en uddannelse inden for hotel- og  

 restaurationsfaget, er dog ny.
Efter forslagets § 3, stk. 1, nr. 2, kræves, at personer for at få  

 næringsbrev skal være myndige, men der er i § 3, stk. 4, hjemmel til at  

 dispensere.
Der er ikke hjemmel til at dispensere fra kravet om myndighed i §  

 13, stk. 1, nr. 3. Der er heller ikke hjemmel til at dispensere fra  

 betingelserne i § 13, stk. 1, nr. 1 og 2.
 Med kravet om, at ansøgeren har næringsbrev, følger bl.a., at ansøgeren  

 ikke må være under konkurs, jf. § 3, stk. 1, nr. 3, sammenholdt med § 7, stk.  

 1.
Til § 14 Stk. 1 og 2 svarer til den gældende lovs § 14, stk. 2, 1., 2. og 3. pkt.,  

 bortset fra at kompetencen til at dispensere er tillagt bevillingsmyndigheden  

 i stedet for Erhvervs- og Selskabsstyrelsen.
I stk. 3 er anmeldelsespligten i forhold til den gældende lovs § 14, stk.  

 2, 4. pkt., udvidet til også at omfatte aktionærer eller anpartshavere, der  

 opnår 30 pct. eller mere af selskabskapitalen.
Denne udvidelse af  

 anmeldelsespligten er begrundet i hensynet til kontrol med, at en af  

 bevillingsmyndigheden stillet betingelse, f.eks. om at aktier eller anparter  

 skal indehaves af bestemte personer, overholdes.
Til § 15 Bestemmelserne svarer til den gældende lovs § 14, stk. 5, bortset fra  

 redaktionelle ændringer.
Til § 16 Stk. 1 svarer til den gældende lovs § 14, stk. 4, 1. pkt. § 14, stk. 4,  

 2. pkt., om fornyelse af bevillinger udstedt første gang før 1. oktober 1963  

 er ikke medtaget.
Erhvervs- og Selskabsstyrelsen vil, hvis spørgsmålet bliver  

 aktuelt, kunne tillade fornyelse efter forslagets § 16, stk. 1.
 Stk. 2 svarer til den gældende lovs § 14, stk. 6 og 7, bortset fra  

 redaktionelle ændringer.
 Stk. 3 svarer til den gældende lovs § 14, stk. 8.
Stk. 4 og 5 svarer til den gældende lovs § 14, stk. 9, der omfatter  

 alkoholbevilling for såvel personer som selskaber.
Forslagets stk. 4 gælder  

 for personer og stk. 5 for selskaber.
Forbudet mod, at personer kan få  

 alkoholbevilling, er foreslået udvidet til også at gælde personer, der er  

 medlem af direktion eller bestyrelse i selskaber, som fremstiller eller  

 forhandler drikkevarer.
Forbudet mod, at selskaber kan få alkoholbevilling,  

 er foreslået udvidet til også at gælde selskaber, i hvilke et medlem af  

 direktion eller bestyrelse er medlem af direktion eller bestyrelse i et andet  

 selskab, som fremstiller eller forhandler drikkevarer.
Erhvervs- og  

 Selskabsstyrelsen kan dispensere.
Denne adgang er fortsat henlagt til  

 Erhvervs- og Selskabsstyrelsen for at sikre en ensartet praksis.
Den gældende lovs § 14, stk. 9, 2. pkt., om fornyelse af bevillinger  

 udstedt første gang før 1. januar 1973 er ikke medtaget.
Erhvervs- og  

 Selskabsstyrelsen vil, hvis spørgsmålet bliver aktuelt, kunne tillade  

 fornyelse efter forslagets § 16, stk. 4 og 5.
Til § 17 Stk. 1 svarer til den gældende lovs § 15, stk. 1, 2. pkt.
Bestemmelsen  

 om, at alkoholbevillingen skal påtegnes næringsbrevet, er bortfaldet.  

 Meddelelse om alkoholbevilling gives ved en skrivelse fra  

 bevillingsmyndigheden.
 Stk. 2 svarer til den gældende lovs § 15, stk. 2. Dog kan afslag på  

 ansøgning om midlertidig tilladelse ikke længere indbringes for Erhvervs- og  

 Selskabsstyrelsen, jf. forslagets § 35.
Kompetencen til at give midlertidig tilladelse til at servere stærke  

 drikke er overgået fra Københavns magistrat til Politidirektøren i København.  

 Politiet har tidligere end magistraten kendskab til ansøgerens forhold.
I de  

 tilfælde, hvor bevillingen skal gives af Landsbevillingsnævnet, vil  

 magistraten ikke få sagen til behandling.
Til § 18 Bestemmelserne svarer hovedsageligt til den gældende lovs § 17. I stk. 1,  

 nr. 3, er imidlertid indført den bestemmelse, at alkoholbevillingen  

 bortfalder, når bevillingshaveren ikke længere udnytter bevillingen.
Den  

 omstændighed, at bevillingshaveren f.eks. i tilfælde af sygdom ikke i en  

 periode udnytter alkoholbevillingen, medfører ikke bortfald af bevillingen.
Hvis bevillingshaveren sælger den virksomhed, hvortil bevillingen var  

 gældende, vil sælgeren kunne have brug for sin bevilling i tilfælde af, at  

 køberen misligholder sine forpligtelser, og sælgeren må tage virksomheden  

 tilbage.
I dette tilfælde vil virksomhedens økonomiske forhold ofte være  

 forværret.
Hvis sælgerens alkoholbevilling er bortfaldet efter stk. 1, nr. 3,  

 vil det medføre en fornyet prøvelse af de økonomiske forhold, når der ved  

 virksomhedens tilbagetagelse skal søges en ny alkoholbevilling.
Den nye  

 bevillingsansøgning kan ledsages af en ansøgning om midlertidig tilladelse i  

 henhold til § 17, stk. 2.
 Efter stk. 1, nr. 6, er det præciseret, at alkoholbevillingen er  

 bortfaldet, såfremt en for alkoholbevillingen stillet betingelse ikke længere  

 er opfyldt.
Stk. 2 pålægger bevillingshaveren en underretningspligt, når  

 alkoholbevillingen ikke udnyttes.
Det har betydning for bevillingsmyndigheden  

 ved fremtidige ansøgninger om alkoholbevilling at have kendskab til, om  

 restaurationer i det pågældende kvarter stadig holdes åbne.
 I øvrigt er der foretaget ændringer af redaktionel karakter.
Til § 19 Bestemmelserne svarer til den gældende lovs § 18.
De sager, der efter stk. 2 er krævet indbragt for domstolene, er hidtil  

 blevet indbragt for landsretten.
Efter ændringen af §§ 224 og 225 i  

 retsplejeloven, jf. lovbekendtgørelse nr. 748 af 1. december 1989, behandles  

 sagerne ved byretten.
 Efter forslagets stk. 3 er det ikke længere Erhvervs- og  

 Selskabsstyrelsen, men bevillingsmyndigheden, der skal indbringe afgørelsen  

 for domstolene.
Efter den gældende lovs § 19 skal næringsbrevet, når alkoholbevilling er  

 bortfaldet, frataget eller frakendt, indleveres til den myndighed, der har  

 udfærdiget bevillingen, til slettelse af bevillingspåtegningen.
Denne  

 bestemmelse foreslås ophævet, jf. bemærkningerne til § 7. I øvrigt skal  

 alkoholbevilling efter forslaget ikke påtegnes næringsbrevet.
Til § 20 Bestemmelserne indeholder en forenkling og en modernisering i forhold til  

 den gældende lovs § 20.
 Der kræves ikke tilladelse fra politiet til drift af kantiner, uanset at  

 der serveres øl og bordvin, men i så fald skal kantinens leder opfylde de  

 betingelser, der er nævnt i forslagets stk. 2. Politiet kan dog i henhold til  

 stk. 5 forbyde driften af en kantine, hvis reglerne for kantinevirksomhed  

 tilsidesættes, eller kantinen drives på en måde som nævnt i § 19, stk. 1, 2.  

 pkt. (drukkenskab m.v.).
 Bestemmelsen i den gældende lovs § 20, stk. 1, 2. pkt., om fastsættelse af  

 nærmere regler til afgrænsning af de adgangsberettigedes kreds har aldrig  

 været anvendt og foreslås ophævet.
 For at give cateringselskaber mulighed for at drive kantinevirksomhed er  

 bestemmelsen i den gældende lovs § 20, stk. 2, 2. pkt., foreslået ophævet.  

 Bestemmelsen om, at kantineindehaverens løn hverken helt eller delvis må  

 fastsættes som en procentdel af omsætningen af stærke drikke, foreslås  

 ligeledes ophævet.
Bestemmelserne i den gældende lovs § 20, stk. 4, 2. pkt., hvorefter øl og  

 bordvin ikke må serveres uden for de i vedkommende virksomhed fastsatte  

 spisetider, foreslås ophævet.
Det må overlades til virksomheden eventuelt at  

 fastsætte regler om, i hvilket omfang øl og bordvin må serveres inden for de  

 i loven fastsatte åbningstider.
 Bestemmelsen i den gældende lovs § 20, stk. 5, 3. pkt., om forbud mod at  

 tilbageholde arbejdsløn til dækning af skyld i kantinen findes utidssvarende  

 og foreslås ophævet.
Stk. 4 træder i stedet for den gældende lovs § 20, stk. 5, 4. og 5. pkt.
I  

 den gældende lov er det fastsat, at der ikke må finde handel sted, men at  

 Erhvervs- og Selskabsstyrelsen kan fastsætte bestemmelser, hvorefter der kan  

 forhandles nærmere angivne føde- og drikkevarer, personlige fornødenheder og  

 lignende.
Bestemmelser herom findes i bekendtgørelse nr. 166 af 29. april  

 1970 om handel i marketenderier (kantiner). Bestemmelser om handel i kantiner  

 foreslås optaget i loven.
De foreslåede bestemmelser svarer til de gældende  

 bestemmelser.
 Bestemmelsen i den gældende lovs § 20, stk. 6, 1. og 2. pkt., foreslås  

 erstattet med en generel bestemmelse om, at kantiner må holdes åbne fra time  

 før arbejdstidens begyndelse til 1 time efter arbejdstidens ophør.
 Anmeldelsespligten i lovens § 20, stk. 6, 4. pkt., foreslås ophævet, og  

 det foreslås, at sammenkomster, der bekostes af vedkommende virksomhed, som  

 hidtil kan afholdes i kantinens lukketid, samt at dette også skal gælde  

 sammenkomster, der foranstaltes af virksomhedens personale, uanset om  

 sammenkomsten foranstaltes af nogen organisation.
 Endvidere foreslås, at lejlighedstilladelse, jf. § 22, stk. 2-7, kan gives  

 til kantinelokaler i lukketiden til arrangementer, hvori deltager andre end  

 de i virksomheden ansatte og disses gæster.
Til § 21 For at pensionater kan drives uden adkomst må gæster efter nr. 1 modtages  

 i mindst 30 nætter ad gangen.
Efter den gældende lovs § 21, stk. 1, nr. 1, og  

 stk. 2 er det tilstrækkeligt, at gæster modtages i mindst 6 eller 3 nætter ad  

 gangen.
Ved at kræve, at gæster skal overnatte mindst 30 nætter ad gangen, er  

 den form for pensionatvirksomhed, der kan betegnes som »gæsternes andet  

 hjem«, undtaget fra kravet om næringsbrev.
Modtagelse af overnattende  

 gæster i kun 6 eller 3 dage ad gangen adskiller sig ikke fra sædvanlig  

 hoteldrift og skal derfor drives på grundlag af næringsbrev og evt.  

 alkoholbevilling.
 Kravet i den gældende lovs § 21, stk. 3, om at stærke drikke kun må  

 serveres i forbindelse med de faste måltider, er ikke medtaget, bl.a. fordi  

 dets overholdelse er vanskelig at kontrollere.
 Bestemmelsen i den gældende lovs § 21, stk. 1, nr. 2, om regelmæssig  

 servering for gæster efter forudgående aftale, er udeladt, da der ikke  

 længere synes behov for drift af sådan virksomhed.
Efter nr. 2 kræves der ikke næringsbrev ved udlejning (til turister) af  

 værelser i private hjem, ofte inkluderet morgenmad, hvilket også kendes fra  

 udlandet (bed and breakfast). Bestemmelsen omfatter dog kun udlejning i  

 begrænset omfang, og der må kun serveres morgenmåltid.
Der må ikke serveres  

 stærke drikke.
Til § 22 Lejlighedstilladelse er med de nedenfor nævnte undtagelser påkrævet ved  

 enkeltstående arrangementer, hvor der udøves en af loven omfattet virksomhed.  

 Efter forslaget omfatter loven erhvervsvirksomhed og enkeltstående  

 arrangementer, uanset at disse ikke kan anses for erhvervsvirksomhed, samt  

 endvidere efter § 1, stk. 2, virksomhed i foreninger, når virksomheden  

 udadtil fremtræder som erhvervsvirksomhed, eller der serveres stærke drikke  

 for medlemmerne mod betaling.
Der er tilfælde, hvor lejlighedstilladelser ikke bør gives, fordi der  

 foreligger egentlig restaurationsvirksomhed.
Dette vil f.eks. være tilfældet,  

 hvis samme person systematisk, ofte og til samme lokalitet søger tilladelse  

 til arrangementer, der afholdes for ansøgerens regning.
I sådanne situationer  

 bør ansøgeren henvises til at søge næringsbrev og eventuel alkoholbevilling i  

 henhold til forslagets §§ 2 og 10.
 Der kræves ikke lejlighedstilladelse ved fester, møder og lignende for en  

 snæver kreds af personer, der har tilknytning til hinanden.
 I disse tilfælde vil vareindkøb normalt ske for regning af den, der  

 afholder festen, d.v.s. selskabsværten, og den antagne medhjælp vederlægges  

 alene for udført arbejde, d.v.s. madlavning, servering, rengøring m.v.
Forslaget i stk. 1 tilsigter at forenkle reglerne om  

 lejlighedstilladelser, således at f.eks. mindre arrangementer af  

 foreningsmæssig karakter kan afholdes uden tilladelse.
For at sikre, at de  

 nævnte arrangementer ikke får en mere professionel karakter, og at  

 ordensmæssige hensyn kan varetages, foreslås det, at der i tilfælde, hvor der  

 serveres stærke drikke, kun må serveres øl af skatteklasse I og bordvin, at  

 serveringen skal foregå indendørs, og at deltagerantallet begrænses.
Sådanne  

 antalsmæssige begrænsninger kendes i andre love eller dertil knyttede regler  

 inden for brandlovgivningen.
Ved en begrænsning af deltagerantallet til 150  

 personer forventes det, at en stor del af de hidtidige arrangementer falder  

 uden for tilladelsessystemet, men det sikres, at de arrangementer, som enten  

 er af så stort omfang, at der kan være behov for professionel  

 restauratørbistand eller som kan give ordensmæssige problemer af større  

 omfang, fortsat kræver forudgående tilladelse, således at der kan stilles  

 vilkår herfor.
Efter forslaget skal der ikke kræves tilladelse til arrangementer, hvor  

 der er tale om enkel bespisning, og der ikke serveres stærke drikke.  

 Tilladelse kræves således f.eks. ikke til de ofte forekommende arrangementer,  

 hvor der alene serveres kaffe, te, brød og kager.
Politiet skal dog inden 3  

 dage underrettes om arrangementer, der afholdes udendørs.
Begrundelsen herfor  

 er, at nogle af disse arrangementer kan give ordensmæssige problemer, og at  

 det derfor er af betydning, at politiet på forhånd har kendskab til  

 arrangementet.
Forslaget om, at politiet efter stk. 1 kan fastsætte vilkår eller forbyde  

 arrangementet, vil kunne anvendes også i tilfælde, hvor politiet, uanset at  

 arrangementet ikke på forhånd skal anmeldes til politiet, alligevel får  

 kendskab hertil.
Har der ved et arrangement været problemer af ordensmæssig  

 art, vil politiet på forhånd kunne forbyde fremtidige arrangementer af  

 lignende art.
Af sproglige grunde er udtrykket i den gældende lovs § 22 »en dertil  

 udpeget person« ændret til »en person«.
Der er ikke derved  

 tilsigtet nogen ændring for så vidt angår spørgsmålet om, hvem der kan få  

 lejlighedstilladelse.
På grund af en i de senere år opstået tvivl om fortolkning af ordene  

 »fortrinsvis en restauratør« i den gældende lovs § 22, stk. 1,  

 foreslås det, at disse ord udgår af bestemmelsen.
I stedet er det angivet,  

 ved hvilke lejligheder det ikke kan forlanges, at lejlighedstilladelse  

 meddeles en bevillingshaver (restauratør).
 Bevillingshavere har efter forslaget ikke fortrinsret til at forestå de  

 arrangementer, der er omfattet af stk. 1 og stk. 2.
Efter stk. 3 kan lejlighedstilladelse gives til en person, der har  

 alkoholbevilling, enten til denne alene eller sammen med en person, der er  

 fyldt 25 år.
Hovedreglen ved sådanne større arrangementer er således, at en  

 bevillingshaver skal medvirke.
Krav om en bevillingshavers medvirken kan dog  

 fraviges, såfremt ingen bevillingshaver inden for politikredsen vil påtage  

 sig serveringen, eller såfremt der efter politiets opfattelse foreligger  

 særlige forhold.
Ved politiets vurdering heraf kan f.eks. indgå, om  

 arrangementet har et velgørende formål, eller om arrangementet har karakter  

 af en årligt tilbagevendende festlighed, der gennem årene har været afholdt  

 af arrangøren selv, uden at der har været rejst kritik heraf fra  

 restauratørside, og uden at der har været problemer af ædruelighedsmæssig  

 eller ordensmæssig karakter.
Det er fastsat, at tilladelse, hvis den ikke  

 gives til en bevillingshaver, kun kan gives til personer, der er fyldt 25 år,  

 og at serveringspersonalet skal være fyldt 18 år, hvis der serveres stærke  

 drikke.
 Politiet kan altid kræve, at servering forestås af en restauratør, såfremt  

 det skønnes påkrævet ud fraædruelighedsmæssige eller ordensmæssige hensyn.
 Skatteministeriet har oplyst, at ved velgørende arrangementer kan der kun  

 meddeles fritagelse for moms, hvis tilladelsen til et arrangement gives til  

 en organisation eller andre, der ikke selv driver virksomhed med salg af de  

 varer, som skal sælges momsfrit, jf. bekendtgørelse nr. 456 af 19. juni 1990  

 om fritagelse for afgiftspligt efter momsloven for velgørende arrangementer.
Efter forslaget til stk. 3 vil lejlighedstilladelse eventuelt kunne gives  

 til en bevillingshaver (restauratør) og en af en velgørende forening udpeget  

 person i fællesskab.
Herefter optræder begge parter i juridisk forstand som  

 arrangør efter restaurationsloven med de forpligtelser, dette medfører.  

 Skatteministeriet har oplyst, at der på dette grundlag i disse tilfælde vil  

 kunne indrømmes momsfritagelse til velgørende foreninger.
 Efter stk. 4 foreslås, at Erhvervs- og Selskabsstyrelsen kan fastsætte  

 bestemmelser om gebyr for lejlighedstilladelser.
 Neden for gives en oversigt over de forskellige typer af arrangementer,  

 der vil kunne forekomme efter forslaget til § 22:
1) Serveringen omfatter brød, kager, is, pølser, burgers, smørrebrød og  

 lignende enkel bespisning samt drikkevarer, dog ikke stærke drikke.
Afholdes  

 indendørs.
Ingen begrænsning af deltagerantal.
Den ansvarlige skal være fyldt  

 18 år.
Politiet skal ikke underrettes om arrangementet.
2) Serveringen som under 1). Afholdes udendørs.
Ingen begrænsning af  

 deltagerantal.
Den ansvarlige skal være fyldt 18 år.
Politiet skal  

 underrettes senest 3 dage før afholdelsen.
3) Serveringen omfatter de under 1) nævnte spisevarer samt drikkevarer og  

 tillige stærke drikke, men kun øl af skatteklasse I og bordvin.
Afholdes  

 indendørs.
Deltagerantal højst 150 personer.
Den ansvarlige skal være fyldt  

 25 år.
Politiet skal ikke underrettes om arrangementet.
 4) Serveringen som under 3). Hvis indendørs med flere end 150 deltagere  

 eller udendørs kræves tilladelse efter stk. 2.
5) Serveringen omfatter de under 1) nævnte spisevarer samt drikkevarer og  

 tillige stærke drikke, herunder andre stærke drikke end øl af skatteklasse I  

 og bordvin.
Uanset indendørs eller udendørs og uanset deltagerantallet kræves  

 tilladelse efter stk. 3.
6) Serveringen omfatter andre end de under 1) nævnte spisevarer og/eller  

 andre stærke drikke end øl af skatteklasse I og bordvin.
Uanset indendørs  

 eller udendørs og uanset deltagerantallet kræves tilladelse efter stk. 3.
Til § 23 Stk. 1 svarer til den gældende lovs § 23, stk. 1.
Efter stk. 2 kan der uden politiets tilladelse sælges stærke drikke fra  

 automater i restaurationslokaler med alkoholbevilling og i kantiner.
I  

 kantiner må der kun sælges øl og bordvin fra automater.
Den daglige drift af  

 sådanne virksomheder skal ifølge lovens § 8, jf. § 15, og § 20 ledes af  

 indehaveren selv eller en bestyrer, der under strafansvar er forpligtet til  

 at lede virksomheden i overensstemmelse med lovens bestemmelser, jf. § 37.
 I stk. 3 er indført en hjemmel for politiet til i visse tilfælde at  

 forbyde opstilling af automater, hvorfra der kan købes stærke drikke.
Til § 24 Forslagets stk. 1 svarer til den gældende lovs § 24, stk. 1, 1. pkt.
Efter forslagets stk. 2, nr. 1, er politiets tilladelse ikke længere  

 påkrævet for, at næringsdrivende, der i væsentlig omfang fremstiller eller  

 forhandler stærke drikke, vederlagsfrit må servere smagsprøver i deres  

 forretningslokaler eller på udstillinger.
Denne form for markedsføring er  

 omfattet af de retningslinier, som Forbrugerombudsmanden den 27. juli 1990  

 har udstedt vedrørende markedsføring af øl, vin, spiritus og andre  

 alkoholholdige drikkevarer.
Ved forslagets stk. 2, nr. 3, er der skabt hjemmel til vederlagsfri  

 udlevering af stærke drikke ved receptioner, jubilæer og lignende  

 enkeltstående tilfælde.
Det vil f.eks. kunne være ved enkeltstående  

 salgsfremstød.
Bestemmelserne i stk. 2, nr. 3, omfatter foruden butikker også  

 andre forretningslokaler, f.eks. for pengeinstitutter.
 Politiet kan imidlertid, hvis forholdene giver anledning dertil, forbyde  

 udlevering af stærke drikke, jf. forslagets stk. 3. At udlevering af stærke  

 drikke mod vederlag ikke må ske, hvis det har karakter af servering, følger  

 af forslagets § 10, stk. 1, jf. § 1, stk. 3.
 Stk. 4 svarer til den gældende lovs § 24, stk. 3, med en redaktionel  

 ændring som følge af den foreslåede ændring af § 29, stk. 1.
En forudsætning for, at en næringsdrivende efter stk. 2, nr. 1,  

 vederlagsfrit må udlevere stærke drikke, er, at dennes salg af stærke drikke  

 i forhold til den samlede omsætning eller absolut set er af væsentligt  

 omfang.
Der vil ikke som efter de gældende bestemmelser kunne stilles krav  

 om, at udleveringen af smagsprøver skal foretages af personale uddannet inden  

 for vin- og spiritusbranchen eller specielt instrueret om egenskaberne ved  

 den vare, hvoraf prøver udleveres.
Denne forudsætning er nævnt i cirkulære  

 nr. 71 af 18. april 1980 om tilladelse til vederlagsfri udlevering af  

 smagsprøver af stærke drikke i forretningslokaler m.v.
Cirkulæret bortfalder  

 ved lovens ikrafttræden.
Til § 25 Den gældende lovs § 25 giver hjemmel til at fastsætte regler om  

 indretning og benyttelse af lokaler i en række forhold.
I medfør heraf er  

 udstedt bekendtgørelse nr. 528 af 10. december 1971 om forskrifter for  

 udøvelse af restaurationsvirksomhed i skibe og tog og bekendtgørelse nr. 483  

 af 27. september 1974 om restaurations- og hotellokaler m.v.
Disse  

 bekendtgørelser bortfalder ved lovens ikrafttræden.
Da de hensyn, der skal  

 iagttages, i vidt omfang varetages i anden lovgivning, har man ment, at der  

 ikke i medfør af restaurationsloven skal fastsættes regler om forhold, der  

 allerede varetages i anden lovgivning.
Der er efter forslaget hjemmel til at  

 fastsætte regler om lokaler i tilfælde, hvor det er påkrævet, fordi anden  

 lovgivning ikke har bestemmelser herom.
Til § 26 Bestemmelserne indeholder en regulering af adgangen til i restaurationer  

 at opstille spilleautomater, såvel gevinstgivende som ikke gevinstgivende  

 automater.
Opstilling i en restauration af mere end 3 spilleautomater kræver  

 politiets tilladelse.
Bevillingsmyndigheden kan dog ud fra  

 ædruelighedsmæssige, samfundsmæssige, ordensmæssige eller dermed  

 sammenhængende hensyn som betingelse for at give alkoholbevilling, jf.  

 forslagets § 10, stk. 2, 4. pkt., have fastsat, at ingen spilleautomater  

 eller kun et mindre antal må opstilles.
 Indførelsen af kravet om tilladelse til også at opstille ikke  

 gevinstgivende spilleautomater ud over et vist antal har sin baggrund i den  

 stærke udvikling i antallet af opstillede automater og i brugen af disse  

 automater, der har vist sig lige så tiltrækkende som gevinstgivende  

 spilleautomater.
De gældende bestemmelser om spilleautomater findes i Justitsministeriets  

 cirkulære nr. 16 af 4. februar 1988 om offentlige forlystelser.
Cirkulæret  

 giver bl.a. regler om, at gevinstgivende spilleautomater skal være godkendt  

 af et prøveinstitut, og om i hvilken form gevinster må udbetales.
Efter forslagets stk. 3 kan justitsministeren fastsætte regler om  

 spilleautomater, herunder om opstilling, benyttelse, godkendelse og syn af  

 spilleautomater.
Det er en forudsætning, at de opstillede spilleautomater,  

 såvel gevinstgivende som ikke gevinstgivende, opfylder de bestemmelser, som  

 Justitsministeriet fastsætter.
Da bestemmelsen i lovens § 26, stk. 2, hvorefter kommunalbestyrelsen  

 bestemmer, hvilken afgift der skal betales for tilladelse til gevinstgivende  

 spilleautomater, har skabt uensartede afgifter i de forskellige kommuner,  

 foreslås det i stk. 4-6, at der fastsættes et højestebeløb for de afgifter,  

 som kommuner kan opkræve.
Da der er tale om en kommunal skat, skal  

 højestebeløbet for afgiften fastsættes i loven.
 Det foreslås, at der ikke skal tilladelse fra politiet til offentlig dans.  

 Som hidtil kræves tilladelse til optræden for offentligheden, jf. forslagets  

 § 26, stk. 7. Levende musik anses ikke for optræden, men vil ligesom  

 offentlig dans m.v. kunne forbydes efter stk. 8.
Til § 27 »Serveringssteder« omfatter såvel forretningssteder med  

 alkoholbevilling som andre serveringssteder, hvor der serveres stærke drikke,  

 f.eks. i henhold til lejlighedstilladelse.
Bestemmelserne svarer til gældende praksis, jf.
Vestre Landsrets domme i  

 UfR 1982 s. 889 og 1983 s. 792. De øvrige ændringer er med undtagelse af stk.  

 3 af redaktionel karakter.
Stk. 3 er ny.
Ved afholdelse af arrangementer, der ikke er omfattet af  

 restaurationsloven, f.eks. sølvbryllupper og konfirmationer, der afholdes af  

 private i selskabslokaler, stilles der ikke krav til serveringspersonalets  

 alder.
Afholdes festen derimod i en restauratørs selskabslokaler, skal  

 serveringspersonalet være fyldt 18 år.
Med forslaget gives restauratører samme mulighed for at anvende yngre  

 serveringspersonale ved servering i selskabslokaler, idet det foreslås, at  

 alderskravet på 18 år ophæves ved servering i restaurationers  

 selskabslokaler.
Begrebet »selskabslokaler« er omtalt i  

 bemærkningerne til § 29, stk. 5.
Til § 28 Stk. 1 fastsætter lukketiden fra kl. 2 til kl. 5, hvor den gældende lovs  

 § 28, stk. 1, fastsætter lukketiden fra kl. 24 til kl. 5. Iøvrigt er stk. 1  

 uændret.
 Stk. 2 svarer til den gældende lovs § 28, stk. 4. Ændringen er af  

 redaktionel karakter.
Stk. 3 svarer til den gældende lovs § 28, stk. 2, bortset fra at  

 kompetencen til at tillade længere åbningstid er flyttet fra politiet til den  

 stedlige bevillingsmyndighed.
Dog kræves samtykke fra politiet for at tillade  

 længere åbningstid.
Udtrykket »den stedlige bevillingsmyndighed«  

 anvendes for at tilkendegive, at kompetencen til at tillade længere  

 åbningstid ikke tilkommer Landsbevillingsnævnet, uanset om dette nævn afgør,  

 om alkoholbevilling kan gives.
 Efter stk. 4 kan den stedlige bevillingsmyndighed med politiets samtykke  

 tillade, at et mindre antal restaurationer har åbent hele døgnet, men det  

 fremgår af bestemmelsens udformning, at bevillingsmyndighedens kompetence  

 hertil er mere snæver end den kompetence, der tilkommer kommunalbestyrelse og  

 politi efter den gældende lovs § 28, stk. 3. Restaurationer omfattet af denne  

 bestemmelse kan f.eks. være restaurationer med gode lokaleforhold, hvor der  

 er mulighed for spisning eller en vis underholdning.
 Tilladelse efter stk. 4 kan eventuelt begrænses til kun at gælde nætterne  

 efter fredage og lørdage og før helligdage.
Da kompetencen til at meddele tilladelse i medfør af stk. 3 og 4 er  

 tillagt den stedlige bevillingsmyndighed, kan den, der søger  

 alkoholbevilling, i almindelighed søge tilladelse til forlænget åbningstid  

 hos samme myndighed og få svar på begge ansøgninger samtidig, hvilket har  

 betydning for en eventuel beslutning om køb af en restaurationsvirksomhed.
Da  

 også politimæssige hensyn har betydning, foreslås, at afgørelsen træffes med  

 samtykke fra politiet.
Efter stk. 5 kan den stedlige bevillingsmyndighed ud fra miljømæssige  

 hensyn bestemme, at en restauration skal lukke før kl. 2. Der kan f.eks.  

 tages hensyn til miljøet, hvis en restauration tænkes åbnet i et decideret  

 boligområde.
Af hensyn til restauratørens mulighed for at vurdere  

 hensigtsmæssigheden af en investering i virksomheden, skal afgørelse træffes,  

 inden virksomheden påbegyndes.
Stk. 6 er ny.
I modsætning til stk. 5 omhandler stk. 6 igangværende  

 virksomheder.
Indførelse af den sene lukketid kl. 2 er forårsaget af, at der  

 meddeles tilladelser til forlænget åbningstid til meget forskellige  

 tidspunkter og i ret vidt omfang til kl. 1 og til kl. 2. Dette kan medføre  

 natteuro og ordens- og færdselsmæssige problemer, når gæsterne ved en  

 restaurations lukketid bevæger sig hen til en anden restauration med en  

 senere lukketid.
Disse problemer forventes mindsket, når den almindelige  

 lukketid er kl. 2. Dette er også baggrunden for, at beføjelsen til at tillade  

 forlænget åbningstid efter stk. 4 er forholdsvis begrænset.
Det er hensigtsmæssigt, at der kan gribes ind, hvis denne sene lukketid  

 for enkelte restaurationer skulle medføre ordens- eller ædruelighedsmæssige  

 problemer.
Dette kan f.eks. være tilfældet, hvis restaurationen ligger i et  

 beboelseskvarter.
Stk. 7 er ny.
Der vil herefter være mulighed for øjeblikkelig indgriben,  

 hvis den sene lukketid giver anledning til ordens- eller ædruelighedsmæssige  

 problemer, uden at der foreligger forhold som efter § 19 kan føre til  

 fratagelse af alkoholbevillingen.
Ved at begrænse åbningstiden i en kortere  

 periode gives der bevillingshaveren tilskyndelse til at søge de forhold, der  

 gav anledning til indgriben, bragt i orden.
 Den stedlige bevillingsmyndighed træffer også afgørelse efter stk. 3-7 om  

 åbningstiden for virksomheder, der har fået alkoholbevilling af  

 Landsbevillingsnævnet, eller som drives i henhold til næringsbrev som  

 restauratør og hotelvært uden alkoholbevilling.
 Stk. 8 svarer til den gældende lovs § 28, stk. 5, dog at 2. pkt.,  

 hvorefter restaurationens vinduer i lukketiden ikke uden politiets tilladelse  

 må være tildækket, er udgået.
Ved siden af lukketidsreglerne gælder arbejdsmiljølovgivningens regler om  

 unges aften- og natarbejde.
Det kræves, at unge under 18 år skal have en  

 samlet hvileperiode på mindst 12 timer i døgnet, jf. § 61, stk. 1, i  

 arbejdsmiljøloven.
Hvileperioden for unge på 15 år beskæftiget i  

 restaurationer, hoteller og lignende skal omfatte tidsrummet fra kl. 22.00  

 til kl. 6.00 og for unge fra 16 til 18 år tidsrummet fra kl. 24.00 til kl.  

 6.00, jf. § 6 i Arbejdsministeriets bekendtgørelse nr. 465 af 25. oktober  

 1985 om unges aften- og natarbejde.
Til § 29 Bestemmelserne svarer til den gældende lovs § 29, bortset fra at stk. 1,  

 1. pkt., nr. 2, stk. 2 og stk. 3, ikke er medtaget.
Efter stk. 5 må der i selskabslokaler serveres stærke drikke for personer,  

 der ikke er fyldt 18 år.
Selskabslokaler omfatter særskilte lokaler i  

 tilknytning til restaurationer og tillige restaurationslokaler, hvis  

 restaurationslokalerne benyttes af et sluttet selskab, forudsat at der ikke  

 er adgang til lokalerne for offentligheden.
Lokaler, der udlejes til  

 selskaber, der selv sørger for serveringen, er ikke omfattet af loven, jf.  

 bemærkningerne til § 1, og loven vil derfor heller ikke være til hinder for,  

 at der i sådanne lokaler serveres stærke drikke for personer, der ikke er  

 fyldt 18 år.
Bestemmelsen i den gældende lovs § 29, stk. 1, 1. pkt., nr. 2, hvorefter  

 det er forbudt at servere eller lade servere stærke drikke for personer, der  

 ved det offentliges foranstaltning er under afvænningsbehandling for  

 spiritusmisbrug, er meget vanskelig for restauratører at administrere, da  

 disse sjældent har mulighed for at gøre sig bekendt med, om en gæst skulle  

 være undergivet en sådan behandling.
Bestemmelsen foreslås ophævet.
 Bestemmelsen i den gældende lovs § 29, stk. 2, hvorefter bevillingshaveren  

 eller dennes stedfortræder, når nogen er blevet beruset i en restauration,  

 skal drage omsorg for, at han under betryggende ledsagelse bringes hjem eller  

 til en politistation, forekommer at være overflødig, da straffeloven  

 indeholder tilstrækkeligt værn for personer i hjælpeløs tilstand.  

 Bestemmelsen foreslås derfor ophævet.
Bestemmelsen i den gældende lovs § 29, stk. 3, hvorefter politiet kan  

 forbyde bevillingshaveren og de i restaurationen ansatte at nyde stærke  

 drikke sammen med gæsterne, benyttes ikke i praksis.
Bestemmelsen foreslås  

 ophævet.
Til § 30 Bestemmelsen er ændret, således at den ikke alene omfatter restaurations-  

 og hotelvirksomheder, der ikke har alkoholbevilling, men alle af loven  

 omfattede virksomheder, der ikke har alkoholbevilling eller ikke er omfattet  

 af § 20, § 21, nr. 1, eller § 22, stk. 8.
Herefter omfatter bestemmelsen også forsamlingshuse, når de drives på  

 grundlag af næringsbrev som restauratør og hotelvært, men uden  

 alkoholbevilling.
Det har under den gældende lov været antaget, at § 30 ikke  

 fandt anvendelse på sådanne forsamlingshuse, fordi de ikke kunne betragtes  

 som restaurations- og hotelvirksomheder, jf. cirkulære nr. 172 af 21.  

 september 1971 til politidirektøren i København og samtlige politimestre om §  

 30, stk. 1, i restaurations- og hotelloven.
 Forsamlingshuse og andre lokaler, hvor der ikke drives virksomhed på  

 grundlag af næringsbrev som restauratør og hotelvært, men som alene udlejes  

 til selskaber, der selv sørger for serveringen, møder og lignende, er ikke  

 omfattet af loven og derfor ikke af forbudene i § 30.
 Endvidere er af den gældende lovs § 30 udgået stk. 1, nr. 1, der må  

 betragtes som overflødig, idet den omstændighed, at der i de pågældende  

 virksomheder ikke må serveres stærke drikke, fremgår af lovens § 11, stk. 1,  

 1. pkt. (forslagets § 10, stk. 1).
Til § 31 Bestemmelserne svarer til den gældende lovs § 31, bortset fra at stk. 3  

 ikke er medtaget ud fra den betragtning, at et forbud mod udbetaling og  

 fordeling af arbejdsløn i restaurationer og kantiner virker formynderisk og  

 utidssvarende.
Til § 32 De tilsvarende bestemmelser findes i § 7 i bekendtgørelse nr. 483 af 27.  

 september 1974 om restaurations- og hotellokaler m.v.
Denne bekendtgørelse  

 foreslås ophævet, jf. bemærkningerne til § 25. For at politiet skal have  

 hjemmel til at gribe ind, hvis der i en restauration er forhold, der  

 forstyrrer den offentlige orden, er det nødvendigt, at bestemmelsen optages i  

 loven, idet politivedtægterne ikke gælder for restaurationslokaler.
Til § 33 Bestemmelsen svarer til den gældende lovs § 10, stk. 1. Ændringen er af  

 redaktionel karakter.
Bestemmelsen giver mulighed for at stille begrænsninger  

 eller betingelser, der er motiveret af de hensyn, som loven skal varetage.
Til § 34 Bestemmelsen svarer til den gældende lovs § 10, stk. 2, 1. og 2. pkt., og  

 stk. 3, bortset fra den i stk. 1 nævnte henvisning til undtagelserne i § 35.
Til § 35 Bestemmelsen undtager fra klageadgang nogle af de afgørelser, som er  

 truffet af politimesteren, politidirektøren eller Københavns magistrat.
Det  

 drejer sig bl.a. om afgørelser, der beror på et skøn over lokale forhold, som  

 den lokale myndighed er bedre egnet til at udøve end den centrale myndighed.  

 Indskrænkningen i klageadgangen medfører endvidere, at dobbeltadministration  

 undgås, hvorved der opnås en administrativ forenkling.
 Afgørelser om fratagelse af retten til at drive næring på grund af  

 betydelig forfalden gæld til det offentlige kan ikke indbringes for anden  

 administrativ myndighed, idet sådanne afgørelser kan forlanges indbragt for  

 domstolene.
Til § 36 Bestemmelsen træder i stedet for den gældende lovs § 10, stk. 2, 3. pkt.  

 Den gældende lovs bestemmelse blev indsat i loven ved lov nr. 851 af 23.  

 december 1987 i forbindelse med, at administrationen af restaurationsloven  

 fra 1. januar 1988 blev overført fra Industriministeriet til Erhvervs- og  

 Selskabsstyrelsen.
Bestemmelsen har ikke været anvendt, men det foreslås, at  

 man bevarer muligheden for at kunne fastsætte, at visse afgørelser skal kunne  

 indbringes for et ankenævn.
Til § 37 Da bestemmelserne i kapitel 4, 5 og 6 også vil gælde offentlige  

 institutioners virksomhed, er det fundet, at bødeansvar i lighed med, hvad  

 der gælder for aktieselskaber, anpartsselskaber, andelsselskaber og lignende,  

 må kunne pålægges staten eller en kommune, herunder også en amtskommune, og  

 stk. 5 og 6 foreslås derfor ændret i overensstemmelse hermed.
I stk. 6 foreslås, at 1. pkt. også omfatter kantineindehavere og disses  

 bestyrere.
Disses strafansvar er i den gældende lov fastsat såvel i § 20,  

 stk. 5, som i § 32, stk. 5. Der tilsigtes ikke hermed nogen realitetsændring,  

 men alene en redaktionel ændring af § 32, stk. 5, i forbindelse med forslaget  

 til ændring af § 20.
Ændringerne i stk. 1 er en konsekvens af den ændrede formulering af de  

 enkelte paragraffer. § 21 er ikke medtaget.
Drives der virksomhed, uden at  

 betingelserne i § 21 er opfyldt, vil der foreligge en overtrædelse af § 2,  

 stk. 1. Serveres der i de i § 21, nr. 2, nævnte virksomheder stærke drikke,  

 foreligger tillige en overtrædelse af § 10, stk. 1.
Til § 38 Bestemmelsen svarer til den gældende lovs § 33.
Til § 39 Det følger af stk. 2, at tidligere udstedte bekendtgørelser, cirkulærer  

 m.v. bortfalder ved lovens ikrafttræden.
 Bestemmelsen i stk. 3 er en følge af, at der efter § 2, stk. 1, kræves  

 næringsbrev til hvert forretningssted.
Efter stk. 5 foreslås, at tilladelser givet inden lovens ikrafttræden til  

 at holde restaurationer åbne længere end til kl. 2 bortfalder 2 år efter  

 lovens ikrafttræden.
Der gives herved en frist til at indrette sig på de nye  

 lukketider.
Efter forslagets § 28, stk. 1, gives der en almindelig adgang til at holde  

 restaurationer åbne til kl. 2, medens den gældende lovs § 28, stk. 1, alene  

 giver adgang til at holde åbent til kl. 24. Efter forslagets § 28, stk. 5,  

 kan den stedlige bevillingsmyndighed, inden en virksomhed påbegyndes,  

 bestemme, at restaurationen skal lukke på et tidligere tidspunkt end kl. 2,  

 hvis det er påkrævet af miljømæssige hensyn.
Forslagets § 39, stk. 6, giver  

 mulighed for også at træffe sådan afgørelse for så vidt angår en igangværende  

 virksomhed.
Afgørelsen skal dog være truffet senest 1 år efter lovens  

 ikrafttræden.
Frikommuneregulativer, som er godkendt i henhold til frikommunelovens § 21  

 b, bortfalder.
Der henvises i øvrigt til bemærkningerne til § 10.
Til § 40 Det foreslås, at den gældende lovs § 35, stk. 2, hvorefter loven kan  

 sættes i kraft for Grønland med de afvigelser, som de særlige grønlandske  

 forhold tilsiger, udgår.
Reglerne er fra 1985 fastsat af Grønlands  

 Hjemmestyre.
Der gælder Landstingslov nr. 7 af 16. november 1984 om  

 restaurations- og hotelvirksomhed i Grønland.
