Vejledning  

 om  

 folkeregistrering Denne vejledning afløser fra den 1. juli 2002
den hidtidige folkeregistreringsvejledning, vejledning nr. 89 af 23. juni  

 2000.
 Vejledningen, som retter sig både mod borgerne og  

 mod offentlige myndigheder, skal læses som et supplement til de  

 retsregler, som fremgår af lov nr. 426 af 31. maj 2000 om Det Centrale  

 Personregister (CPR-loven) samt bekendtgørelse nr. 152 af 26. februar  

 2002 om folkeregistrering (folkeregistreringsbekendtgørelsen) og  

 cirkulære nr. 80 af 6. juni 2000 om folkeregistrering m.v.  

 (folkeregistreringscirkulæret). Særtryk af disse regler kan  

 rekvireres i Indenrigs- og Sundhedsministeriets 1. økonomiske kontor  

 på tlf. 33 92 37 15. Der henvises endvidere til Indenrigs- og  

 Sundhedsministeriets hjemmeside på www.im.dk, samt CPR-kontorets  

 hjemmeside på www.cpr.dk.
Vejledningen er opbygget, så kapitlerne  

 emnemæssigt følger CPR-lovens systematik, men der er ikke i  

 vejledningen kommentarer knyttet til alle bestemmelser i CPR-loven.
Der er  

 også enkelte henvisninger til folkeregistreringsbekendtgørelsen,  

 folkeregistreringscirkulæret og den internordiske  

 folkeregistreringsaftale (aftale af 8. maj 1989 med Finland, Island, Norge og  

 Sverige om folkeregistrering). Herudover er der fire bilag, som ikke knytter  

 sig specifikt til bestemte regler i denne lovgivning, men som kan  

 understøtte kommunerne i administrationen af  

 folkeregisterlovgivningen.
Der er således indsat bilag om registrering  

 af hændelser i udlandet, om sondringen mellem offentlige myndigheder og  

 private, om de forvaltningsretlige regler og sagsbehandlingen samt om  

 kassation af folkeregistermateriale.
I vejledningen benyttes udtrykket »kommunen«.
Formelt er  

 det kommunalbestyrelsen, som har kompetencen til at træffe  

 afgørelser og som har ansvaret for registreringen i CPR, men i  

 realiteten vil kompetencen og ansvaret som absolut hovedregel være  

 uddelegeret af kommunalbestyrelsen til den kommunale forvaltning, f.eks. et  

 kommunalt folkeregister.
Kapitel 1 Lovens formål og administration Hovedformålet med loven er at sikre, at der tildeles  

 alle, som bor i Danmark, et personnummer med henblik på en sikker  

 identifikation af disse.
Endvidere er det et formål, at der i relation  

 til personnummeret registreres grundlæggende personoplysninger,  

 herunder bopælsadresse, om de pågældende, som kan  

 videregives til offentlige myndigheder og private, der har en berettiget  

 interesse heri.
CPR er dermed et centralt, landsdækkende  

 grundregister.
Denne funktion som et grundregister for de offentlige  

 myndigheder indebærer, at oplysningerne i CPR ofte lægges  

 uprøvet til grund i den daglige administration.
Der er tillige  

 på nogle områder tillagt oplysninger i CPR retsvirkninger i anden  

 lovgivning.
Det er derfor vigtigt at sikre, at de registrerede oplysninger er  

 korrekte.
Indenrigs- og Sundhedsministeriet administrerer CPR sammen  

 med kommunerne.
Ministeriet fastsætter nærmere regler for  

 kommunernes medvirken ved vedligeholdelsen af CPR.
Ministeriets administration af CPR varetages af  

 CPR-kontoret og 1. økonomiske kontor.
CPR-kontoret administrerer  

 lovens kapitel 2, 8-11 og 14, og 1. økonomiske kontor administrerer  

 lovens kapitel 3-7, 12-13 og 15. Der henvises endvidere til ministeriets  

 hjemmeside på www.im.dk.
Kapitel 2 Personnumre og andre oplysninger i CPR 1. Personnummer 1.1. Tildeling og opbygning af personnummeret Den lovpligtige tildeling af personnumre sker alene til de  

 personer, som falder ind under én af de kategorier, der er nævnt  

 i CPR-lovens § 3, stk. 1.
 Ifølge stk. 1, nr. 1, tildeles personnummer for det  

 første ved folkeregistrering på grund af fødsel her i  

 landet.
 Et barn, som fødes her i landet, skal  

 folkeregistreres, hvis barnets mor også er folkeregistreret som boende  

 her.
Når det ved en fødsel vides, at barnet skal  

 bortadopteres anonymt, må der aldrig lokalt   af hospitalet,  

 ministerialbogsføreren eller kommunen   ske en indberetning af  

 fødslen i CPR / trækkes et personnummer til barnet.
I stedet  

 skal meddelelse om fødslen indsendes til CPR-kontoret, som vil  

 sørge for, at indrapporteringen af fødslen i CPR sker på  

 en sådan måde, at der ikke automatisk udsendes besked om  

 personnummertildelingen til moderen.
Som følge af indførelsen af Den Ny  

 (elektroniske) Kirkebog (DNK) skal der også tildeles personnummer ved  

 fødsel her i landet af et barn, hvis mor ikke er folkeregistreret,  

 samt ved dødsfald her i landet.
Det samme gælder, hvis en  

 udlænding indgår som hovedperson i en kirkelig handling eller ved  

 registrering af et dødfødt barn.
Tildelingen af personnummer  

 (administrativt personnummer) i sådanne tilfælde sker med hjemmel  

 i folkeregistreringsbekendtgørelsens § 1, stk. 3.
Et barn, der fødes i udlandet, skal  

 først folkeregistreres og dermed have tildelt et personnummer, hvis  

 det flytter her til landet.
Dette gælder også et barn, som er  

 dansk statsborger.
Selv om et sådant dansk barn ikke har et  

 personnummer, kan det få udstedt dansk pas og oprettet bankkonto.
Hvis  

 moderen til et barn, der er født i udlandet, er udrejst efter den 1.  

 juli 2000 og er forblevet registreret i Danmark i medfør af CPR-lovens  

 § 24, stk. 5 eller 6, vil barnet dog som en undtagelse fra den almindelige  

 regel blive registreret som indrejst på grund af fødslen.  

 Fødslen skal anmeldes til den kommune, hvor moderen er  

 folkeregistreret, med fornøden attestation af den myndighed, der har  

 udsendt familien til tjeneste i udlandet.
Ifølge § 3, stk. 1, nr. 1, tildeles personnummer  

 endvidere udover ved fødsel her i landet også ved  

 folkeregistrering på grund at tilflytning fra udlandet.
Der kan  

 om betingelserne herfor henvises til kapitel 5.
 Om fastsættelse af fødselsdatoer for  

 personer, der er født i udlandet, henvises til afsnittet herom i bilag  

 1.
Når der skal tildeles personnummer på grund af  

 en skattesagsbehandling (»skattepersonnummer«) eller inddragelse  

 under ATP, som omtalt i CPR-lovens § 3, stk. 1, nr. 2 og 3, er det  

 skatteforvaltningen henholdsvis ATP, som skal anmode om dette.
Hvis der er  

 tvivl om, hvilken kommune der skal udstede skattekortet eller i øvrigt  

 har brug for et personnummer til skattebehandling, må dette  

 spørgsmål afgøres af Told- og Skattestyrelsen.
Det har ingen indflydelse på selve personnummeret,  

 hvad årsagen til personnummertildelingen er, men derimod på,  

 hvilke andre oplysninger der registreres.
Har man først fået  

 tildelt et personnummer, vil det også være dette, som i alle  

 sammenhænge fremover vil skulle anvendes.
Det er derfor vigtigt, at de  

 oplysninger om fødselsdato og køn, der indgår i  

 personnummeret, altid er korrekte.
 Når en kommune f.eks. skal registrere, at en person  

 med et »skattepersonnummer« flytter her til landet, skal registreringen i CPR  

 teknisk foretages som en indrejse med personnummer.
Den besked om det tildelte personnummer, som udsendes til  

 de grupper, der er nævnt i lovens § 3, stk. 3, vil normalt  

 foreligge ca. 1-2 uger efter, at kommunen har foretaget registreringen.
Der  

 sendes ikke automatisk besked om det tildelte personnummer til de personer,  

 som får tildelt personnummer alene af skattegrunde, fordi de inddrages  

 under ATP eller tildeles et administrativt personnummer, idet deres  

 opholdsadresse normalt ikke kendes.
Meddelelse om tildelt personnummer ved  

 registrering af fødsel sendes af praktiske grunde til barnets mor,  

 idet barnet normalt ikke er blevet navngivet / døbt på  

 udsendelsestidspunktet.
Et personnummer, der én gang er anvendt, slettes  

 ikke, selv om den oprindelige person f.eks. er død, ikke længere  

 har bopæl i Danmark eller har fået et nyt personnummer.
Derfor  

 vil nummeret aldrig blive tildelt andre.
 Personnummeret har siden indførelsen i 1968  

 bestået af 10 cifre, hvoraf de 6 første angiver personens  

 fødselsdag, mens de sidste 4 er et løbenummer.
Det syvende ciffer i personnummeret viser, når det  

 sammenholdes med ciffer 5 og 6, der angiver fødselsåret, hvilket  

 århundrede personen er født i.
Alle hidtil tildelte personnumre  

 er i overensstemmelse med den såkaldte »modulus-11«-regel.
Da dette  

 betyder en væsentlig begrænsning i antallet af personnumre, der  

 er tilgængelige på de enkelte datoer, er det bestemt, at  

 personnumrene fremover vil kunne tildeles uden at opfylde denne regel, hvis  

 der på en given dato ikke er flere numre tilbage, som opfylder reglen.  

 Der er nærmere redegjort for principperne for personnummerets opbygning  

 på CPR-kontorets hjemmeside på www.cpr.dk.
1.2. Ændring af personnummer Efter § 3, stk. 5, i CPR-loven er det kun fejl i  

 de oplysninger, som indgår i personnummeret, det vil sige  

 fødselsdato og køn, der kan begrunde tildeling af et nyt  

 personnummer.
Hvis den person, som mener at have fået registreret en  

 forkert fødselsdato, er født her i landet, må vedkommende  

 rette henvendelse til den myndighed, hvis registrering af fødslen har  

 dannet grundlag for indrapporteringen til CPR, dvs. ministerial- eller  

 personregisterbogsføreren.
For fødsler, der har fundet sted i  

 udlandet, henvises til bilag 1.
Personer, der har gennemgået en  

 kønsskifteoperation, får først tildelt et nyt  

 personnummer, når Indenrigs- og Sundhedsministeriet fra  

 Civilretsdirektoratet har fået meddelelse om, at kønsskiftet er  

 helt afsluttet, uanset om behandlingen har fundet sted i Danmark eller  

 udlandet.
Der vil således aldrig kunne ske en ændring af  

 personnummeret, alene fordi den pågældende oplyser at føle  

 sig mere som en person af det modsatte køn end det registrerede.
 Da det efter § 3, stk. 5, kun er fejl i de oplysninger,  

 der indgår i det tildelte personnummer, som kan begrunde et nyt  

 personnummer, vil en person, hvis personnummer indeholder korrekte  

 oplysninger om den pågældendes alder og køn, aldrig kunne  

 få et nyt personnummer uanset baggrunden for ønsket herom,  

 f.eks. ønsket om at sløre sin hidtidige identitet, eller fordi  

 et bestemt løbenummer anses for ulykkesbringende.
Når der tildeles et nyt personnummer til erstatning  

 for det gamle nummer, vil det gamle nummer blive stående i CPR med en  

 henvisning til det nye nummer.
Det nye nummer vil ligeledes indeholde en  

 henvisning til det gamle nummer.
Oplysningerne fra det gamle nummer vil blive  

 overført til det nye nummer, hvorpå nye oplysninger fremover vil  

 blive registreret.
I tilfælde hvor det viser sig, at det var en fejl at  

 ændre personnummeret, vil det være muligt at gentildele det gamle  

 personnummer.
1.3. Erstatningspersonnummer I tilfælde hvor en myndighed eller en privat  

 virksomhed har brug for et personnummer til en person, der ikke efter  

 reglerne i CPR-lovens § 3, stk. 1, eller  

 folkeregistreringsbekendtgørelsens § 1, stk. 3, er berettiget til et  

 personnummer, har myndigheden eller virksomheden mulighed for selv at  

 konstruere et »erstatningspersonnummer«.
Det er væsentligt, at  

 udformningen er sådan, at nummeret ikke kan forveksles med et egentligt  

 personnummer.
Oplysning om, hvordan man konstruerer et sådant  

 erstatningspersonnummer, kan læses på CPR-kontorets hjemmeside  

 på www.cpr.dk.
2. De øvrige oplysninger i CPR 2.1. Indledning De oplysninger, der kan registreres i CPR, er  

 udtømmende opregnet i CPR-lovens bilag 1. Dette betyder, at andre  

 oplysninger end de angivne ikke må registreres.
Dette gælder  

 f.eks. for fagforeningsforhold.
2.2. Navn Registreringen af personnavne i CPR sker i  

 overensstemmelse med CPR-lovens § 5.
Det er teknisk muligt at registrere en persons fulde  

 navn efter navnelovgivningen, jf. § 5, stk. 1, hvis  

 samtlige fornavne kan rummes inden for i alt 50 positioner, samtlige  

 mellemnavne inden for i alt 40 positioner og samtlige efternavne inden for i  

 alt 40 positioner.
Eget efternavn, hvorved forstås seneste efternavn  

 erhvervet på andet grundlag end ægteskab, skal ligeledes kunne  

 rummes inden for i alt 40 positioner.
Ved positioner forstås samtlige  

 bogstaver, tegn og mellemrum mellem navnene.
For medlemmer af det danske kongehus er titlen en del af  

 navnet.
Det samme kan være tilfældet for grever og grevinder af  

 Rosenborg.
I øvrigt udgør titler som prinsesse, greve og  

 lignende efter dansk ret ikke en del af efternavnet, ligesom de ikke kan  

 indføres i navnerubrikken, hverken i ministerialbøgerne eller  

 på attester udstedt på grundlag af disse.
Tidligere  

 registreringer i CPR i strid med ovenstående skal dog ikke rettes.
Et forholdsord, kendeord eller en kombination, som  

 indgår i et navn, f.eks.
Ole van Deurs, Ole von der Recke eller Ole le  

 Maire betragtes som en del af efternavnet.
Om den alfabetiske placering af  

 sådanne og andre navne, f.eks. i lokalvejvisere, kan henvises til  

 Retskrivningsordbogen og den deri omtalte publikation,  

 »Alfabetiseringsregler«, fra Dansk Standard.
Attester efter folkekirkens ministerialbøger kan  

 anvendes som dokumentation for navne.
Tilsvarende gælder i de  

 sønderjyske landsdele for navneattester efter personregistret.  

 Folkekirkens ministerialbøger hører under Kirkeministeriet.
 Tvivlsspørgsmål om en persons rigtige  

 navn afgøres i øvrigt af statsamterne og  

 Civilretsdirektoratet, som administrerer lov om personnavne.
 Om registrering af navne, der er erhvervet i  

 udlandet, henvises til afsnittet herom i bilag 1.
Adresseringsnavnet, som skal holdes inden for 34  

 positioner, kan adskille sig fra det fulde navn ved at være en  

 forkortelse af dette.
Endvidere kan adresseringsnavnet indeholde et  

 adresseringsmellemnavn.
Reglerne for adresseringsmellemnavne er  

 udtømmende fastsat i § 5 i  

 folkeregistreringsbekendtgørelsen.
Som det fremgår heraf, er de  

 adresseringsmellemnavne, man kan anmelde at anvende, afhængig af, om  

 man bærer eget efternavn, nuværende ægtefælles eget  

 efternavn eller en tidligere ægtefælles efternavn.
I CPR  

 registreres adresseringsmellemnavne alene i feltet adresseringsnavn og ikke i  

 mellemnavnsfeltet.
Oplysningerne på plastsygesikringsbeviset  

 hentes fra CPR.
Da der på sygesikringsbeviset imidlertid kun kan  

 skrives navne inden for max. 29 positioner og i øvrigt anvendes et  

 andet tegnsæt end i CPR, er borgernes navne i visse tilfælde  

 forkortet sammenlignet med CPRs adresseringsnavn.
Klager over dette kan  

 ikke rettes til Indenrigs- og Sundhedsministeriet, men skal derimod rettes  

 til Amtsrådsforeningen i Danmark eller til vedkommendes  

 sygesikringskommune, det vil sige amtskommunen eller Københavns eller  

 Frederiksberg Kommune.
Med sammenlægningen af de bornholmske kommuner  

 pr. 1. januar 2003 vil også Bornholms Kommune være en  

 sygesikringskommune.
2.3. Adresseoplysninger Der henvises herom til kapitlerne 3-6.
2.4. Fødselsregistreringssted For personer født i Danmark anføres i  

 CPR sognet (i Sønderjylland dog kommunen) som  

 fødselsregistreringssted.
Dette sogn er for fødsler, som har  

 fundet sted før 1. januar 1978, det sogn, hvor fødslen har  

 fundet sted.
For fødsler efter den 1. januar 1978 er det moderens  

 bopælssogn.
Er moderen ikke tilmeldt folkeregistret på  

 fødselstidspunktet, er fødslen registreret i det sogn, hvor den  

 har fundet sted.
Om barnets eventuelle registrering i CPR på grundlag  

 af fødsel henvises til reglerne omtalt foran om tildeling af  

 personnumre, herunder registrering i tilslutning til optagelse i DNK .
For personer født i udlandet registreres som  

 udgangspunkt landet, hvor fødslen har fundet sted.
Hvis der  

 fremsættes ønske om registrering af en anden betegnelse end  

 landenavnet, kan kommunen tilbyde i stedet at registrere en større  

 geografisk enhed (verdensdel), der omfatter fødselsstedet, og for  

 hvilken der findes en myndighedskode.
Myndighedskoderne kan ses i CPR og  

 på CPR-kontorets hjemmeside, www.cpr.dk.
 Stedbetegnelsen er både for fødsler i Danmark  

 og udlandet altid den aktuelle for det sted, hvor registreringsbøgerne  

 nu befinder sig, og ikke den der gjaldt på  

 fødselsregistreringstidspunktet.
 I et særligt felt kaldet »fødestedstekst« kan  

 ske en supplering af oplysningerne om fødselsregistreringssted.
 Hvis sognet i Danmark, har skiftet navn efter  

 fødselstidspunktet, kan den pågældende bede om at få  

 indsat det oprindelige sognenavn i fødestedsteksten.
En person, der er født i udlandet, kan, hvis  

 vedkommende har bevaret den aktuelle landebetegnelse for  

 fødselsregistreringsstedet, i fødestedsteksten få  

 registreret en tidligere geografisk betegnelse for landet, en  

 nuværende eller tidligere betegnelse for en del af et land,  

 eller en nuværende eller tidligere betegnelse for en by.
Som  

 eksempler kan nævnes, at Storbritannien som  

 fødselsregistreringssted kan suppleres med Gibraltar som  

 fødestedstekst, Israel suppleres med Palæstina eller med  

 Jerusalem og Polen suppleres med Freistadt Danzig.
 Registreringen i fødestedsteksten vil blive  

 videregivet til de myndigheder, der fra CPR modtager oplysninger om  

 fødselsregistreringsstedet, således at myndigheden har mulighed  

 for at anvende fødestedsteksten i stedet for  

 fødselsregistreringsstedet, f.eks. på legitimationspapirer, som  

 udstedes af denne.
2.5. Statsborgerskab Et barn født i perioden mellem den 1. januar 1979  

 og den 31. januar 1999 af forældre, som er gift med hinanden, har  

 erhvervet dansk indfødsret (statsborgerskab) ved fødslen, hvis  

 faderen eller moderen er dansk.
Er forældrene ikke gift med hinanden,  

 men moderen er dansk, har barnet også erhvervet dansk  

 indfødsret.
Et barn født den 1. februar 1999 eller senere  

 erhverver også dansk indfødsret ved fødslen, hvis enten  

 faderen eller moderen er dansk.
Er barnets forældre ikke gift, og er  

 kun faderen dansk, erhverver barnet kun dansk indfødsret, hvis det er  

 født her i landet.
I de tilfælde hvor en dansk mand og en udenlandsk  

 kvinde indgår ægteskab, skal kommunen foretage ændring af  

 eventuel udenlandsk statsborgerret til dansk for de registrerede  

 fællesbørn, der er ugifte og under 18 år.
Når en  

 dansk mand erkender faderskab til et barn født her i landet den 1.  

 februar 1999 eller senere af en udenlandsk kvinde, som ikke er gift med  

 faderen, sker ændringen af barnets statsborgerret automatisk.
 Ifølge loven fra 1950 om ophævelse af  

 Dansk-Islandsk Forbundslov m.m. tilkommer den særlige status »ligeret  

 med danske statsborgere« (statsborgerretskode 5105) kun islandske  

 statsborgere, der den 6. marts 1946 var bosat i Danmark, samt islandske  

 statsborgere, som havde været bosat i Danmark på et tidspunkt de  

 sidste 10 år inden den 6. marts 1946. Loven skal forstås  

 således, at den ret, der tilkommer voksne personer efter loven, ikke  

gælder disses børn eller ægtefælle, som - for at  

 få rettighederne - selvstændigt må opfylde lovens  

 betingelser.
 Har en person både dansk og anden statsborgerret,  

 registreres vedkommende altid som dansk i CPR.
For børn født her i landet af  

forældre med forskellig udenlandsk statsborgerret er  

 udgangspunktet, at barnet registreres med samme statsborgerret som faderen,  

 hvis barnet er født i ægteskab.
For børn født uden  

 for ægteskab er udgangspunktet registrering af samme statsborgerret som  

 moderen.
Registrering efter disse retningslinjer kan dog i enkelte  

 tilfælde være forkert eller stride mod forældrenes  

 ønske.
Er dette tilfældet, kan registreringen af statsborgerret  

 ændres på grundlag af dokumentation for den korrekte  

 statsborgerret, dvs. et dokument fra det pågældende land,  

 hvorefter barnet har statsborgerret i landet, eller et selvstændigt pas  

 for barnet.
Optagelse i pas hos en af forældrene er derimod ikke altid  

 udtryk for, at barnet har samme statsborgerret som den pågældende  

 af forældrene, men kan alene tjene til rejselegitimation.
 Om statsborgerretten for personer, der er født i  

 udlandet, henvises i øvrigt til bilag 1.
2.6. Slægtskabsoplysninger Som angivet i CPR-lovens bilag 1, nr. 7, er det kun  

 oplysning om mor, far og børn samt forældremyndighed, der  

 omfattes af denne registrering.
Registreringen af disse slægtskabsoplysninger  

 forudsætter desuden, at barnet er selvstændigt registreret i CPR  

 med eget personnummer.
Er dette ikke tilfældet, vil barnet ikke  

 fremgå af forældrenes registrering.
Ved etableringen af CPR i 1968 foretoges den automatiske  

 henvisning kun, hvis barnet var hjemmeboende og under 15 år.
I perioden  

 1. april 1968 til 31. juli 1978 var henvisningen mellem personerne desuden  

 alene udtryk for et bopælsfællesskab, således at der ikke  

 behøvede at være tale om et egentligt slægtskabsforhold.  

 Fra den 1. august 1978 overgik man til registrering af egentlige  

 slægtskabsrelationer.
Samtidig iværksattes en omfattende kontrol  

 og eventuel korrektion af det hidtil registrerede.
På basis heraf har  

 man hidtil kunnet regne med, at slægtskabshenvisninger er korrekte for  

 alle personer født den 1. januar 1968 og senere.
I forbindelse med  

 etableringen af DNK foretager de kirkelige myndigheder en kontrol af  

 slægtskabsoplysninger for personer registreret født i Danmark  

 (bortset fra Sønderjylland) fra 1969. Når DNK er indført  

 i alle folkekirkens sogne (ultimo 2003 / primo 2004), vil således alle  

 slægtskabsoplysninger for personer uden for Sønderjylland  

 født 1969 eller senere være kontrollerede.
 Disse begrænsninger betyder, at det af CPR ikke med  

 sikkerhed kan udledes, om og i bekræftende fald hvilke børn en  

 person efterlader sig.
 Hjemlen til at registrere forældremyndighed er en  

 nyskabelse, der blev indført med CPR-loven, der trådte i kraft  

 den 1. juli 2000. Der arbejdes på at skabe de nødvendige  

 tekniske og juridiske forudsætninger for denne registrering.
2.7. Civilstandsoplysninger CPR-loven indførte ligeledes som noget nyt hjemmel  

 for at registrere separation.
Også for denne registrering arbejdes der  

 på at skabe de nødvendige tekniske og juridiske  

 forudsætninger.
2.8. Kommunale forhold Der henvises herom til bilag 1, pkt. 12, i CPR-loven.
2.9. Kommunale notater For personer registreret i CPR kan der til brug for  

 kommunen og Indenrigs- og Sundhedsministeriets CPR- kontor ske registrering i  

 nogle særlige felter, Folkeregisternotater.
Notat 1, 2 og 5-24 kan benyttes af  

 bopælskommunen efter dennes eget ønske.
Der kan f.eks.  

 registreres oplysning om, at kommunen ikke kender en persons opholdssted og  

 derfor har anmodet politiet om at eftersøge den  

 pågældende.
Disse notater kan benyttes af enhver kommune for  

 personer med bopæl her i landet, udrejste, forsvundne og  

 døde.
 Notat 3 og 4 benyttes af kommunerne til oplysning  

 om indsættelse eller anbringelse i en af kriminalforsorgens anstalter  

 eller en af de øvrige institutioner med angivelse af institutionens  

 navn og eventuel adresse.
Der må i notat 1, 2 og 5-24 kun registreres  

 oplysninger, der klart er af betydning for varetagelse af kommunens opgaver,  

 og det skal i øvrigt sikres, at der ikke registreres urigtige eller  

 vildledende oplysninger.
Kommunerne skal herunder være opmærksom  

 på, at der kun registreres faktiske oplysninger og ikke subjektive  

 oplysninger, samt at borgerne ved en anmodning om indsigtsret  

 (»registerindsigt«) i CPR får adgang til at se, hvad der er registreret  

 i »Kommunale notater«.
2.10. Under værgemål De værgemål, som er iværksat på  

 grundlag af værgemålsloven efter dennes ikrafttræden den 1.  

 januar 1997, registreres kun, herunder med oplysninger om værgen,  

 når de er værgemål med fratagelse af den retlige  

 handleevne, jf. værgemålslovens §§ 6, 8 og 21.
 Umyndiggørelser registreret efter bestemmelserne i  

 den nu ophævede myndighedslov omfatter både økonomisk og  

 personlig umyndiggørelse, da begge medfører tab af valgret, men  

 det kan ikke af CPR ses, hvilken af de to former for umyndiggørelse,  

 der er tale om.
2.11. Opholdsgrundlag Ved maskinel overførsel fra  

 Udlændingestyrelsen sker en daglig opdatering af opholdsgrundlag efter  

 udlændingeloven eller forskrifter udstedt i medfør heraf.  

 Indberetningen af opholdsgrundlaget kan og må ikke foretages af  

 kommunerne.
Kapitel 3 Kommunens folkeregistrering 1. Folkeregistreringens grundlæggende principper Indenrigs- og Sundhedsministeriet yder telefonisk generel  

 vejledning om behandlingen af bopælssager samt forståelsen af  

 folkeregistreringslovgivningen, men kan i den forbindelse aldrig tage  

 stilling til konkrete bopælssager, da borgerne derved berøves  

 deres mulighed for at få afprøvet deres sag i to administrative  

 instanser.
 Hovedformålet med kommunernes registrering efter  

 lovens kapitel 3 af en persons adresse i CPR er at fastslå den  

 kendsgerning, hvor den pågældende opholder sig og kan  

 træffes, jf. også lovens § 1, nr. 3. At det  

 pågældende sted eventuelt ikke er et sted, hvor det er lovligt at  

 bo - i vinterhalvåret eller overhovedet - er som udgangspunkt uden  

 betydning for registreringen, hvis personen bor dér.
Der skal således ikke tages hensyn til de  

 retsvirkninger, som anden lovgivning tillægger registreringen af en  

 persons bopæl i CPR.
Hvis der i anden lovgivning knyttes umiddelbare  

 retsvirkninger til folkeregistreringen (f.eks. i valglovgivningen),  

 forudsættes det, at dette sker ud fra en viden om folkeregistreringens  

 principper og ikke ud fra en forventning om, at folkeregistreringen  

 efterfølgende bliver rettet, så den passer til  

 retsvirkningerne.
Inden for en lang række lovområder  

 (skattelovgivning, sociallovgivning m.v.) skal der foretages en  

 særskilt bedømmelse i sagerne uafhængig af registreringen  

 i CPR.
På det sociale område foretages således f.eks. en  

 vurdering af, hvilken kommune der er handlekommune (som udgangspunkt  

 opholdskommunen) og dermed har pligt til at yde en borger hjælp efter  

 den sociale lovgivning.
I denne bedømmelse indgår andre  

 kriterier end selve folkeregistreringen.
Registreringen i CPR er dog ved  

 disse afgørelser normalt tillagt stor betydning.
Det er derfor vigtigt  

 at understrege, at bopælsregistreringen altid alene skal ske ud fra  

 folkeregistreringsreglerne og ikke ud fra en vurdering af konsekvenserne  

 efter anden lovgivning.
 De retningslinier, som er optaget i nærværende  

 vejledning, er ikke udtømmende, og andre forhold end dem, som er  

 omtalt i vejledningen, kan i en konkret sag være afgørende for,  

 hvor en persons rette bopæl er.
Principperne i bopælsregistreringen er  

 følgende: Udgangspunktet er, at enhver skal registreres på sin  

 bopæl.
Den, der ingen bopæl har, skal registreres på sit  

 faste opholdssted, og har man heller ikke et fast opholdssted, skal man  

 forblive registreret i sin hidtidige kommune, men som fraflyttet sin  

 hidtidige adresse og på en vejkode i intervallet 9900-9999 med en  

 betegnelse i overensstemmelse med § 10, stk. 4, i cirkulære nr. 28 af  

 20. februar 1995 om ajourføring og drift af CPR's vej- og  

 boligregister (registrering »uden fast bopæl«). I visse tilfælde,  

 hvor den pågældende ikke kan findes, skal vedkommende registreres  

 som »forsvundet«.
Der gælder særlige regler for børn, jf.  

 CPR-lovens § 8 (afsnit 5 nedenfor), for personer, som bor på en  

 båd eller anden bevægelig bolig, jf.
CPR-lovens § 9 (afsnit 6  

 nedenfor), værnepligtige, jf.
CPR-lovens § 14,  

 folkeregistreringsbekendtgørelsen § 2 og  

 folkeregistreringscirkulæret § 7, samt personer, som er indsat i  

 kriminalforsorgens institutioner, jf.
CPR-lovens § 15 og  

 folkeregistreringsbekendtgørelsens § 3.
2. Bopæl eller fast opholdssted Bopælen, jf. § 6, stk. 1, er det sted (bolig), hvor  

 man regelmæssigt sover, når man ikke er midlertidigt  

 fraværende på grund af ferie, forretningsrejse, sygdom eller  

 lignende, og hvor man har sine ejendele.
Om stedet efter almindelig sprogbrug  

 kan kaldes en bolig, eller om stedet er registreret i Bygnings- og  

 Boligregistret (BBR), er uden betydning, hvis en person benytter stedet som  

 sit hjem.
Sommerhuse, erhvervslejemål, hotelværelser og  

 kolonihavehuse, der anvendes som et hjem, kan således danne grundlag  

 for bopælsregistrering efter § 6, stk. 1. Campingvogne, både og  

 lignende bevægelige boliger kan ligeledes danne grundlag for  

 registrering, jf.
CPR-lovens § 9. Se nærmere herom nedenfor under  

 afsnit 6.
Ved afgørelsen i forbindelse med CPR-lovens § 6,  

 stk. 1, af, om et fravær fra bopælen er midlertidigt, eller om  

 man er flyttet, må der ske en vurdering af, om der er hensigt til  

 tilbagevenden til bopælen, f.eks. om der er taget skridt til at afvikle  

 den tidligere bolig.
Herudover er længden af fraværet af  

 betydning.
Et fravær fra bopælen mens man er i sommerhus,  

 betragtes efter fast praksis som et midlertidigt fravær, og der skal  

 aldrig ske tilmelding til sommerhuset i sommerperioden.
I øvrigt kan  

 der ikke gives nogen fast tidsgrænse for, hvor langt fraværet fra  

 bopælen kan være, når den pågældende opholder  

 sig her i landet.
For udlandsophold gælder særlige regler, jf.  

 CPR-lovens kapitel 5 og 6.
Med udtrykket »fast opholdssted«, jf. § 6, stk. 2, sigtes  

 til et sted, som den registrerede ikke benytter som et egentligt hjem, men  

 hvor vedkommende i en vis periode overnatter og kan træffes.
Dette  

 gælder f.eks. for hospitaler og institutioner.
Udtrykket omfatter  

 imidlertid også situationer, hvor en persons ophold på en bestemt  

 adresse ikke har en sådan karakter, at stedet kan betragtes som  

 vedkommendes hjem, men hvor vedkommende opholder sig og overnatter i et  

 sådant omfang, at det pågældende sted må siges at  

 være vedkommendes hovedopholdssted.
 Der kan ikke siges noget om, hvor langt opholdet skal  

 være, for at det kan siges at være fast, men hvis alternativet er  

 en registrering uden fast bopæl, vil også ophold af mindre end 1  

 måneds varighed normalt kunne danne grundlag for registrering af  

 adressen som et fast opholdssted.
For personer, der opholder sig på en institution  

 eller et sygehus, gælder en formodning for, at der er tale om et  

 midlertidigt fravær fra deres bopæl.
Hvis personen beholder  

 rådigheden over en anden bolig, jf. § 6, stk. 1, skal vedkommende  

 således fortsat være registreret på denne hidtidige  

 adresse.
Er boligen imidlertid opgivet, skal der ske en registrering på  

 institutionen eller sygehuset, hvis opholdet dér har en sådan  

 længde, at det kan siges at være fast, jf. ovenfor.
Ved helt  

 kortvarige ophold må den pågældende derimod registreres  

 uden fast bopæl i sin hidtidige kommune.
Særligt med hensyn til  

 børn henvises til afsnit 5 nedenfor.
Det skal særlig i forbindelse med registrering  

 på en institution eller et sygehus præciseres, at de  

 økonomiske byrder, som kommunen måtte blive pålagt derved,  

 og eventuel modvilje hos en institutionsbestyrer eller andre, som ingen  

 kompetence har på folkeregistreringsområdet, mod registreringen,  

 ikke må tillægges betydning ved afgørelsen af, om der skal  

 ske registrering.
Det bemærkes endvidere, at der efter lov om  

 retssikkerhed og administration på det sociale område er mulighed  

 for at udpege en tidligere opholdskommune som handlekommune.
3. Registrering »uden fast bopæl« eller som forsvundet I forbindelse med bestemmelsen i CPR-lovens § 6, stk. 4,  

 skal det understreges, at en registrering »uden fast bopæl«, bør  

 anvendes med stor tilbageholdenhed og ikke i situationer, hvor der kan  

 udpeges et fast opholdssted.
I tilfælde hvor en person registreres uden  

 fast bopæl, skal kommunen med jævne mellemrum tage sagen op for  

 at vurdere, om der er nye muligheder for at få fastlagt en egentlig  

 adresse for den pågældende, jf. herved reglerne om tvangsflytning  

 i CPR-lovens §§ 10 og 11.
For så vidt angår bestemmelsen i CPR-lovens §  

 6, stk. 5, kan man give sig til kende på forskellige måder,  

 f.eks. ved at møde op på et offentligt kontor eller ved at  

 skrive til det offentlige.
Derefter skal registreringen som forsvundet  

 slettes.
Hvis vedkommende fortsat ikke har en bopæl eller et fast  

 opholdssted, jf. § 6, stk. 1-2, skal pågældende registreres uden  

 fast bopæl i den kommune, hvor denne senest havde bopæl eller  

 fast opholdssted.
Det gælder uanset, om vedkommende opholder sig i en  

 anden kommune, så længe der ikke kan udpeges en bopæl eller  

 et fast opholdssted efter § 6, stk. 1-2, i denne anden kommune.
4. Rådighed over flere boliger Det fremgår af CPR-lovens § 7, at hvis en person har  

 flere boliger til sin rådighed her i landet   herunder Grønland,  

 men ikke Færøerne   skal det vurderes, i hvilken af boligerne  

 den pågældende skal registreres.
For at der overhovedet skal foretages en vurdering efter §  

 7, skal der være tale om to eller flere egentlige boliger   og  

 ikke blot overnatningsmuligheder.
Den enkelte bolig skal således  

 være indrettet, så den er egnet til, at man kan opholde sig  

 på stedet hele døgnet.
Der kan i denne forbindelse især  

 lægges vægt på, om der er adgang til toilet, vand og  

 køkkenfaciliteter.
Desuden kan det kræves, at boligen skal  

 være til rådighed for vedkommende.
Det vil sige, at  

 vedkommende skal have en reel dispositionsret over boligen.
Denne skal  

 være til rådighed døgnets 24 timer, og den skal normalt  

 kunne opsiges eller afhændes af vedkommende.
Endelig er det en  

 forudsætning, at boligen anvendes af vedkommende i et vist  

 omfang.
 Herudover skal der være tale om to  

ikke-bevægelige boliger, idet det følger af § 9, at man  

 alene kan blive registreret i en bevægelig bolig, hvis denne er ens  

 eneste bolig.
 Endelig kan bestemmelsen kun anvendes, hvis personen selv  

 angiver at benytte flere boliger.
Hvis der efter en vurdering ud fra ovenstående  

 principper er tale om to eller flere boliger, og der således er tale om  

 en § 7-situation, skal der, jf. § 7, stk. 1, ske registrering af vedkommende  

 med bopæl i den af boligerne, som vedkommende må siges at have  

 mest tilknytning til.
Ved afgørelsen heraf indgår de momenter,  

 som fremgår af § 7, stk. 2. I situationer hvor en person anvender  

 både en lovlig bolig og en ulovlig bolig, skal den lovlige bolig altid  

 gå forud for den ulovlige   selvom tilknytningen til den ulovlige bolig  

 eventuelt er størst.
Når man skal afgøre, om en bolig er en lovlig  

 helårsbolig, skal man i øvrigt være opmærksom  

 på, at visse personer i medfør af planlovens §§ 40 og 41 er  

 undtaget fra denne lovs almindelige forbud mod helårsbeboelse i  

 sommerhusområder.
Dette medfører, at en sådan person, som  

 udover sit sommerhus også bevarer sin almindelige helårsbolig,  

 skal registreres på den af boligerne, hvor vedkommende efter  

 kriterierne i § 7, stk. 2, må siges at have sin bopæl.
 Opmærksomheden henledes endvidere på, at hvis  

 det ikke er muligt efter kriterierne i § 7, stk. 2, klart at udpege en  

 af boligerne som den, hvor vedkommende bør registreres, kan den  

 registrerede selv vælge, jf. § 7, stk. 3. Det bemærkes endvidere,  

 at dette valg ikke kan ændres, medmindre der sker en ændring af  

 de forhold, som forelå, da valget blev foretaget.
5. Registreringen af børn Ved børn forstås ugifte personer under 18  

 år.
Der er særlige procedureregler i forbindelse med  

 børns flytning.
Der henvises til kapitel 4, afsnit 2. Nedenfor er  

 reglerne for, hvor et barn skal registreres, gennemgået.
Børn skal efter CPR-lovens § 8, stk. 1, som  

 udgangspunkt registreres efter samme regler som voksne.
Det vil sige, at det  

 afgørende for registreringen af barnets bopæl er de faktiske  

 forhold.
Forældremyndighedens indehaver(e) har ret til at bestemme,  

 hvor barnet skal opholde sig.
Opholder barnet sig imidlertid i strid med  

 denne beslutning et andet sted, er det dette sted, der skal registreres som  

 barnets bopæl.
Forældremyndighedens indehaver kan således  

 ikke sætte sig imod, at folkeregisteret registrerer barnets faktiske  

 opholdssted.
For så vidt angår børn, som  

 regelmæssigt sover et andet sted her i landet end hos forældrene  

 på grund af kostskoleophold eller lignende, men som tilbringer  

 weekender, ferier og lignende hos forældrene med bopæl i Danmark,  

 er der en formodning for, at der er tale om et midlertidigt fravær fra  

 deres forældre, jf. også § 6, stk. 1, 2. pkt.
De vil derfor som  

 hovedregel skulle registreres hos forældrene.
Denne formodningsregel  

 gælder dog ikke for børn, som fra Grønland tager til den  

 øvrige del af riget.
I disse tilfælde må  

 spørgsmålet om fortsat registrering på forældrenes  

 adresse eller registrering på skolen afgøres efter en konkret  

 vurdering.
Formodningsreglen gælder endvidere ikke, hvis der er tale om  

 et længere ophold uden for hjemmet, der skyldes lønnet  

 beskæftigelse, uddannelse, privat plejeforhold eller offentlig  

 (frivillig eller tvangsmæssig) anbringelse uden for hjemmet.
Det samme  

 gælder studerende, som har egen lejlighed eller eget værelse.  

 Kortere ophold på en anden adresse af ovennævnte grunde må  

 dog stadig betragtes som midlertidigt fravær fra forældrenes  

 bopæl.
 Børn, der har afbrudt forbindelsen med hjemmet, og  

 om hvem det må formodes, at de ikke vil vende tilbage dertil, skal som  

 udgangspunkt registreres på den adresse, som de faktisk opholder sig  

 på.
 Hvis barnet har sit hovedophold hos den ene  

 forælder, vil barnet skulle registreres hos denne, uanset hvem der har  

 forældremyndigheden, jf. § 8, stk. 1. Hvis et barn i en periode  

 opholder sig lige meget hos den ene og den anden forælder, gælder  

 reglerne i § 8, stk. 2 og 3.
 Det bemærkes, at CPR-lovens § 8, stk. 1, tager sigte  

 på en situation, hvor det står klart, at barnet fast har et  

 hovedopholdssted, fordi forældrene har indgået en aftale herom  

 eller fordi barnet i en vis længere periode beviseligt har haft sit  

 hovedophold hos den ene forælder.
Bestemmelsen tager derimod ikke sigte på en  

 situation, hvor en optælling af overnatninger og dage viser, at barnet  

 er noget mere hos den ene forælder end den anden, men hvor barnets  

 faktiske ophold er en følge af tilfældigheder, f.eks. fordi der  

 er tale om en opbrudsfase i forbindelse med et samlivsophør eller en  

 ferieperiode.
I en sådan periode må barnets delvise fravær  

 fra den hidtidige adresse betragtes som midlertidigt fravær, der ikke  

 kan danne grundlag for registrering af en flytning.
Først når  

 der er opnået en egentlig aftale om barnets opholdssted, eller  

 når barnet gennem en vis længere periode har opholdt sig mest hos  

 den ene part, kan der træffes afgørelse efter § 8, stk. 1.
Efter § 8, stk. 3, skal et barn forblive registreret  

 på den hidtidige bopæl, hvis det som led i en mere varig ordning  

 opholder sig lige meget hos begge forældre, og disse   uanset  

 fælles forældremyndighed   ikke kan blive enige om  

 registreringen.
Det samme gælder i situationer, hvor det ikke er muligt  

 at fastslå, hvor barnet har sit hovedopholdssted.
Hvis den hidtidige  

 adresse imidlertid er fraflyttet i forbindelse med, at ordningen eller den  

 periode, som ikke kan kortlægges, startede, må barnet registreres  

 på høj vejkode i den hidtidige bopælskommune, indtil  

 forældrene bliver enige om barnets registrering, eller indtil den  

 fælles forældremyndighed ophæves.
I nogle tilfælde kan det være vanskeligt at  

 fastslå, hvor et barn har sit hovedopholdssted, fordi forældrene  

 kommer med modstridende oplysninger.
Hvis det ikke er muligt at fastslå  

 dette ud fra andre momenter i sagen, kan det rent undtagelsesvist komme  

 på tale at indhente oplysninger herom fra barnet selv.
Det  

 forudsætter imidlertid, at kommunen konkret vurderer, at barnet har den  

 fornødne modenhed til at udtale sig om dette og til at forstå  

 konsekvenserne af sine udtalelser.
Det forudsætter endvidere, at  

 forholdet mellem barnet og forældrene ikke derved belastes i  

 væsentlig grad.
Det bemærkes, at barnet som mindreårig ikke  

 kan bestemme, hvor vedkommende skal være registreret, og at barnets  

 eventuelle udtalelser herom derfor ikke kan tillægges vægt.
 Med hensyn til de situationer, hvor det har betydning,  

 hvilken forælder der har forældremyndigheden, og der er afsagt en  

 byretsdom vedrørende dette spørgsmål, bemærkes  

 følgende:
 Hvis dommen ankes inden fuldbyrdelsesfristens  

 udløb (14 dage, medmindre andet fremgår af dommen),  

 tillægges anken opsættende virkning, og dommen har således  

 ikke virkning, før den eventuelt stadfæstes af landsretten.
Hvis dommen ankes efter fuldbyrdelsesfristens  

 udløb, har dommen virkning uanset anken.
Det gælder dog ikke,  

 hvis anken tillægges opsættende virkning.
I så fald har  

 dommen ikke virkning, før den eventuelt stadfæstes af  

 landsretten.
 Dette betyder f.eks., at hvis der hidtil har været  

 fælles forældremyndighed, og moderen har fået tillagt den  

 fulde forældremyndighed ved en byretsdom, vil der fortsat være  

 fælles forældremyndighed, indtil landsretten har truffet endelig  

 afgørelse, såfremt faderen anker dommen inden 14 dage (eller  

 hvis landsretten tillægger en senere anke opsættende  

 virkning).
 En kommune bør derfor altid undersøge, om en  

 byretsdom om forældremyndighed er anket, før den lægges  

 til grund i en bopælssag.
6. Bevægelige boliger Efter § 9 skal kommunen registrere en person med  

 bopæl i en bevægelig bolig, såfremt dette er vedkommendes  

 eneste bolig.
Hvis personen f.eks. også har rådighed over et hus  

 eller en lejlighed, skal vedkommende være registreret med adresse i sit  

 hus.
Det er yderligere en betingelse, at den bevægelige  

 bolig ligger fast på ét sted i en vis periode eller alene  

 flyttes i meget begrænset omfang.
I hvor stort omfang boligen må  

 flyttes afhænger af en konkret vurdering, men det vil som hovedregel  

 være i et omfang, som svarer til fravær i normale ferieperioder  

 og weekender.
Hvis campingvognen, båden eller lign. flyttes i en  

 længere periode, kan vedkommende ikke forblive registreret på det  

 pågældende sted, hvor den bevægelige bolig befandt sig,  

 før den blev flyttet.
Det skal i så fald vurderes efter § 9, om  

 vedkommende skal registreres på det sted, hvor den bevægelige  

 bolig efterfølgende befinder sig.
7. Tvangsflytninger 7.1. Indledning Et af formålene med CPR-loven er at sikre, at enhver  

 folkeregistreres på den adresse, hvor vedkommende faktisk bor eller  

 opholder sig, jf. lovens § 1, nr. 3.
Bestemmelsen i § 10, stk. 1, giver kommunen en  

 handlepligt, hvis den får mistanke om, at en person ikke er korrekt  

 bopælsregistreret.
Det bemærkes i den forbindelse, at der mange  

 steder i lovgivningen er tillagt borgernes adresse i CPR  

 (folkeregisteradresse) betydning i tillid til, at denne registrering er  

 korrekt.
 Hvorledes mistanken opstår, er uden betydning.  

 Også en anonym anmeldelse om fejlregistrering vil efter  

 omstændighederne kunne give anledning til at begynde en  

 undersøgelse.
 Det er den enkelte kommune, der selv vælger indhold  

 og omfang af den forebyggende og kontrollerede indsats i sager om borgernes  

 bopælsforhold inden for rammerne af forvaltningsloven, CPR-loven og  

 anden lovgivning.
Det er som udgangspunkt den kommune, som vedkommende er  

 (forkert) registreret i, som skal undersøge sagen og træffe  

 afgørelse.
Hvis der imidlertid er en formodning om, at vedkommende  

 skal være registreret på en bestemt adresse i en anden kommune,  

 er det denne anden kommune, som skal undersøge sagen og træffe  

 afgørelsen.
Der henvises til § 10, stk. 1, 2.-3. pkt.
Opmærksomheden henledes endvidere på, at hvis  

 en kommune påtænker at registrere en person som udrejst til eller  

 indrejst fra et andet nordisk land, skal kommunen undersøge, hvilket  

 lands folkeregistreringsmyndighed, der efter den internordiske  

 folkeregistreringsaftale (omfatter Finland, Island, Sverige, Norge og  

 Færøerne) har kompetencen til at træffe afgørelse,  

 og kommunen bør endvidere indlede et samarbejde med de relevante  

 myndigheder i det andet nordiske land i det omfang, dette er  

 nødvendigt.
Der henvises til folkeregistreringscirkulærets §§  

 9-10.
 Hvis en påtænkt afgørelse bevirker, at  

 en tidligere registrering i en anden kommune skal annulleres,  

 bør kommunen altid spørge den anden kommune, om denne er i  

 besiddelse af oplysninger, som har relevans for sagen.
 Hvis en kommune påtænker at træffe  

 afgørelse om annullation af en registrering, og dette bevirker, at en  

 person vil have sin seneste bopælsregistrering i en anden  

 kommune, skal kommunen høre denne anden kommune, før der  

 træffes afgørelse i sagen.
Kommunen har i forbindelse med sagens oplysning mulighed  

 for at benytte oplysninger, som i forvejen er i kommunens besiddelse,  

 eventuelt i andre forvaltningsgrene.
Endvidere har kommunen mulighed for at  

 indhente oplysninger fra andre myndigheder.
Kommunen kan desuden indhente  

 oplysninger fra den registrerede selv eller andre private i det omfang, som  

 fremgår af § 10, stk. 2. Herudover kan kommunen indhente oplysninger  

 fra eventuelle andre parter i sagen som led i partshøring af disse.  

 Endelig kan kommunen i et meget begrænset omfang indhente oplysninger  

 selv i forbindelse med observationer eller kontrolbesøg.
 Med hensyn til spørgsmålet om straf for ikke  

 at afgive oplysninger eller afgive ukorrekte oplysninger henvises til kapitel  

 15.
Indenrigs- og Sundhedsministeriet skal anbefale, at de  

 muligheder, som fremgår af CPR-lovens § 10, stk. 2, som udgangspunkt  

 udnyttes fuldt ud i alle tvangsflytningssager.
Dette gælder navnlig,  

 hvis sagen i øvrigt ikke bygger på faktuelle oplysninger, men  

 på indicier, oplysninger om parternes troværdighed eller  

 eventuelle »tilståelser« fra parterne.
 Ministeriet skal endvidere anbefale, at en kommune i en  

 tvangsflytningssag både undersøger forholdene på den  

 adresse, hvor vedkommende selv oplyser at opholde sig, og på den  

 adresse, hvor kommunen formoder, at vedkommende opholder sig.
 Med hensyn til den praktiske fremgangsmåde i en  

 tvangsflytningssag og de forvaltningsretlige regler, som skal følges  

 under en sådan sag, henvises til bilag 3.
Opmærksomheden henledes endvidere på, at hvis  

 kommunen har en konkret mistanke om, at en person har begået en  

 strafbar overtrædelse af CPR-loven, skal forholdet anmeldes til  

 politiet med henblik på efterforskning af det anmeldte forhold.  

 Foreligger der ingen mistanke eller blot en løsere formodning om, at  

 der kan være begået et strafbart forhold, kan kommunen  

 undersøge og afgøre sagen selv, og der skal ikke ske anmeldelse  

 til politiet.
Det er ikke muligt generelt at angive den præcise  

 grænse mellem på den ene side tilfælde, hvor der foreligger  

 en løsere formodning om, at der kan være begået et  

 strafbart forhold, og på den anden side tilfælde, hvor en  

 sådan formodning kan omsættes til en konkret mistanke om, at der  

 er begået et strafbart forhold.
7.2. Oplysninger fra kommunen selv Kommunen er en enhedsforvaltning og har derfor mulighed  

 for at anvende oplysninger, som den i forvejen er i besiddelse af, også  

 i andre grene af forvaltningen, i forbindelse med en sag om  

 bopælsregistrering.
Oplysninger, der kan belyse en bopælssag, kan bl.a.  

 være oplysning om, hvilken adresse den pågældende har  

 oplyst til f.eks. socialforvaltning eller skattevæsen.
Oplysninger, der  

 allerede er tilvejebragt i f.eks. sociale sager med hjemmel i § 12 i lov om  

 retssikkerhed og administration på det sociale område, vil  

 således i en del tilfælde kunne benyttes til belysning af en  

 persons bopælsforhold og dermed lægges til grund for en  

 afgørelse om registrering af en persons korrekte adresse i CPR.  

 Oplysninger, der kan indhentes fra en anden forvaltningsgren i kommunen, kan  

 endvidere være oplysninger om, hvilken kontaktadresse / telefonnummer  

 en person har oplyst til skoletandpleje, skole eller daginstitution.
Som  

 andre eksempler kan nævnes oplysninger i en skattesag til brug for  

 beregning af transportfradrag, oplysninger til teknisk forvaltning om  

 adresseforhold i en byggesag, oplysninger til socialforvaltningen i  

 ansøgninger om ydelser  m.m.  Kommunens forsyningsafdeling kan  

 endvidere ofte give oplysning om regningsadresse og om forbrug af f.eks. el,  

 gas, vand og varme.
Oplysning om boligens størrelse, indretning og  

 kvalitet set i forhold til antallet af beboere er også væsentlige  

 oplysninger i bopælssager.
Det bemærkes, at det alene er oplysninger, der kan  

 belyse en persons bopælsforhold, der kan indhentes i andre grene af  

 kommunens forvaltning.
Der må således de enkelte  

 forvaltningsgrene imellem til brug for en bopælssag ikke udveksles  

 oplysninger, som er uden betydning for en persons bopælsregistrering.  

 Der skal i øvrigt udfærdiges et notat i medfør af  

 offentlighedsloven § 6, selv om en oplysning således allerede findes i  

 kommunen.
Det skal heraf fremgå, på hvilket tidspunkt oplysningen  

 er modtaget og fra hvilken forvaltningsgren, og eventuel dokumentation skal  

 vedlægges.
Hvis der ikke foreligger dokumentation for oplysningerne,  

 skal også navnet på den person, som har afgivet oplysningerne,  

 noteres.
7.3. Oplysninger fra andre myndigheder Kommunen har også mulighed for at indhente  

 oplysninger fra andre myndigheder.
Det skal dog igen påpeges, at det  

 kun er oplysninger, der kan belyse adresseforhold, der må indhentes fra  

 en anden myndighed.
Der er i forvaltningslovens § 28 fastsat regler for,  

 hvornår en offentlig myndighed må videregive visse  

 personoplysninger.
Endvidere er der i lov om behandling af personoplysninger  

 (persondataloven) fastsat regler, som regulerer, i hvilket omfang der lovligt  

 kan videregives personoplysninger.
 I det omfang den afgivende myndighed er berettiget  

til at videregive oplysninger efter forvaltningsloven / persondataloven,  

 vil denne myndighed som udgangspunkt også have pligt til at  

 afgive disse oplysninger, jf. forvaltningslovens § 31, stk. 1. Det er  

 imidlertid den afgivende myndighed, som selv tager stilling til, om den er  

 berettiget til at videregive oplysningerne og dermed også har pligt  

 hertil.
En kommune, der er ved at undersøge en persons  

 bopælsforhold, bør altid overveje, om andre offentlige  

 myndigheder kan være i besiddelse af relevante oplysninger.
Det kan  

 f.eks. være relevant at anmode andre kommuner om  

 bopælsoplysninger, herunder andre kommuners daginstitutioner, skoler  

 m.m., eller at anmode politiet om oplysninger, som dette i forvejen er i  

 besiddelse af.
Hvad særligt angår spørgsmålet om  

politiets medvirken bemærkes, at fastlæggelsen af en  

 borgers bopælsforhold som udgangspunkt er en kommunal opgave, jf. dog  

 afsnit 7.1. ovenfor.
En kommune kan ikke anmode politiet om f.eks. at  

 kontakte en borgers nabo eller arbejdsgiver med henblik på at  

 fastlægge borgerens bopælsforhold til brug for kommunens  

 bopælssag i henhold til CPR-loven, i det omfang kommunen ikke selv kan  

 foretage sådanne undersøgelsesskridt efter CPR-loven.
 Bestemmelsen i § 10, stk. 3, indebærer, at  

 oplysninger fra offentlige myndigheder kan indhentes elektronisk både  

 som led i behandlingen af en enkelt sag og som led i en generel  

 søgning til brug for kontrol, f.eks. samkøring af  

 edb-registre.
7.4. Oplysninger fra private Private har kun pligt til at bidrage med  

 oplysninger i bopælssager, i det omfang dette følger af  

 lovgivningen.
I CPR-lovens § 10, stk. 2, nr. 1 og 2, er der hjemmel til at  

 afkræve oplysninger fra den pågældende selv samt hus- og  

 logiværter (logiværtserklæringer). Endvidere kan der  

 indhentes oplysninger fra forsyningsselskaber, Post Danmark m.v., jf. § 10,  

 stk. 2, nr. 3.
Oplysningspligten i  § 10, stk. 2, nr. 1, omfatter alene  

 den person, hvis adresseforhold undersøges.
En eventuel anden part i  

 sagen kan således ikke afkræves oplysninger under strafansvar og  

 kan derfor alene inddrages i sagen som part.
Kommunen er således  

 berettiget til at stille spørgsmål til parten som led i  

 partshøringen, og denne har en ret, men ikke en pligt, til at udtale  

 sig i sagen.
Med hensyn til partsbegrebet henvises til bilag 3, afsnit 3.
De oplysninger, der kan belyse en bopælssag, kan  

 bl.a. være oplysning om, hvilken adresse den pågældende har  

 oplyst til andre at bo på.
Det gælder oplysninger om den adresse,  

 som den pågældende har opgivet over for private tele- og  

 forsyningsvirksomheder, arbejdsløshedskasser, fagforeninger og  

 pengeinstitutter.
Det samlede forbrug af el, vand, varme, gas samt telefon  

 for en bestemt periode kan også tjene til at belyse sagen.
Tilsvarende  

 vil gælde oplysninger fra boligselskaber og - foreninger om, hvem der  

 står på lejekontrakten.
Endvidere kan oplysning om en borgers eventuelle  

 anmeldelse af midlertidig eller vedvarende adresseændring til Post  

 Danmark eller andre virksomheder, der er meddelt koncession efter lov om  

 postvirksomhed, være et værdifuldt bidrag til en belysning af en  

 borgers rette bopæl i en konkret bopælssag.
Postvirksomheder har  

 pligt til på begæring at udlevere oplysning om den adresse, som  

 personen har oplyst til disse, også når den  

 pågældende har bedt om adressebeskyttelse over for  

 virksomhederne.
Bestemmelsen giver ikke mulighed for kommunerne for at  

 indhente oplysninger om borgernes fagforeningsmæssige forhold.
Der er  

 således i forhold til fagforeninger alene tale om en adgang til,  

 når kommunen skønner, der er behov herfor i en konkret sag om  

 fastlæggelse af en borgers bopælsforhold, at spørge om,  

 under hvilken adresse en borger er registreret i fagforeningen.
En kommune  

 kan endvidere kun rette henvendelse til en fagforening, hvis kommunen i  

 forvejen er i besiddelse af oplysninger om, at en borger er medlem af en  

 fagforening.
En oplysning herom vil typisk være fremkommet i  

 forbindelse med fagforeningens egen indberetning til det kommunale  

 skattevæsen.
Som bestemmelsen i § 10, stk. 2, er formuleret, angiver  

 denne umiddelbart alene, hvilke private der under strafansvar har  

pligt til at besvare kommunens spørgsmål.
Der ligger  

 imidlertid et beskyttelseshensyn til borgeren bag udformningen af  

 bestemmelsen som en positivliste, og det må under hensyn til  

 tilkendegivelserne under høringen over og den efterfølgende  

 behandling af forslaget til CPR-loven i Folketinget konkluderes, at  

 bestemmelsen er en egentlig positivliste over, hvilke private en kommune  

 må anmode om oplysninger i forbindelse med en undersøgelse af en  

 borgers adresseforhold.
Kommunen må således ikke kontakte andre  

 private end dem, som er direkte nævnt i § 10, stk. 2, nr. 1-3, for at  

 få oplysninger om en borgers adresseforhold.
Som eksempel kan  

 nævnes, at kommunen ikke må kontakte borgerens arbejdsgiver eller  

 nabo, uanset om det oplyses, at denne ikke har pligt til at svare.
Dette  

 skyldes, at f.eks. en forespørgsel fra en kommune til en arbejdsgiver  

 om en ansats adresseforhold vil afsløre, at kommunen undersøger  

 borgerens bopælsforhold, også selvom arbejdsgiveren ikke kan  

 pålægges at meddele de ønskede oplysninger.
Det kan tilføjes, at såfremt private af sig  

 selv retter henvendelse til kommunen med oplysninger om en anden persons  

 bopælsforhold, kan disse anvendes i en bopælssag, men der skal  

 udfærdiges notat efter offentlighedslovens § 6 om henvendelsen, og  

 identiteten på den private skal noteres ned, idet anonyme anmeldelser  

 har en meget ringe bevisværdi.
Tilsvarende gælder, hvis ansatte i  

 kommunen fremkommer med relevante oplysninger, som disse er i besiddelse af,  

 f.eks. om hændelser, som de tilfældigt har overværet i  

 deres fritid.
 I tilfælde hvor en part i en bopælssag selv  

 inddrager andre private i sagen og måske oven i købet henviser  

 kommunen til at rette henvendelse til disse, vil kommunen kunne henvende sig  

 til disse og anmode om yderligere oplysninger, da der i så fald ikke er  

 det samme beskyttelseshensyn.
 Det er strafbart, hvis de i § 10, stk. 2, nævnte  

 private m.v. undlader at afgive oplysninger, eller hvis logiværter  

 afgiver urigtige oplysninger, jf. § 57, stk. 1, nr. 5. Der henvises til  

 vejledningens kapitel 15.
7.5. Oplysninger fra den registrerede selv I en bopælssag kan kommunen til brug for  

 undersøgelsen af en persons bopælsforhold afkræve  

 vedkommende selv en nærmere redegørelse om dennes  

 bopælsforhold, jf.
CPR-lovens § 10, stk. 2, nr. 1. En sådan  

 redegørelse kan gives såvel skriftligt som mundtligt.
Kommunen  

 kan således ikke kræve, at personen møder op på  

 kommunen.
Hvis en person ikke ønsker at møde op på  

 kommunen, bør kommunen for at oplyse sagen bedst muligt overveje i  

 stedet skriftligt   og gerne med præcise spørgsmål   at  

 bede vedkommende om at redegøre for sine bopælsforhold.
Som udgangspunkt kan en person straffes for ikke at  

 fremkomme med en redegørelse efter § 10, stk. 2, nr. 1. Kommunen skal  

 imidlertid udvise forsigtighed med at meddele den registrerede, at denne kan  

 straffes herfor.
Der henvises til forbuddet mod selvinkriminering, som er  

 beskrevet i kapitel 15. Der henvises endvidere til afsnit 7.1. ovenfor.
7.6. Observationer og kontrolbesøg Tilfældige observationer, som foretages af  

 kommunens egne ansatte, kan anvendes i en bopælssag.
Som  

 eksempel kan nævnes, at en kommunalt ansat besøger familie eller  

 venner og under et sådant besøg ikke kan undgå at  

 bemærke, at der i nabohuset bor en person, som er registreret et andet  

 sted.
Oplysninger tilvejebragt på denne måde kan inddrages i  

 kommunens sagsbehandling.
Dette forudsætter dog, at der til sagen  

 udfærdiges et notat efter offentlighedslovens § 6 herom.
Herudover kan enkeltstående observationer i  

 forbindelse med verifikation af faktiske oplysninger   anvendes.
Det vil sige  

 en observation, hvor et bestemt forhold skal kontrolleres.
Et eksempel kan  

 være, at det er oplyst i en sag, at et hus er ubeboeligt.
Kommunen kan  

 i dette tilfælde tage ud og besigtige ejendommen udefra med henblik  

 på at se, om oplysningen er korrekt.
Som et andet eksempel kan  

 nævnes, at kommunen som led i sine undersøgelser kan foretage en  

 enkelt besigtigelse af en adresse udefra for eksempelvis at søge  

 oplyst, hvilke personer der er anført på navneskiltet samt for  

 at vurdere adressens generelle karakter.
Derimod kan der ikke foretages nogen form for  

systematiseret observation af en borgers bopæl eller  

  færden til brug for en adressesag.
Enhver form for systematiseret  

 observation af en borgers forhold forudsætter hjemmel, hvilket ikke er  

 givet i CPR-loven.
 Vedrørende spørgsmålet om  

 kontrolbesøg på bopælen ligger det klart, at der ikke i  

 CPR-loven er  hjemmel til, at en kommune kan kræve at komme ind  

 på en borgers bopæl for at vurdere, hvem der bor på  

 adressen.
Kommunalt ansatte skal endvidere være yderst  

 tilbageholdende med at tage ud på bopælen og opsøge  

 borgeren.
Dette kan kun accepteres i en situation, hvor kommunen  

 forgæves har forsøgt både skriftligt og telefonisk at  

 komme i kontakt med borgeren for at få en afklarende samtale om dennes  

 bopælsforhold, og hvor kommunen skønner, at en sådan  

 samtale er væsentlig for sagens afklaring.
Det skal tilføjes, at  

 formålet med besøget alene er at få aftalt tid til en  

 samtale og ikke at få adgang til at besigtige bopælen, og at et  

 besøg kun kan finde sted i dagtimerne.
 Kommunalt ansatte kan således ikke, uden  

 forgæves forudgående forsøg på at få en borger  

 i tale, tage ud på den formodede adresse for at aflevere en  

 mødeindkaldelse.
Såfremt en borger uopfordret anmoder kommunalt  

 ansatte om at komme hjem og bese bopælen, kan kommunen dog tage  

 imod en sådan invitation.
Dette forudsætter imidlertid, at  

 borgeren udtrykkeligt er vejledt om, hvad der er formålet med  

 besøget, og er orienteret om, at kommunalt ansatte ikke har hjemmel  

 til at foretage kontrolbesøg i bopælssager og derfor ikke har  

 krav herpå.
Der bør altid foretages et notat efter  

 offentlighedslovens § 6 herom.
Kapitel 4 Indenlandske flytninger 1. Indledning En flytning mellem en grønlandsk og en dansk  

 kommune betragtes som en indenlandsk flytning.
Det bemærkes dog, at  

 CPR-loven ikke er trådt i kraft på Grønland.
Efter § 12, stk. 3, kan kommunen kræve, at  

 flytteanmeldelser skal være skriftlige og afgives på en  

 særlig blanket.
Der er således ikke i CPR-loven krav om, at  

 flytteanmeldelser skal være skriftlige eller andre formkrav i  

 øvrigt.
Det er ved elektronisk selvbetjening kommunens ansvar, at  

 uvedkommende ikke kan få adgang til CPRs oplysninger, og at det  

 er den rette person, der har foretaget anmeldelsen af flytningen m.v.
Der kan  

 i den forbindelse henvises til Datatilsynets sikkerhedsvejledning (vejledning  

 nr. 37 af 2. april 2001 til bekendtgørelse nr. 528 af 15. juni 2000 om  

 sikkerhedsforanstaltninger til beskyttelse af personoplysninger, som  

 behandles for den offentlige forvaltning.) Heri er bl.a. angivet regler om  

 sikkerhed ved transmission af personoplysninger via eksterne  

 kommunikationsforbindelser, f.eks. over Internet, herunder regler om  

 kryptering samt sikring af autencitet og integritet ved passende  

 sikkerhedsforanstaltninger, f.eks. ved elektronisk signatur eller  

 individuelle, fortrolige adgangskoder.
Der henvises endvidere til  

 Datatilsynets hjemmeside, www.datatilsynet.dk.
En kommune må aldrig registrere en anmeldt  

 flytning, hvis den er i tvivl om, at det anmeldte er i overensstemmelse med  

 de faktiske forhold, men skal først undersøge sagen, jf. § 6,  

 stk. 3, 2. pkt., og § 12, stk. 4, 2. pkt.
Dette skyldes, at hvis en  

 registrering først er blevet foretaget, og kommunen  

 efterfølgende bliver opmærksom på, at den muligvis ikke  

 var korrekt, skal kommunen gennemføre en tvangsflytningssag efter §§  

 10-11, medmindre borgeren er enig i, at registreringen kan annulleres /  

 ændres.
Til sådanne tvivlstilfælde er der i CPR-lovens  

 § 12, stk. 4, givet kommunen de samme hjælpemuligheder som ved  

 tvangsflytninger til at undersøge sagen.
Herunder kan kommunen  

 indhente en udtalelse fra den udlejer, hos hvem indflytningen angives at have  

 fundet sted.
Hvis sagen efter afgivelsen af en sådan såkaldt  

 logiværtserklæring fortsat anses for tvivlsom, må der  

 foretages yderligere undersøgelser inden afgørelsen af, om  

 tilmeldingen skal registreres.
Kommunerne skal være særlig opmærksomme  

 på en situation, hvor der er registreret et flyttepåbud i CPR  

 efter planlovens § 51 a, stk. 3, for den, der anmelder flytning.
For  

 sådanne personer er det altid velbegrundet at foretage en nærmere  

 undersøgelse af tilmeldingen med henblik på at sikre, at det  

 anmeldte svarer til det faktiske.
 Der henvises i øvrigt til  

 folkeregistreringscirkulærets § 5 om kommunens pligt til at orientere  

 den registrerede og ejeren af sommerhuset om en række forhold  

 vedrørende planlovgivningen / tilmeldingen, når en person melder  

 flytning til en sommerhusadresse.
2. Børns flytning Med hensyn til spørgsmålet om, hvor et  

 barn skal bopælsregistreres, henvises til kapitel 3, afsnit 5. Nedenfor  

 er procedurereglerne i forbindelse med børns flytning beskrevet.
 Den, som i medfør af § 13, stk. 1, skal foretage  

 flytteanmeldelsen, vil typisk være forældre-myndighedens  

 indehaver, værgen eller en institution.
 Om kommunen kan registrere en flytning, som er anmeldt af  

 et barn, det vil sige en ugift person under 18 år, afhænger af,  

 om kommunen bl.a. på grundlag af en vurdering af barnets modenhed  

 skønner, at anmeldelsen svarer til de faktiske forhold, jf. herved §  

 12, stk. 4, 2. pkt., ligesom proceduren i § 13, stk. 2 (høring af  

 ikke-medflyttende forældre), også vil skulle iagttages.
Procedurekravet i § 13, stk. 2, skal dæmme op for  

 flytteanmeldelser for børn, som ikke svarer til de faktiske forhold.  

 Meningen med bestemmelsen er ikke, at et barns adresse i CPR kun kan flyttes,  

 hvis begge forældre er enige, men derimod, at kommunen skal have  

 mulighed for at opdage ukorrekte anmeldelser ved, at begge parter har  

 mulighed for at udtale sig, før kommunen afgør, om flytningen  

 kan registreres.
Bestemmelsen harmonerer også med forvaltningslovens  

 bestemmelser om partshøring.
Det bemærkes, at reglen i § 13,  

 stk. 2, gælder, uanset hvem der har forældremyndigheden  

over barnet.
 Samme procedure skal følges i situationer, hvor et  

 barn, som tidligere har haft fælles bopæl med den ene  

 forælder,  flytter til udlandet, uden at denne forælder  

 har bekræftet flytningen.
Opmærksomheden henledes på de særlige  

 regler i de tilfælde, hvor der anmodes om adressebeskyttelse i  

 forbindelse med flytningen, jf.
CPR-loven § 13, stk. 3, og  

 folkeregistreringscirkulæret § 6, stk. 2-3.
3. Kvittering for anmeldelse Ifølge lovens § 12, stk. 5, har den, der har  

 anmeldt en flytning, ret til at få en kvittering.
Som det fremgår  

 af formuleringen, er retten ikke betinget af, om flytningen registreres, men  

 skal efter anmodning gives for selve anmeldelsen.
4. Anbringelse på kriminalforsorgens institutioner Personer, som anbringes eller indsættes i en af  

 kriminalforsorgens institutioner, det vil sige fængsler og  

 arresthuse, skal som udgangspunkt ikke registreres på  

 institutionen.
Det følger således af CPR-lovens § 15,  

 folkeregistreringsbekendtgørelsens § 3, stk. 1, og  

 folkeregistreringscirkulærets § 8, stk. 1, at vedkommende skal forblive  

 folkeregistreret på sin hidtidige adresse, idet der dog skal  

 gøres særligt notat om anbringelsen i »Kommunale notater 3 og  

 4«.
Hvis den hidtidige adresse opgives, uden at vedkommende får en ny,  

 skal vedkommende registreres uden fast bopæl i sin hidtidige  

 bopælskommune, jf. folkeregistreringsbekendtgørelsens § 3, stk.  

 3.
 Hvis en person indsættes eller anbringes uden  

 umiddelbar forudgående registrering i landet, skal vedkommende  

 registreres uden fast bopæl i den kommune, hvor institutionen ligger,  

 indtil der erhverves en bolig, jf. folkeregistreringsbekendtgørelsens  

 § 3, stk. 2.
 I folkeregistreringscirkulærets § 8, stk. 2, er der  

 fastsat særlige regler med hensyn til løsladelse / udskrivning  

 af indsatte og anbragte.
Der gælder endvidere særlige regler for ophold  

 på kriminalforsorgens pensioner, jf.
CPR-lovens § 15, stk.  

 2.
 Endelig bemærkes det, at bestemmelserne i CPR-lovens  

 § 15, folkeregistreringsbekendtgørelsens § 3 og  

 folkeregistreringscirkulærets § 8 ikke gælder personer, som efter  

 rettens bestemmelse er anbragt på psykiatriske institutioner, og  

 der henvises derfor for disse personers vedkommende til kapitel 3, afsnit 2,  

 ovenfor.
Kapitel 5 Tilflytning fra udlandet 1. Indledning En persons pligt til at anmelde flytning til landet  

 indtræder, når følgende betingelser er opfyldt:
 Vedkommende ved, at opholdet skal vare i over 6 måneder  

 (tilflyttere fra EU- eller EØS-land) / 3 måneder (tilflyttere  

 fra øvrige lande), jf. § 16, stk. 2.
 Vedkommende har erhvervet en bopæl eller et fast  

 opholdssted.
 For så vidt angår ikke-nordiske statsborgere, som  

 indrejser uden opholdstilladelse / -bevis: Når vedkommende  

 efterfølgende har fået meddelt opholdstilladelse / -bevis eller  

 har fået besked fra udlændingemyndighederne om fritagelse fra  

 dette.
En kommune må først registrere en  

 indrejse, når opholdet i landet skal vare mere end 3 måneder,  

 jf. § 16, stk. 1, når vedkommende har erhvervet en bopæl eller et  

 fast opholdssted, jf. § 16, stk. 5, og når betingelserne i § 17 er  

 opfyldt.
Kommunen kan vente med at foretage registreringen, hvis den har  

 særlig grund til at tvivle på, at opholdet i landet vil  

 være over 3 måneder, jf. § 16, stk. 4.
En indrejse må således ikke registreres, hvis  

 vedkommende ikke skal være i landet i mere end 3 måneder.
Hvis  

 opholdet er på 3 måneder eller derunder, er det således  

 uden betydning, om vedkommende har bolig, familie eller anden tilknytning til  

 Danmark.
Det er ligeledes uden betydning, hvad formålet med opholdet i  

 Danmark er.
Indenrigs- og Sundhedsministeriet skal understrege, at der  

ikke må ske reservation af personnummer og registrering af  

 indrejse, før det er klart, at indrejsebetingelserne er opfyldt, og  

 den pågældende herefter tager ophold her i landet.
Et  

 personnummer, der fejlagtigt reserveres / tildeles, genanvendes ikke senere  

 til en anden person.
3 / 6-månedersfristen beregnes fra det  

 tidspunkt, hvor vedkommende indrejser i landet.
Dette gælder også  

 for så vidt angår ikke-nordiske statsborgere, uanset at disse  

 først kan registreres, når betingelserne i § 17 er opfyldt.
 Den dokumentation for opholdets varighed, som omtales i §  

 16, stk. 4, kan bestå i fremvisning af dokumenter, hvorefter den  

 pågældende har truffet dispositioner, som intet fornuftigt  

 menneske ville foretage, hvis opholdet var kortere, f.eks. bindende  

 indbetaling af leje for et længere tidsrum, køb af hus, som kun  

 egner sig som helårsbolig, optagelse på en uddannelse,  

 indskrivning af barn i institution/skole eller lignende.
Viser det sig efterfølgende, at den  

 pågældendes ophold i Danmark ikke opfyldte kravene for  

 registrering af tilflytning, f.eks. fordi opholdet varede mindre end 3  

 måneder, skal indrejsen annulleres.
Inden dette sker, skal kommunen i  

 overensstemmelse med CPR-lovens § 11 have forsøgt at kontakte den  

 pågældende, ligesom afgørelsen også skal meddeles  

 skriftligt til den pågældende, hvis dette er muligt.
Der henvises  

 til bilag 3.
2. Ikke-nordiske statsborgere Bestemmelsen i CPR-lovens § 17, stk. 1, indebærer,  

 at udlændingemyndighederne for alle ikke-nordiske udlændinge skal  

 have taget stilling til lovligheden af deres ophold her i landet, inden der  

 sker en folkeregistrering af de pågældende i kommunerne.
Dette  

 indebærer også, at børn under 18 år, som tager  

 ophold hos forældremyndighedens indehaver, først kan  

 folkeregistreres, når udlændingemyndighederne har taget stilling  

 til deres sag og tilkendegivet, at de pågældende ikke skal have  

 en opholdstilladelse.
Dette indebærer endvidere, at EU-statsborgere,  

 der er omfattet af artikel 8, stk. 1, litra b, i Rådsdirektiv nr.  

 68/360 (grænsegængere), først kan blive folkeregistreret,  

 når udlændingemyndighederne har afgivet en meddelelse om, at  

 vedkommende er fritaget for opholdsbevis.
Opholdstilladelser / -beviser gives af  

 Udlændingestyrelsen bortset fra opholdstilladelser / -beviser efter EF  

 / EØS-bekendtgørelsen, der udstedes af statsamterne.
En EU /  

 EØS-statsborger som henvender sig for at blive registreret uden at  

 have den fornødne EF / EØS-opholdstilladelse eller det  

 fornødne EF / EØS-opholdsbevis, skal altid henvises til  

 statsamtet, for at dette kan tage stilling til, om vedkommende er berettiget  

 til en opholdstilladelse eller et opholdsbevis efter EF /  

 EØS-bekendtgørelsen, eller om statsamtet må henvise sagen  

 til Udlændingestyrelsen.
 Opholdstilladelse eller opholdsbevis kan aldrig  

 erstattes af en påstempling i passet fra udlændingemyndighederne  

 om, at ansøgning er indgivet, eller af et brev fra disse om, at  

 opholdstilladelsen eller opholdsbeviset kan forventes givet.
Oplysning om, at en person har anket et afslag  

 herpå, kan heller aldrig danne grundlag for registrering af  

 tilflytning.
Den pågældende kan først registreres, hvis  

 vedkommende får opholdstilladelse.
Bestemmelserne i § 17, stk. 2-3, regulerer nogle specielle  

 forhold om henholdsvis genindrejse og visum / udrejsefrist i pas.
Ved  

 genindrejse, dvs. hvor den pågældende har været registreret  

 som udrejst i CPR, og tidligere har fået meddelt opholdstilladelse /  

 -bevis, som efter sit indhold ikke længere gælder, skal  

 udlændingemyndighederne bekræfte, eventuelt telefonisk, at den  

 tidligere meddelte opholdstilladelse / -bevis ikke skal anses for bortfaldet,  

 før der kan ske registrering af indrejse.
 Det bemærkes, at der for så vidt angår  

 personer, som visiteres til en kommune efter integrationsloven, gælder  

 særlige regler for bopælsregistrering, jf.  

 folkeregistreringscirkulærets § 12 samt øvrige særligt  

 fastsatte regler herom.
3. Udsendte og deres familiemedlemmer CPR-lovens § 18, stk. 1, som omhandler personer, der  

 uanset ophold her i landet ikke skal registreres, gælder også for  

 personer, hvis ophold i Danmark er reguleret i aftaler om retsstillingen for  

 styrker eller militære hovedkvarterer, som Danmark har tiltrådt.  

 Tvivl om hvorvidt sådanne personer er omfattet af denne bestemmelse,  

 må afklares ved en henvendelse til Forsvarsministeriet.
I øvrigt  

 omfatter bestemmelsen udenlandske statsborgere, som bor og opholder sig i  

 Danmark på grund af arbejde på en ambassade, en international  

 organisation eller lignende, og som har fået opholdstilladelse af  

 Udenrigsministeriet (»registreret i Udenrigsministeriets protokol«). Det skal  

 bemærkes, at selvom disse personer tillige får meddelt EF /  

 EØS-opholdsbevis, kan de ikke folkeregistreres.
Personer, der er ansat  

 de ovennævnte steder, men som alene har fået opholdstilladelse af  

 udlændingemyndighederne, er derimod ikke eksterritoriale og skal  

 registreres efter de almindelige regler.
Familiemedlemmer til personer omfattet af stk. 1, dvs.  

 ægtefælle og børn, skal efter § 18, stk. 2, heller ikke  

 folkeregistreres, når de er en del af husstanden, medmindre de er  

 danske statsborgere.
Hvis familiemedlemmerne får arbejde her i landet  

 og i den forbindelse skal have udstedt skattekort, skal de på  

 sædvanlig vis have udstedt et »skattepersonnummer« efter anmodning fra  

 skattevæsenet, jf.
CPR-lovens § 3, stk. 1, nr. 3. Det samme  

 gælder, hvis de inddrages under ATP, jf. § 3, stk. 1, nr. 2.
 Børn, der fødes her i landet af personer  

 omfattet af § 18, vil blive optaget i folkekirkens ministerialbog og derved  

 få tildelt et administrativt personnummer, jf.  

 folkeregisteringsbekendtgørelsens § 1, stk. 3, men vil ikke blive  

 folkeregistreret i landet.
4. Internordiske flytninger Personer, der tilflytter fra Finland, Island, Sverige,  

 Norge eller Færøerne, skal efter den internordiske  

 folkeregistreringsaftale samt CPR-lovens § 19 medbringe internordiske  

 flyttepapirer.
Dette vil dog ikke være muligt for personer, som har  

 haft status som eksterritoriale i det andet nordiske land.
Registreringen af  

 sådanne personer må derfor ske uden anvendelse af disse  

 flyttepapirer.
 Der er fastsat supplerende regler om internordiske  

 tilflytninger i folkeregistreringscirkulærets § 9.
5. Oplysninger, som skal gives ved tilflytning Ved anmeldelse af tilflytning fra et andet nordisk land  

 skal den tilflyttende give de oplysninger, som fremgår af CPR-lovens §  

 19.
Ved anmeldelse af tilflytning fra et land uden for Norden  

 skal den tilflyttende give en række oplysninger, jf. § 20, der i  

 nødvendigt omfang skal dokumenteres, jf. § 21. Denne dokumentation kan  

 for visse oplysninger eventuelt ske ved forevisning af vedkommendes pas.
Men  

 der er ikke noget selvstændigt krav om forevisning af pas eller anden  

 gyldig rejselegitimation med henblik på at sikre, at  

 pågældende er lovligt indrejst her i landet.
Hvis der ved  

 registreringen af en indrejse opstår tvivl om gyldigheden af vielser,  

 skilsmisser og andre retsstiftende kendsgerninger, der har fundet sted i  

 udlandet, henvises til bilag 1 til vejledningen.
6. Medlemskab af folkekirken Tilflyttere, som oplyser, at de er medlemmer af den danske  

 folkekirke eller af et evangelisk-luthersk trossamfund i øvrigt, skal  

 orienteres om, at de vil blive registreret som medlemmer af den danske  

 folkekirke.
Folkekirken på Færøerne er en del af den  

 danske folkekirke.
Sådanne personer vil ikke kunne melde sig ud af  

 folkekirken ved en erklæring til kommunen, men skal udmelde sig enten  

 ved personligt fremmøde for eller ved skriftlig anmeldelse til den  

 kirkebogsførende præst i det sogn, hvor medlemmet tager  

 bopæl.
Sker udmeldelsen af folkekirken inden 6 måneder efter  

 tilmelding til CPR (ajourføringsdatoen), registreres udmeldelsen med  

 virkning fra indrejsedatoen.
Kirkerne i de nordiske lande er evangelisk-lutherske.
I  

 øvrigt vil normalt kun tilflyttere, der stammer fra et af de  

 nordeuropæiske lande eller Nordamerika, opfylde betingelserne for  

 tilmelding til folkekirken.
Ved tvivl om, hvorvidt et trossamfund er  

 evangelisk-luthersk, kan der hentes vejledning i Kirkeministeriet.
7. Indrejsedato Udgangspunktet er, at en tilflytning registreres med  

 virkning fra det tidspunkt, hvor vedkommende er kommet ind i landet og  

har en bolig eller et fast opholdssted, jf. § 22, stk. 1, sammenholdt med  

 § 16, stk. 5.
 Personer, som indrejser og efterfølgende får  

 opholdstilladelse / -bevis, kan dog først registreres med virkning fra  

 datoen for udstedelsen heraf, jf. § 22, stk. 3.
 Personer, som får opholdstilladelse / -bevis  

før indrejsen, skal registreres efter de almindelige reger, det  

 vil sige med virkning fra det tidspunkt, hvor de er kommet ind i landet og  

har en bolig eller fast opholdssted, jf. § 22, stk. 1, sammenholdt med §  

 16, stk. 5. Det samme gælder personer, som får en  

 bekræftelse fra udlændingemyndighederne om, at de er fritaget for  

 opholdstilladelse- / bevis, jf. § 17, stk. 1, sammenholdt med § 22, stk.  

 1.
Kapitel 6 Fraflytning til udlandet 1. Ophold i udlandet over eller under 6 måneder Registrering af fraflytning efter CPR-lovens § 24, stk. 1,  

 af ophold i udlandet på over 6 måneder er en konstatering  

 af, at den pågældende i en længere periode ikke opholder  

 sig her i landet, hvilket ligestilles med en flytning.
Det er således  

 uden betydning, hvilket formål den pågældende har med  

 udlandsopholdet.
Endvidere er det ved sådanne længerevarende  

 udenlandsophold uden betydning, om der opretholdes en bolig her i landet og /  

 eller anskaffes bolig i udlandet.
Ifølge § 24, stk. 2, afbryder korte ophold her i  

 landet ikke opholdet i udlandet, så længe vedkommende sover flest  

 gange i udlandet.
Der skal således foretages en konkret vurdering af,  

 hvorvidt eventuelle ophold her i landet er af en sådan varighed, at  

 udlandsopholdet afbrydes.
Det kan ikke kræves, at opholdet her i landet skal  

 opfylde indrejsebetingelsen i § 16, stk. 1, det vil sige at opholdet er over  

 3 måneder.
Man skal i stedet vurdere det forudgående  

 udlandsophold i forhold til opholdets længde og formål her i  

 landet.
 Er der tale om skiftevise ophold i udlandet og her i  

 landet, skal man vurdere de enkelte ophold i forhold til hinanden og i  

 forhold til den samlede periode.
Er opholdet i udlandet 6 måneder eller derunder,  

 og den hidtidige bolig opretholdes til fuld rådighed i hele  

 perioden, har den pågældende ifølge lovens § 24, stk.  

 1, 4. pkt., efter anmodning ret til fortsat at være registreret som  

 boende på sin hidtidige adresse.
Hvis den hidtidige bolig er fremlejet  

 ud, er den ikke til fuld rådighed.
Det samme gælder, hvis  

 vedkommende ikke lovligt (hele året) kan bo og overnatte på  

 adressen.
Dette er f.eks. tilfældet, hvis vedkommende er registreret i  

 et sommerhus, et erhvervslejemål eller et kolonihavehus, som det ikke  

 er lovligt at opholde sig i / overnatte i hele året.
Registrering i et  

 sommerhus vil kunne opretholdes, hvis vedkommende har fået dispensation  

 efter planlovgivningen til at bebo sommerhuset hele året.
En  

 registrering på et fast opholdssted, jf. § 6, stk. 2, vil ikke kunne  

 opretholdes.
Rådighed over en bevægelig bolig vil kun kunne danne  

 grundlag for fortsat registrering, hvis vedkommende efter § 9 er berettiget  

 til at være folkeregistreret på det sted, hvor den  

 bevægelige bolig befinder sig.
Om personer, der opholder sig i udlandet i 6  

 måneder eller mindre uden at opretholde den hidtidige bolig til fuld  

 rådighed, jf. § 24, stk. 1, 5. pkt., kan siges at være  

 flyttet til udlandet og derfor skal registreres som udrejst, må  

 afgøres efter et konkret skøn i overensstemmelse med almindelig  

 opfattelse af, hvornår en person kan anses for flyttet.
Som eksempler  

 på momenter, der kan lægges vægt på, kan nævnes  

 følgende:
Hvor befinder den pågældendes møbler og  

 øvrige ejendele sig? Hvor befinder ægtefælle eller mindreårige  

 børn sig? Er det et ferieophold, eller arbejdes der i udlandet? Står der en bolig parat til den pågældende ved  

 opholdets afslutning? Det bemærkes, at hvis en person efter et konkret  

 skøn efter § 24, stk. 1, 5. pkt., kan forblive registreret i Danmark,  

 skal vedkommende registreres som værende uden fast bopæl i sin  

 seneste bopælskommune.
CPR-lovens § 24 regulerer, hvornår en person er  

 forpligtet til at anmelde udrejse, og tager således ikke direkte  

 stilling til en situation, hvor en person ønsker at blive registreret  

 som udrejst.
En person er derfor ikke efter § 24, stk. 1, forpligtet til at  

 opholde sig i udlandet i 6 måneder for, at vedkommende har ret til at  

 blive registreret som udrejst.
Hvis et udlandsophold, som efter hensigten ved udrejsen  

 registreredes som en fraflytning, får et andet og kortere forløb  

 end forventet, må der, hvis den pågældende anmoder  

 derom, foretages en konkret vurdering af, om udrejsen skal annulleres.  

 Det skal således vurderes, om den hidtidige bolig er opretholdt til  

 fuld rådighed, eller   hvis dette ikke er tilfældet   om  

 vedkommende alligevel ikke skal betragtes som fraflyttet til udlandet, jf.  

 ovenfor.
Annullationen er en afgørelse, som skal træffes efter  

 forvaltningslovens regler herom.
Der henvises til bilag 3.
 Viser et udlandsophold, som oprindeligt skønnedes  

 kun at ville vare 6 måneder eller mindre, at blive  

 længerevarende, skal den pågældende efterfølgende  

 registreres som udrejst fra det faktiske udrejsetidspunkt.
 En orientering fra et andet EU-land om, at en person har  

 anmodet om at stemme ved et Europaparlamentsvalg dér, er ikke  

 tilstrækkeligt grundlag for at registrere den pågældende  

 som udrejst, men der bør foretages en nærmere  

 undersøgelse af den pågældendes forhold, inden eventuel  

 registrering af udrejse.
I øvrigt henledes opmærksomheden på  

 kommunernes forpligtelse til at tilsende eller udlevere  

 ansøgningsskemaer om optagelse på folketingsvalglisten af  

 personer, der opholder sig i udlandet, og notere dette i CPR, jf. § 3, stk.  

 3, i bekendtgørelse nr. 306 af 3. maj 2001 om optagelse på  

 folketingsvalglisten af personer, der har valgret uanset ophold i udlandet.  

 Der henvises til vejledning nr. 134 af 4. juli 2001 om behandling af  

 ansøgninger om optagelse på folketingsvalglisten af personer,  

 der har valgret uanset ophold i udlandet.
Der henvises endvidere til  

 CPR-lovens bilag 1, nr. 15. Det bemærkes, at dette også  

 gælder i forhold til udsendte, som på trods af reglerne i § 24,  

 stk. 5 eller 6, registreres som udrejst af Danmark, fordi de udsendes til et  

 nordisk land (bortset fra Færøerne), som folkeregistrerer dem  

 som indrejst i dette land, jf. afsnit 2 nedenfor.
2. Udsendte og deres familiemedlemmer De personer, der er omfattet af undtagelsesbestemmelsen i  

 § 24, stk. 5, vil bl.a. være personer, som forsvaret eller  

 Beredskabsstyrelsen har sendt til udlandet med henblik på deltagelse i  

 konfliktforebyggende, fredsbevarende, fredsskabende, humanitære og  

 andre lignende opgaver, samt udenrigstjenestens og forsvarets personale,  

 når disse gør tjeneste i udlandet.
Disse, herunder samlevere og  

 børn under 18 år med bopæl hos forældrene, jf. § 24,  

 stk. 6, bliver registreret på deres hidtidige bopæl eller,  

 såfremt denne opgives, i deres hidtidige bopælskommune under  

 høj vejkode.
Under udsendelsen kan vedkommendes aktuelle  

 udenlandsadresse registreres i CPR som supplerende adresse, jf. § 24, stk.  

 3.
I tilfælde af at en person, som er omfattet af § 24,  

 stk. 5, beordres til tjeneste i landene omfattet af den internordiske  

 folkeregistreringsaftale, det vil sige Finland, Island, Norge, Sverige og  

 Færøerne, skal vedkommende registreres som udrejst, hvis  

 modtagerlandets materielle folkeregistreringsregler medfører, at denne  

 skal registreres som indrejst i dette land.
Dette gælder tillige for  

 personer omfattet af § 24, stk. 6. Den internordiske folkeregistreringsaftale  

 har således forrang for § 24, stk. 5-6, i disse særlige  

 tilfælde.
3. Internordiske flytninger Pligten til at udlevere internordiske flyttepapirer efter  

 lovens § 25 påhviler kommunen, selv om den flyttende ikke opfylder de  

 danske regler om udrejse, idet det efter den internordiske  

 folkeregistreringsaftale er tilflytningslandet, som afgør om den  

 pågældende efter dette lands folkeregistreringsregler skal anses  

 som bosat i dette.
 Der er fastsat supplerende regler om udstedelse af  

 internordiske flyttepapirer i folkeregistreringscirkulærets § 10.
Kapitel 7 De registreredes beskyttelse mod videregivelse af  

 oplysninger I CPR-lovens kapitel 7 er samlet regler om de forskellige  

 former for beskyttelse mod videregivelse af oplysninger, som borgeren kan  

 anmode om, det vil sige navne- og adressebeskyttelse,  

 lokalvejviserbeskyttelse samt beskyttelse mod henvendelser i forbindelse med  

 statistik og forskning eller i markedsføringsøjemed.
Adressebeskyttelsen i § 28 er kombineret med en  

 navnebeskyttelse.
Personer, som før lovens ikrafttræden har  

 fået adressebeskyttelse, er fra 1. juli 2000 også blevet  

 navnebeskyttet.
Adressebeskyttelsen gælder også en eventuel  

 udenlandsadresse.
En supplerende adresse, en kontaktadresse eller en  

 værges adresse kan derimod ikke beskyttes.
I stedet kan den  

 pågældende vælge ikke at få registreret disse  

 adresser i CPR.
Borgeren kan ikke kræve, at navne- og  

 adressebeskyttelsen registreres for mere end et år ad gangen, men  

 kommunen kan give beskyttelsen for en længere periode, hvis der er tale  

 om helt særlige forhold.
Hvis vedkommende ved udløbet af  

 beskyttelsesperioden selv ønsker beskyttelsen fornyet, er der ikke  

 noget til hinder herfor.
 Hvis en person anmoder om navne- og adressebeskyttelse,  

 skal kommunen give vedkommende en række oplysninger, jf.  

 folkeregistreringsbekendtgørelsens § 4.
 Kommunen må ikke af egen drift i forbindelse med en  

 adresseforespørgsel efter lovens § 42, stk. 1 - 2, rette henvendelse  

 til en borger for at opfordre denne til at få adressebeskyttelse,  

 f.eks. for at forhindre et adoptivbarn i at komme i kontakt med sin  

 biologiske mor eller far.
En markering efter lovens § 29, stk. 2, indebærer,  

 at den pågældende ikke må kontaktes i forbindelse med  

 statistiske og videnskabelige undersøgelser, hvortil Indenrigs- og  

 Sundhedsministeriet leverer oplysninger fra Det Centrale Personregister eller  

 foretager adressering og udsendelse af materiale.
Markeringen forhindrer  

 derimod ikke, at den pågældende indgår i  

 undersøgelsen.
Den pågældende må blot ikke kontaktes  

 af forskeren.
Markeringen vil endvidere ikke udelukke, at den  

 pågældende kontaktes, hvis det konstateres, at vedkommende er  

 eller kan være smittet med en sygdom, eller hvis man i forbindelse med  

 undersøgelsen vedrørende lægemiddelinteraktion bliver  

 opmærksom på særligt farlige interaktionsmønstre,  

 som bør medføre henvendelse til den pågældende.
 Der er i CPR-loven fastsat særlige regler for,  

 hvornår der på trods af navne- og adressebeskyttelse alligevel  

 kan ske videregivelse, jf. opregningen i § 28. Der henvises til de relevante  

 kapitler i denne vejledning.
Kapitel 8 Kommunernes og Indenrigs- og Sundhedsministeriets  

 videregivelse af oplysninger til offentlige myndigheder Ved henvendelse med ønske om udlevering af  

 oplysninger er det første, som må afgøres, om den  

 spørgende er en dansk offentlig myndighed.
Der henvises herom til  

 bilag 2.
Udenlandske offentlige myndigheder skal i relation til  

 CPR-loven sidestilles med private, og kommunen vil derfor altid skulle  

 besvare sådanne forespørgsler efter reglerne i CPR-lovens  

 kapitel 12 om videregivelse af enkeltoplysninger m.v. til private.
Dette  

 gælder også, hvor forespørgslen formidles af en anden  

 dansk offentlig myndighed, f.eks. en dansk ambassade.
Oplysningerne i CPR kan stilles til rådighed for  

 andre danske myndigheder.
Dette kan ske ved udlevering af enkeltoplysninger  

 fra kommunerne, jf.
CPR-lovens § 33, eller efter aftale med Indenrigs-  

 og Sundhedsministeriet via terminaladgang, engangsudtræk eller  

 løbende udtræk, jf.
CPR-lovens § 32.
Alle kommuner har ligesom Indenrigs- og  

 Sundhedsministeriet adgang til CPR's oplysninger.
Enhver kommune vil derfor  

 kunne give de aktuelle oplysninger om en person.
Herudover kan kommunerne  

 på grundlag af CPR-systemet oplyse en persons navne, adresser og  

 civilstande tilbage til 1. januar 1971 samt statsborgerret tilbage til 1.  

 oktober 1991. Oplysninger om, hvem der har boet på en adresse, kan  

 gives tilbage til 1. januar 1986.
Folkeregistreringsoplysninger, der ikke fremgår af  

 CPR, skal søges i den daværende bopælskommune.
Indenrigs-  

 og Sundhedsministeriet råder ikke over andre  

 folkeregistreringsoplysninger end dem, der findes i CPR, og besvarer ikke  

 enkeltforespørgsler om det konkrete indhold af CPR.
Forespørgsler om CPR-oplysninger, som en myndighed  

 selv har terminaladgang til, kan kommunen henvise til besvarelse hos  

 myndigheden selv, uanset om det er en anden del af forvaltningen, der  

 spørger.
Oplysning om, hvilke myndigheder der har terminaladgang til  

 CPR, kan i øvrigt oplyses af Indenrigs- og Sundhedsministeriets  

 CPR-kontor.
Ifølge CPR-lovens § 31 skal videregivelse af  

 oplysninger til en anden offentlig myndighed ske efter reglerne i  

 persondataloven.
Heri ligger et krav om, at den modtagende myndighed skal  

 være berettiget til at behandle oplysningerne.
De generelle betingelser  

 for, hvornår en behandling må finde sted, findes i kapitel 4 i  

 den pågældende lov.
 For offentlige myndigheders enkeltforespørgsler til  

 kommunerne kan kommunerne kræve op til 27 kr. pr. forespørgsel.  

 Dette gælder dog ikke for de forespørgsler, som er nævnt i  

 CPR-lovens § 33, stk. 3, samt ifølge boafgiftsloven de  

 enkeltforespørgsler, som kommer fra skifteretter, eksekutorer,  

 privatskiftende arvinger, anmeldelsespligtige, kommunale skattemyndigheder og  

 statslige told- og skattemyndigheder til brug ved beregning af bo- eller  

 gaveafgifter.
 For at sikre at offentlige myndigheder ikke uforvarende  

 kommer til at videregive navne og adresser, som er beskyttet, er det helt  

 nødvendigt, at oplysninger om en sådan beskyttelse, altid som  

 anført i § 34 gives sammen med de pågældende  

 oplysninger og desuden noteres hos den modtagende myndighed.
Kapitel 9 Kommunernes videregivelse m.v. af oplysninger til brug i  

 statistisk eller videnskabeligt øjemed Når kommunen skal beslutte, om man til statistisk og  

 videnskabeligt brug vil give adgang efter CPR-lovens § 37 til  

 ældre folkeregistermateriale, der fortsat befinder sig i kommunen,  

 fordi det ikke er afleveret til landsarkiverne, vil dette bl.a. kunne ske ud  

 fra en vurdering af, om man har ressourcer til at varetage denne opgave.
 Det er en betingelse for videregivelsen, at modtageren er  

 berettiget til at behandle disse oplysninger efter lov om behandling af  

 personoplysninger.
Inden en offentlig myndighed påbegynder behandlingen  

 af oplysninger i et forskningsprojekt m.v., skal der som altovervejende  

 hovedregel foreligge en udtalelse fra Datatilsynet.
Kommunen vil  

 således ofte kunne sikre sig, at myndigheden er berettiget til at  

 behandle oplysningerne ved at se en kopi af Datatilsynets udtalelse.
For private forskningsprojekter m.v. skal som udgangspunkt  

 ikke foreligge en udtalelse fra Datatilsynet, men omfatter projektet  

 behandling af følsomme oplysninger, oplysninger om strafbare forhold  

 eller andre oplysninger om enkeltpersoners rent private forhold, f.eks.  

 oplysninger om væsentlige sociale problemer, er der krav om  

 forudgående egentlig tilladelse fra Datatilsynet.
Der henvises til §  

 50, stk. 1, nr. 1, i persondataloven.
Kommunen vil derfor normalt også  

 kunne sikre sig, at den private er berettiget til at behandle oplysningerne,  

 ved at se en kopi af denne tilladelse fra Datatilsynet.
 I tvivlstilfælde, herunder hvor der ikke skal  

 foreligge en udtalelse eller en godkendelse, kan der indhentes en udtalelse  

 fra Datatilsynet.
 Det bemærkes specielt, at der ikke i § 37 er  

 indeholdt en adgang for kommunerne til at foretage en kuvertering svarende  

 til Indenrigs- og Sundhedsministeriets mulighed herfor efter § 41, jf.  

 nedenfor i kapitel 11.
 Om den almindelige adgang for enhver til oplysninger fra  

 gammelt folkeregistermateriale henvises til CPR-lovens § 48.
Kapitel 10 Indenrigs- og Sundhedsministeriets videregivelse af  

 oplysninger til private CPR-lovens § 38 hjemler enhver juridisk person adgang  

 til en række standardoplysninger i CPR, hvis vedkommende er berettiget  

 til at behandle disse oplysninger efter persondataloven og desuden kan  

 identificere de enkelte personer som angivet i bestemmelsens stk. 5. For  

 foreninger er der yderligere stillet det krav, at foreningen skal have et  

 anerkendelsesværdigt formål.
Kapitel 11 Indenrigs- og Sundhedsministeriets forsendelse for  

 udenlandske myndigheder De vilkår, som Indenrigs- og Sundhedsministeriets  

 stiller for udsendelse af materiale for myndigheder i andre lande med hjemmel  

 i lovens § 41, vil bl.a. indeholde bestemmelser, der sikrer anonymiteten for  

 personerne i personkredsen.
Der er ikke i CPR-loven nogle bestemmelser, som hjemler  

 kommunerne en adgang til at foretage kuvertering.
Kommunerne vil kun kunne  

 foretage kuvertering for private, hvis der andetsteds i lovgivningen er  

 hjemmel herfor.
En sådan hjemmel findes i § 41 a i friskoleloven  

 for udsendelse af materiale for en friskole til en afgrænset  

 personkreds i skolekommunen, dog ikke personer med navne- og  

 adressebeskyttelse eller lokalvejviserbeskyttelse.
Kapitel 12 Kommunernes videregivelse af enkeltoplysninger m.v. til  

 private 1. Indledning CPR-lovens kapitel 12 regulerer udtømmende  

 kommunernes videregivelse af enkeltoplysninger m.v. til private, bortset fra  

 videregivelsen til brug i statistisk eller videnskabeligt øjemed efter  

 lovens kapitel 9.
Kapitlet vedrører kun videregivelse til  

private.
Videregivelse til andre offentlig myndigheder er reguleret af  

 kapitel 8 og   til dels   kapitel 9.  Om sondringen mellem offentlige  

 myndigheder og private henvises til bilag 2.
Udlevering af anonyme oplysninger fra CPR, det vil sige  

 oplysninger, der ikke kan henføres til enkeltpersoner, er ikke  

 reguleret af CPR-loven.
Er der tale om statistiske oplysninger, kan  

 forespørgsler herom eventuelt henvises til Danmarks Statistik.
2. Krav om identifikation Bestemmelsen i § 42 regulerer privates  

 enkeltforespørgsler til kommunerne om konkrete personer.
Der stilles i  

 stk. 6 som fælleskrav, at spørgeren på forhånd kan  

 identificere den pågældende person på en bestemt  

 måde.
Først når denne betingelse er opfyldt, kan  

 spørgeren få de standardoplysninger, der fremgår af stk.  

 2.
En angivelse af en navnekombination - gammelt fornavn og  

 nyt efternavn - som personen aldrig har båret, vil være  

 tilstrækkelig navneidentifikation, når dette kombinationsnavn  

 sammenholdt med de øvrige identifikationsoplysninger ikke efterlader  

 tvivl om, hvilken person der efterspørges.
Tilsvarende gælder  

 ved en kombination af nyt fornavn og gammelt efternavn, som personen ikke har  

 båret på samme tid.
Adoptivbørn, som søger oplysning om deres  

 biologiske forældre i CPR eller i ældre folkeregistermateriale,  

 men som ikke har de nødvendige identifikationsoplysninger, kan ofte  

 få de manglende oplysninger til identifikationen i  

 Civilretsdirektoratet.
For personer født efter 1. januar 1938 kan  

 oplysningerne også ofte findes i ministerialbøgerne.
3. Videregivelse af andre oplysninger end standardoplysningerne I § 42, stk. 3-5, og § 43 er der givet adgang til at  

 videregive andre oplysningstyper end standardoplysningerne under  

 forudsætning af, at spørgeren på forhånd har  

 identificeret vedkommende.
 Efter § 42, stk. 3, skal kommunerne levere oplysning om  

 vedkommendes civilstand, bortset fra oplysning om separation, og  

 slægtskabsforhold til selskaber og pensionskasser omfattet af lov om  

forsikringsvirksomhed samt pengeinstitutter ved administration af  

 opsparing i pensionsøjemed, jf. kapitel 9 a i lov om banker og  

 sparekasser.
 Begrebet forsikringsvirksomhed er ikke defineret i lov om  

 forsikringsvirksomhed, men fastsættes gennem Finanstilsynets praksis.  

 Der henvises til tilsynets hjemmeside på www.ftnet.dk, som indeholder  

 en oversigt over samtlige godkendte forsikringsvirksomheder og  

 pengeinstitutter (virksomheder under tilsyn).
 Pengeinstitutter er banker, sparekasser og andelskasser.  

 Kapitel 9 a i lov om banker og sparekasser vedrører opsparing i  

 pensionsøjemed i form af kapitalpension, rateopsparing og  

 selvpension.
Bestemmelsen i § 42, stk. 4, giver  

kreditoplysningsbureauer, som Datatilsynet har meddelt tilladelse til  

 kreditoplysningsvirksomhed, ret til at få leveret beskyttede navne og  

 adresser.
Der henvises til Datatilsynet eller Datatilsynets hjemmeside,  

 www.datatilsynet.dk, hvor der er offentliggjort en liste (»Fortegnelse«) over  

 alle de anmeldelser fra bl.a. kreditoplysningsbureauer, som Datatilsynet har  

 givet tilladelse til.
Navne- og adressebeskyttelse kan normalt ikke opretholdes  

 over for kreditorer, der agter at foretage skridt til opkrævning  

 eller inddrivelse af en forfalden fordring, jf. § 42, stk. 5. Det  

 bemærkes, at fuld sikkerhed for, at betingelserne i denne bestemmelse  

 er opfyldt, forudsætter, at kreditor kan fremvise en forfalden, ubetalt  

 fordring, som debitor har underskrevet, og hvis ægthed kommunen ikke er  

 i tvivl om.
At en fordring er forfalden betyder, at den sidste rettidige  

 betalingsdag er overskredet.
Hvis skyldneren ikke har underskrevet  

 dokumentet, er der ingen sikkerhed for, at dette vedrører en reel  

 fordring.
Kommunen bør i sådanne tilfælde kun udlevere en  

 beskyttet adresse, hvis man på grund af kendskab til spørgeren  

 har en velbegrundet opfattelse af, at fordringen er reel.
Mener kommunen, at  

 der kan rejses tvivl om fordringens eksistens, skal tvivlen afklares ved, at  

 kommunen forelægger anmodningen for den angivelige skyldner.
Kommunen  

 er således forpligtet til at undersøge sagen nærmere og  

 kan ikke blot afvise henvendelsen.
Hvis kravet er over 5 år, bør  

 kommunen i øvrigt være opmærksom på, at kravet kan  

 være forældet.
Navne- og adressebeskyttelsen skal opretholdes over for  

 kreditorer, hvor formålet med at præsentere en forfalden fordring  

 ikke er at få de penge m.m., man har tilgode, men derimod er en  

 måde at omgå beskyttelsen på.
Der må i almindelighed  

 kunne ses bort fra muligheden for omgåelse, hvis den spørgende  

 er en forretningsvirksomhed, herunder en advokatvirksomhed.
Hvis kommunen  

 finder, at der er en risiko for omgåelse, skal anmodningen  

 forelægges skyldneren.
§ 43 giver private med en retlig interesse  

yderligere muligheder for i CPR at få mere end  

 standardoplysningerne efter § 42, stk. 2. Bestemmelsen i stk. 1  

 vedrører beskyttede navne og adresser, hvor den beskyttede altid skal  

 høres før en eventuel udlevering af de beskyttede oplysninger,  

 mens stk. 2 handler om andre typer oplysninger end dem, der er opregnet i §  

 42, stk. 2, og hvor der ikke er fastsat nogen høringspligt.
Forskellen  

 er begrundet i de meget alvorlige virkninger en udlevering af beskyttede  

 navne og adresser kan have.
Den, som ønsker oplysningerne udleveret,  

 skal kunne dokumentere, at vedkommende har en retlig interesse.
Ifølge Indenrigs- og Sundhedsministeriets praksis  

 foreligger der som regel kun en retlig interesse, hvis den ønskede  

 oplysning i sig selv ændrer retstilstanden, er nødvendig for at  

 få denne ændret eller skal bruges til at gøre en ret  

 gældende.
For så vidt angår oplysning om  

 ægtefælle, vil dette være aktuelt for f.eks.  

 forsyningsvirksomheder (el, gas, vand m.v.), hvor den person, der kan  

 identificeres af selskabet, er kunden, men hvor krav også skal  

 gøres gældende over for ægtefælle, jf.  

 lovbekendtgørelse om ægteskabets retsvirkninger, § 11.
Som eksempel på retlig interesse kan endvidere  

 nævnes, at en oplysning om slægtskab kan være af betydning  

 for fremsættelse af et arvekrav.
Et andet eksempel på retlig  

 interesse er, at oplysningen har betydning for udfaldet af en verserende  

 eller forestående retssag.
Retlig interesse i en oplysning har man  

 også, hvis oplysningen har betydning for udfaldet af et  

 erstatningskrav, man selv har rejst, eller som er rejst mod en.
Såfremt  

 ens krav på en ydelse er afhængig af, om man har boet et bestemt  

 sted sammen med en anden person i en bestemt periode, har man en retlig  

 interesse i at få oplyst disse forhold.
Derimod er f.eks. ønsket  

 om at drive slægtsforskning ikke en interesse, som kan kaldes retlig,  

 jf. de særlige regler herom i lovens § 49.
Hvis det er muligt at ændre retstilstanden eller  

 gøre en ret gældende uden oplysningen, må oplysningen ikke  

 udleveres.
Dette gælder bl.a., hvis man ønsker at rejse en sag  

 ved en forvaltningsmyndighed, som selv kan indhente de nødvendige  

 oplysninger til brug for sin sagsbehandling.
Som eksempel kan nævnes,  

 at bidragspligtige, som har en konkret formodning om, at en tidligere  

 ægtefælle har etableret et nyt samliv, således at bidraget  

 falder bort, kan henvende sig til statsamtet og anmode om, at bidraget  

 må bortfalde.
Statsamtet vil herefter fra CPR kunne indhente de  

 adresseoplysninger, som den bidragspligtige ikke selv vil være  

 berettiget til at få i CPR.
 Efter bestemmelsen i § 43, stk. 1, er det en  

 forudsætning for kommunens udlevering af beskyttede navne og adresser  

 til private, at den beskyttede ikke har fremsat en indvending mod  

 udleveringen, som kommunen finder skal tillægges større  

 vægt end den spørgendes retlige interesse.
 Selv om der er retlig interesse, kan oplysning om  

 personnumre aldrig gives i medfør af § 43. Derimod kan egne  

 børns, ægtefælles og forældres personnumre  

 være angivet på en attest rekvireret i medfør af lovens §  

 46.
 Anmoder et pengeinstitut eller et realkreditinstitut om  

 oplysning vedrørende et personnummer, skal der henvises til told- og  

 skatteregionerne.
 Arbejdsgivere og andre indeholdelsespligtige, der har ret  

 til bl.a. at få oplysning om personnummer for deres ansatte, skal  

 ligeledes henvises til told- og skatteregionerne.
 Spørgsmål om påførsel af  

 personnummer på regninger til den offentlige sygesikring må  

 afklares mellem den amtskommunale sygesikringsadministration og lægerne  

 / andre ydere på sygesikringsområdet.
 Særligt med hensyn til bobestyrere bemærkes  

 det, at disse til brug for fastlæggelsen af arveforholdene og ved  

 eftersøgning af arvinger og legatarer har samme adgang til at indhente  

 oplysninger og få bistand fra offentlige myndigheder som skifteretten,  

 jf. dødsboskiftelovens § 48, stk. 3, jf. § 7, stk. 2. Kommunerne har  

 således bl.a. adgang til at videregive oplysninger om personnumre  

 på arvinger og legatarer.
4. Indsigt i oplysninger om vedkommende selv (indsigtsret) Enhver har krav på at få meddelelse om, hvad  

 der er registreret om den pågældende selv (indsigtsret /  

 »registerindsigt«) i CPR.
Henvendelse om indsigtsret skal rettes til  

 Indenrigs- og Sundhedsministeriets CPR-kontor.
Retten til indsigt er en  

 almindelig ret for en registreret og fremgår derfor ikke af CPR-loven,  

 men derimod af persondataloven.
Der henvises til persondatalovens § 31.
Efter CPR-lovens § 46 kan en borger endvidere få  

 udstedt en bopælsattest eller anden attest om sin registrering i  

 CPR i enhver kommune.
Der er ikke begrænsninger for så vidt  

 angår, hvilke oplysninger der uden videre kan attesteres.
Personer med  

 bopæl her i landet, der er registreret som ugifte, kan f.eks. anmode om  

 at få udstedt en attest fra en kommune herom.
Attestationen kan kun  

 udtale, hvorledes den pågældende er registreret i CPR.  

 Ønsker en person f.eks. bekræftelse af en underskrift på  

 et privat dokument, skal den pågældende henvises til notaren ved  

 den lokale byret.
Hvis udenlandske myndigheder, f.eks. myndighederne i et  

 vielsesland, kræver legalisering af kommunens attest, skal attesten  

 indsendes til Indenrigs- og Sundhedsministeriets CPR-kontor.
Legalisering er  

 en bekræftelse af den underskrift, som kommunen har forsynet attesten  

 med, hvorimod den ikke siger noget om indholdet af det, der er skrevet under  

 på.
For at underskriften kan identificeres sikkert, er det vigtigt, at  

 navnet er stemplet eller maskinskrevet under underskriften.
I øvrigt  

 kan vejledning om legalisering af attester til brug i udlandet fås i  

 Udenrigsministeriets legaliseringskontor.
Den pågældende har ikke krav på  

 attestation på fremmedsprog.
Personer, som ønsker  

 yderligere attester til brug ved vielse i udlandet eller en attestation  

 på et andet sprog, kan kommunen henvise til at få en  

 ægteskabsattest, som udfærdiges på flere sprog.  

 Ægteskabsattester udfærdiges for danske statsborgere af  

 bryllupskontoret i bopælskommunen (eller sidste bopælskommune,  

 hvis den pågældende er fraflyttet landet). For udenlandske  

 statsborgere udfærdiges attesterne af bryllupskontoret i  

 Københavns Kommune, hvis adresse er Rådhuset, 1599  

 København V.
Der kan endvidere henvises til Justitsministeriets  

 bekendtgørelse om ægteskabs indgåelse.
Legaliseringen af  

 ægteskabsattester sker i Indenrigs- og Sundhedsministeriets 1.  

 kommunekontor, Slotsholmsgade 10-12, 1216 København K.
 5. Beskyttelse mod yderligere videregivelse m.v.
 Kommunerne skal efter CPR-lovens § 44 ved videregivelse  

 til private af beskyttede navne- og adresseoplysninger efter § 42, stk. 5,  

 (kreditorkrav) og § 43, stk. 1, (retlig interesse) tillige videregive  

 oplysning om eventuel navne- og adressebeskyttelse og fastsætte det  

 formål, som disse oplysninger må anvendes til.
6. Logiværters adgang til oplysninger om tilmeldte personer Retten for enhver efter CPR-lovens § 45 til at få  

 oplyst navne på personer - uanset eventuel navne- og adressebeskyttelse  

 - der aktuelt er tilmeldt i en bolig, som vedkommende er (med)ejer eller  

 lejer af, forudsætter, at fornøden dokumentation, herunder for  

 adkomst til ejendom eller lejekontrakt, forevises, inden navne på de  

 tilmeldte udleveres.
Der kan ikke udleveres andre oplysninger end navne  

 på de pågældende personer.
7. Gammelt folkeregistermateriale Efter CPR-lovens § 48 kan en privat, som er berettiget til  

 oplysninger fra CPR efter §§ 42 og 43, få samme type oplysninger fra  

 gammelt folkeregistermateriale hos den kommune, som har sådant  

 materiale.
Herudover er der i § 49 uden krav om retlig interesse  

 givet private, bl.a. slægtsforskere, adgang til yderligere oplysninger  

 i gammelt folkeregistermateriale.
Ved udlevering af oplysninger efter denne  

 bestemmelse skal kommunerne sikre sig, at oplysningerne er over 30 år  

 gamle og ikke findes i CPR-systemet.
Hvis folkeregistrene ikke har de  

 ønskede oplysninger og samtidig kan se, at disse er afleveret til  

 landsarkiverne, skal spørgeren have en udskrift fra CPR /  

 folkeregistret, som viser, at personen er død, da denne oplysning skal  

 kunne dokumenteres ved en eventuel fortsat undersøgelse i  

 landsarkiverne.
 Det er i begge situationer et krav, at spørgeren  

 på forhånd har identificeret vedkommende.
8. Oplysninger om afdøde Bestemmelserne i § 50, stk. 1-2, giver adgang til de  

 nødvendige oplysninger, herunder om slægtskabsforhold i CPR og i  

 ældre folkeregistermateriale i forbindelse med skifte m.v. i udlandet  

 henholdsvis begravelse m.v. i Danmark ved en persons død.
Dette  

 gælder, uanset om oplysningerne er beskyttede eller vedrører  

 nulevende eller afdøde personer.
Der kan dog ikke udleveres  

 oplysninger om personnummer.
 Der gælder samme krav til identifikation på  

 forhånd af den afdøde ved forespørgsler efter  

 bestemmelserne i § 50, stk. 1 - 2, som i § 42, stk. 6.
Kapitel 13 Offentlige myndigheders behandling af personnumre Det følger af § 11, stk. 1, i persondataloven, at  

 offentlige myndigheder må anvende personnumre med henblik på  

 entydig identifikation eller som journalnummer.
De nærmere regler om de  

 offentlige myndigheders brug er fastsat i kapitel 13 i CPR-loven.
De private dataansvarliges behandling af personnumre er  

 ikke reguleret af CPR-loven.
Spørgsmål om lovligheden af  

 privates anvendelse af personnumre skal rettes til Datatilsynet.
 Om sondringen mellem offentlige myndigheder og private  

 henvises til bilag 2.
Iagttagelsen af de ligestillingsmæssige hensyn, som  

 nævnes i § 52, stk. 2, indebærer, at forvaltningen aldrig  

 ubegrundet må registrere en bestemt sagstype under det ene køns  

 personnummer.
Der er adgang til at klage over manglende overholdelse af denne  

 regel til Ligestillingsnævnet.
 I forbindelse med § 53 skal bemærkes, at  

 spørgsmålet om, hvorvidt en person har pligt til at give  

 oplysning om sit eget personnummer til en offentlig myndighed, vil  

 bero på hjemmelen i det enkelte tilfælde, men dette vil i praksis  

 normalt være nødvendigt som led i vedkommendes identifikation.  

 Hjemmelen kan være fastsat direkte i en lov eller være fastsat i  

 regler i henhold til lov, eller afgivelsen af personnummer kan i  

 øvrigt være en nødvendig identifikation til varetagelse  

 af opgaver pålagt efter lovgivningen.
Bestemmelsen i § 54, stk. 1, indebærer, at der ikke  

 er noget til hinder for at påføre personnummeret på breve,  

 som sendes til den pågældende i lukket kuvert, og personnummer  

 kan i øvrigt efter § 54, stk. 2, angives fuldt læseligt på  

 giroindbetalingskort, såfremt dette fremsendes i lukket kuvert til den  

 pågældende.
Baggrunden herfor er, at den pågældende i  

 givet fald vil kunne vælge at betale på anden vis end ved  

 anvendelse af giroindbetalingskortet, samt at betaling på postkontoret  

 via girokortet i givet fald alene vil passere ansatte på et postkontor,  

 som har tavshedspligt.
 Bestemmelsen i § 54, stk. 3, om forbud mod  

 offentliggørelse i Statstidende skal ses i lyset af forbudet i § 11,  

 stk. 3, i persondataloven mod offentliggørelse af personnummer uden  

 udtrykkeligt samtykke.
Kapitel 14 Beredskab, sikkerhedsforanstaltninger m. v.
 Lovens kapitel 14 sikrer Indenrigs- og Sundhedsministeriet  

 hjemmel til at træffe de nødvendige forholdsregler for, at  

 CPR-systemet ikke kommer i uvedkommendes hænder, at administrationen  

 kan foregå under en krise, og at CPR-systemet igen kan tages i brug,  

 når forholdene normaliseres.
Kapitel 15 Klage og straf 1. Klage 1.1. Klage over afgørelser efter CPR-loven Det, der efter bestemmelsen i § 56 kan påklages, er  

 kommunens afgørelser efter CPR-loven.
På  

 folkeregistreringsområdet træffer kommunen først og  

 fremmest afgørelser om borgernes bopælsregistrering, men bl.a.  

 også om udlevering af oplysninger fra CPR og ældre  

 folkeregistermateriale samt om registrering af andre oplysninger end  

 bopælsoplysninger.
Hvor kommunerne indsætter oplysninger i CPR på  

 grundlag af indberetninger til kommunen fra andre myndigheder, f.eks.  

 statsamter, ministerialbogsførere og domstole, træffes der ikke  

 nogen afgørelse i medfør af folkeregisterlovgivningen, og der  

 kan derfor ikke klages i medfør af denne klagebestemmelse.
Eventuel  

 klage over indholdet af sådanne registreringer må derfor rettes  

 til den myndighed, der er ansvarlig for indholdet af registreringerne, eller  

 til denne myndigheds klageinstans.
Det er endvidere en forudsætning, at der er  

truffet en afgørelse i forvaltningslovens forstand.
Der  

 henvises til bilag 3, afsnit 2. En udsendelse af et bødeforlæg,  

 jf. § 58, stk. 1, er f.eks. ikke en afgørelse.
Det samme gælder  

 kommunernes eventuelle overtrædelse af reglerne i CPR-lovens §§ 52-54.  

 Ministeriet er således ikke et egentligt klageorgan i forhold  

 hertil.
Endvidere bemærkes det, at hvis en borger er  

 utilfreds med en kommunes sagsbehandling, men ikke med afgørelsen, kan  

 dette heller ikke påklages særskilt til ministeriet.
Dette  

 afskærer imidlertid ikke ministeriet fra at tage stilling til kommunens  

 sagsbehandling i forbindelse med, at en part klager over en  

 afgørelse.
 Særligt med hensyn til klager over  

 overtrædelse af CPR-lovens § 52, stk. 2, sidste pkt., bemærkes,  

 at klage kan indbringes for Ligestillingsnævnet.
 Klagen skal inden 4 uger fra modtagelsen indgives til den  

 kommune, som har truffet afgørelsen, da denne kommune skal genvurdere  

 sagen, herunder med de eventuelle nye oplysninger, som er anført i  

 klagen.
1.2. Forældelse af klager Med hensyn til 2-årsfristen i § 56, stk. 3,  

 bemærkes det, at en kommune uanset denne bestemmelse både kan og  

 skal påbegynde en undersøgelse, hvis den får en formodning  

 om, at en registrering er ukorrekt, jf. § 10, stk. 1. Det er således  

 uden betydning, at der er tale om en ældre registrering, og uden  

 betydning, om kommunen får denne formodning som følge af en  

 henvendelse fra den registrerede selv.
Tilsvarende gælder, at en  

 kommune både kan og skal ændre en registrering, hvis en person,  

 som tidligere har indgivet en flytteanmeldelse, dokumenterer, at denne var  

 ukorrekt, jf. § 12, stk. 6, 2. pkt.
Endelig afskærer bestemmelsen ikke  

 en kommune fra at ændre en registrering, uanset denne ikke har pligt  

 hertil efter § 10, stk. 1, eller § 12, stk. 6, 2. pkt.
 Hvis en kommune træffer afgørelse om  

tvangsflytning, hvorved en ældre registrering ændres, er  

 der almindelig adgang til at klage til Indenrigs- og Sundhedsministeriet over  

 denne afgørelse, idet den ældre registrering i så fald er  

 blevet ændret inden for 2-årsfristen, jf. formuleringen af § 56,  

 stk. 3. Hvis kommunen imidlertid træffer afgørelse om at  

 opretholde en ældre registrering mod den registreredes ønske,  

 har sagens part(er) derimod ikke adgang til at klage til ministeriet, jf. §  

 56, stk. 3.
En kommune skal ikke genvurdere en sag, hvis  

 4-ugersfristen i § 56, stk. 2, er overskredet.
Fristen på 4 uger for  

 indgivelse af klager over afgørelser løber fra det tidspunkt,  

 klageren har fået meddelelse om afgørelsen.
En afgørelse  

 er meddelt, når denne er kommet frem til adressaten.
Indenrigs- og  

 Sundhedsministeriet antager, at dette er tilfældet 2 dage efter  

 afsendelsen af afgørelsen ved almindelig postgang.
Der er ikke noget  

 krav om, at afgørelsen skal være kommet til klagerens  

 kendskab.
 Er fristen overskredet, skal kommunen blot sende sagen  

 videre til Indenrigs- og Sundhedsministeriet med en indstilling om, at sagen  

 afvises, og ministeriet tager herefter stilling til, om der er tale om en  

 undskyldelig fristoverskridelse.
 Det er af hensyn til vurderingen af, om der er sket en  

 (undskyldelig) fristoverskridelse meget væsentligt, at kommunerne  

stempler klager som indgået den dato, hvor disse er modtaget i  

 kommunen.
1.3. Behandling af klager Hvis den kommune, som modtager klagen, giver klageren  

 medhold, skal den underrette klageren herom, hvorefter sagen er afsluttet og  

 ikke skal videresendes til Indenrigs- og Sundhedsministeriet.
Hvis kommunen ikke kan give klageren medhold, indsendes  

 sagen til Indenrigs- og Sundhedsministeriet til endelig afgørelse, jf.  

 CPR-lovens § 56, stk. 2. Alle akter i sagen bedes medsendt.
Der henvises i  

 øvrigt til bilag 3, afsnit 9. Opmærksomheden henledes på,  

 at alle parter i sagen skal tilsendes kopi af klagen og genvurderingen og  

 orienteres om, at eventuelle kommentarer skal fremsættes over for  

 Indenrigs- og Sundhedsministeriet inden 4 uger, jf.
CPR-lovens § 56, stk.  

 2.
Der er i klagereglerne ikke nogen bestemmelse om  

 opsættende virkning, og det er således de almindelige  

 forvaltningsretlige regler for opsættende virkning, som finder  

 anvendelse.
Der henvises til bilag 3, afsnit 7.6.
Efter lovens § 56, stk. 4, kan Indenrigs- og  

 Sundhedsministeriet afvise, stadfæste, hjemvise eller ændre en  

 afgørelse.
Der henvises til bilag 3, afsnit 10.
2. Straf Efter § 57 kan der ifaldes straf i form af bøde for  

 visse overtrædelser af CPR-loven, såfremt overtrædelsen er  

 sket forsætligt eller ved grov uagtsomhed.
Med hensyn til straf for at undlade at komme med en  

 redegørelse efter § 10, stk. 2, nr. 1, skal kommunen være  

 opmærksom på, at bestemmelsen om oplysningspligt skal  

 administreres med respekt for det forbud mod »selvinkriminering« som er  

 nævnt i artikel 14, stk. 3, litra g, i FNs konvention om  

 borgerlige og politiske rettigheder.
Efter denne bestemmelse skal enhver ved  

 afgørelsen af en anklage mod ham for et strafbart forhold være  

 berettiget til ikke at blive tvunget til at vidne mod sig selv eller erkende  

 sin skyld.
Af Den Europæiske Menneskerettighedskonvention kan  

 udledes et lignende forbud mod selvinkriminering, således som  

 konventionens artikel 6, stk. 1, om en retfærdig rettergang er blevet  

 fortolket i praksis.
Det følger heraf, at en person ikke under  

 strafansvar (eksempelvis efter § 57, stk. 1, nr. 5, ved at undlade at afgive  

 oplysninger) kan pålægges at give oplysninger, der vil kunne  

 udsætte den pågældende selv for straf, hvis vedkommende  

 på det tidspunkt er »tiltalt« (»charged«) i konventionens forstand.
Den form for myndighedskontrol, der er omfattet af  

 bestemmelsen i CPR-lovens § 10, stk. 2, sker for at kontrollere en persons  

 bopælsforhold uden for strafferetten, dvs. uden at der foreligger  

 mistanke om en konkret strafbar lovovertrædelse.
Der kan med hjemmel i  

 bestemmelsen indhentes en nærmere redegørelse fra personen selv  

 om dennes bopælsforhold i de situationer, hvor kommunen som led i det  

 almindelige tilsyn og kontrol undersøger, om en person er korrekt  

 bopælsregistreret.
Det bemærkes i øvrigt, at denne ikke  

 kan straffes for at fremkomme med ukorrekte oplysninger.
Bestemmelsen i § 10, stk. 2, nr. 1, kan derimod ikke  

 anvendes til under strafansvar efter § 57, stk. 1, nr. 5, at indhente  

 oplysninger fra den pågældende selv, hvis der på det  

 tidspunkt, hvor oplysningerne søges indhentet, er konkret mistanke om,  

 at denne har gjort sig skyldig i et strafbart forhold i forbindelse med  

 adresseregistreringen i CPR.
I så fald må fremskaffelsen af  

 oplysninger i stedet ske i overensstemmelse med retsplejelovens almindelige  

 regler.
 Der henvises i øvrigt til det, som er anført  

 i kapitel 3, afsnit 7.1.
Der er intet maksimum for størrelsen af den  

 bøde, den pågældende efter § 58, stk. 1, kan vedtage for  

 at afslutte en sag om overtrædelse af CPR-loven.
Kommunen skal dog ved  

 fastsættelsen af denne bøde tage hensyn til den  

 pågældendes økonomiske forhold og forseelsens grovhed, jf.  

 straffelovens § 51, stk. 3. Bødeforlæg gives af den kommune, som  

 foretager undersøgelsen af pågældendes bopælsforhold  

 og træffer afgørelse herom.
Såfremt den  

 pågældende ikke vedtager kommunens bødeforlæg,  

 overgives sagen til politimesteren til videre ekspedition.
Hvis  

 politimesteren fastholder bødeforlægget og vedkommende fortsat  

 ikke vedtager dette, vil byretten skulle tage stilling til  

 skyldsspørgsmålet og spørgsmålet om bødens  

 størrelse.
 Henvisningerne til retsplejeloven i § 58, stk. 2,  

 vedrører kravet om skriftlighed samt indholdet af et sådant  

 bødeforlæg.
 Bøder fastsat efter § 57 er ikke tillagt  

 udpantningsret, og de kommunale pantefogeder vil således ikke kunne  

 inddrive bøder, som en person har vedtaget efter § 58, stk. 1. Det  

 vedtagne bødeforlæg vil imidlertid i mange situationer kunne  

 overdrages til politimesteren til inddrivelse i medfør af  

 bødebekendtgørelsen (bekendtgørelse nr. 394 af 17. maj  

 2001 om opkrævning og inddrivelse m.v. af bøder,  

 konfiskationsbeløb og sagsomkostninger samt den administrative  

 behandling af sager om eftergivelse af bøder og konfiskation).
 Når bøden er betalt til kommunen, kan der  

 efter § 58, stk. 3, ikke foretages yderligere strafferetlige skridt over for  

 den pågældende i anledning af den pågældende  

 forseelse.
Kapitel 16 Ikrafttræden m.v.
 CPR-loven trådte i kraft den 1. juli 2000, jf.  

 bekendtgørelse nr. 506 af 6. juni 2000.
 Det bemærkes, at forhold, som har fundet sted  

 før denne dato, skal afgøres efter de tidligere gældende  

 folkeregistreringsregler.
 Indenrigs- og Sundhedsministeriets cirkulære nr. 28  

 af 20. februar 1995 om ajourføring og drift af CPRs vej- og  

 boligregister, er forblevet i kraft ved CPR-lovens ikrafttræden den 1.  

 juli 2000.
Loven gælder ikke for Færøerne og  

 Grønland.
Den er endvidere ikke blevet sat i kraft i  

 Grønland.
Indenrigs- og Sundhedsministeriet, den 13.  

 juni 2002 Lars Løkke Rasmussen /Paul Schüder Bilag 1 Registrering af hændelser i udlandet 1. Indledning Mange af de begivenheder (hændelser), som er eller  

 ønskes registreret i CPR, har fundet sted i udlandet.
Nedenfor er der  

 givet vejledning om, hvorledes det for de enkelte hændelser  

 afgøres, om disse kan registreres i CPR, og hvilken myndighed der  

 eventuelt kan spørges til råds i tvivlstilfælde.
Det er  

 endvidere anført, hvor borgeren skal henvende sig, hvis en af de  

 pågældende udenlandske hændelser ønskes ændret  

 på grund af fejl i denne.
Oversigten er ikke udtømmende, idet  

 der kun er medtaget ofte forekommende tilfælde, for hvilke det er  

 fundet muligt at opstille nogle regler.
2. Dokumentationskrav Udgangspunktet er, at der for de nævnte  

 hændelser skal vises et originalt dokument eller en genpart, der er  

 bekræftet af den udstedende udenlandske myndighed.
Om  

 fastlæggelse af alder efter en lægelig vurdering henvises til  

 pkt. 5.1. nedenfor.
Tilsvarende henvises om fastlæggelse af biologisk  

 slægtskab efter dna-analyse til pkt. 5.6.1.
Ved tvivl om ægtheden af et dokument kan der  

 kræves legalisering af dokumentet.
Dette vil således som regel  

 være nødvendig for dokumenter, der stammer fra lande uden for  

 Europa, USA eller Canada.
I den forbindelse regnes ingen dele af Tyrkiet  

 eller det tidligere Sovjetunionen til Europa.
Legalisering er en bekræftelse af, at underskriften  

 på dokumentet kommer fra en person, som har arbejdet hos den  

 pågældende myndighed, der havde ret til at udstede et dokument  

 som det pågældende.
Bekræftelsen skal foretages af den  

 overordnede for den pågældende myndighed, typisk det ministerium,  

 hvorunder den udstedende myndighed hører.
Den overordnede myndigheds  

 underskrift skal igen bekræftes af det pågældende lands  

 udenrigsministerium, hvis underskrift igen skal bekræftes af den  

 stedlige danske repræsentation.
 Det bemærkes specielt, at det, der skal legaliseres,  

 er det oprindelige dokument, og ikke kun den eventuelle oversættelse af  

 dokumentet.
De forelagte dokumenter må være affattet  

 på eller oversat til et sprog, som er forståeligt for den danske  

 myndighed, der skal tage stilling til dokumentet.
En oversættelse  

 bør så vidt muligt være foretaget af en autoriseret  

 translatør, en ambassade eller anden offentlig myndighed.
Udgifterne  

 herved skal afholdes af borgeren.
Det er den originale oversættelse,  

 der skal medsendes, og ikke en fotokopi af denne.
Nordiske statsborgere har  

 efter den nordiske sprogkonvention krav på at kunne anvende eget sprog  

 i de øvrige nordiske lande Hvis den, der skal registreres i CPR, ikke er i besiddelse  

 af alle de nødvendige dokumenter, hvilket kan være  

 tilfældet for flygtninge, skal den pågældende registreres  

 med de oplysninger, der fremgår af vedkommendes opholdstilladelse om  

 alder, navn, nationalitet og familiære forhold.
Disse oplysninger  

 må så i fornødent omfang suppleres med de oplysninger, den  

 pågældende i øvrigt kan meddele.
Det bør samtidig  

 indskærpes den pågældende, at vedkommende fremover vil  

 blive behandlet ud fra disse oplysninger, og at en ændring heraf kun  

 vil finde sted, hvis vedkommende kan dokumentere rigtigheden af denne.
Dette  

 har særlig betydning i relation til den pågældendes  

 fødselsdato, men er også af stor betydning ved registrering af  

 ægtestand, jf. herom nedenfor under 5.4.1. I CPR skal den manglende  

 dokumentation af oplysninger kunne ses f.eks. ved, at der registreres en  

 usikkerhedmarkering ved datoen 3. Forelæggelse af tvivlsspørgsmål og klager Almindelige registreringstekniske spørgsmål  

 skal forelægges for Indenrigs- og Sundhedsministeriet.
Det er  

 således kun tvivlsspørgsmål om den retlige  

 bedømmelse af hændelserne, der kan forelægges for andre  

 myndigheder.
 Inden forelæggelsen af sådanne retlige  

 tvivlsspørgsmål skal der være indhentet den  

 nødvendige dokumentation for den påberåbte hændelse  

 samt de nødvendige oplysninger til bedømmelsen af  

 domicilspørgsmålet (jf. nedenfor), således navnlig  

 oplysning om den pågældende persons nationalitet, bopæl  

 eller ophold i Danmark eller udlandet, varigheden heraf, planer for fremtiden  

 med hensyn til arbejde, ophold eller bopæl.
 I de tilfælde, hvor en afgørelse om  

 registreringen er truffet af en kommune, kan klage over denne  

 afgørelse i overensstemmelse med CPR-lovens § 56 indbringes for  

 Indenrigs- og Sundhedsministeriet, jf. vejledningens kapitel 15.
4. Domicilbegrebet En persons retsstilling er i visse tilfælde  

 afhængig af personens domicil (bopæl). Det sædvanlige  

 domicilbegreb kræver en samlet vurdering af personens ophold, planer om  

 fremtidigt ophold og tilknytning til landet i øvrigt.
Det  

 fremgår heraf, at domicilbegrebet ikke er (helt) det samme som  

 folkeregistreringens bopælsbegreb.
Udgangspunktet er, at en person skal  

 anses for at have dansk domicil, hvis vedkommende uden afbrydelse har  

 folkeregisteradresse her i landet før og efter den  

 pågældende hændelse.
En person, der på anden  

 måde har bevaret tilknytning til Danmark, f.eks. fordi vedkommende er  

 udstationeret eller på en længere rejse og agter at vende tilbage  

 til Danmark, antages ligeledes at have domicil i Danmark.
 Spørgsmål vedrørende domicil i  

 forbindelse med hændelser i udlandet afgøres af den myndighed,  

 der i øvrigt har afgørelsen af den sag, der er rejst.
5. De enkelte hændelser 5.1. Fødselsdato For nordiske statsborgere - som her og i  

 øvrigt i bilaget omfatter danske statsborgere - der er født i  

 udlandet, kan dokumentation for fødselsdato ved  

 førstegangsindrejse ske ved forevisning af eget pas,  

 fødselsattest, udskrift af civilstandsregister, internordisk  

 flytteattest eller anden dokumentation, som efter et konkret skøn er  

 lige så god.
Nordiske statsborgeres ønske om  

ændring af en tidligere registreret fødselsdato skal  

 altid forelægges for Indenrigs- og Sundhedsministeriets CPR-kontor til  

 afgørelse bilagt dokumentation for rigtigheden af den nu angivne  

 fødselsdato.
Det er hensigtsmæssigt, at det  

 pågældende dokument er legaliseret, da omstændighederne  

 ofte gør, at Indenrigs- og Sundhedsministeriet ellers  

 efterfølgende må bede ansøgeren om, at dette sker.
De dokumenter, der kan danne grundlag for ændring af  

 fødselsdatoen, er eget pas, fødselsattest, udskrift af  

 civilstandsregister og internordisk flytteattest.
Der kan ikke gives nogen  

 angivelse af, hvilke andre dokumenter der eventuelt også kan anvendes.  

 Den, som ønsker ændring af sin fødselsdato, må  

 indsende de dokumenter, som vedkommende vil påberåbe sig.
I visse  

 tilfælde vil Indenrigs- og Sundhedsministeriet anmode Rigspolitiet om  

 en udtalelse om ægtheden af de forelagte dokumenter.
Hvis det i den  

 forbindelse eller i øvrigt på anden måde konstateres, at  

 den ønskede fødselsdatoændring er søgt  

 opnået ved fremlæggelse af falske dokumenter for Indenrigs- og  

 Sundhedsministeriet, vil ministeriet foretage anmeldelse til politiet  

 herom.
Hvis den, der søger om ændring af sin  

 fødselsdato, oprindeligt har haft en ikke-nordisk nationalitet, vil  

 Indenrigs- og Sundhedsministeriet oftest have brug for at se den  

 pågældendes sagsakter i Udlændingestyrelsen og eventuelt i  

 Indfødsretskontoret i Ministeriet for Indvandrere, Flygtninge og  

 Integration.
Ansøgeren bør derfor altid i sådanne  

 tilfælde   for at fremme sagsbehandlingen   samtidig med anmodningen om  

 den ønskede ændring af fødselsdatoen sende et skriftligt  

 samtykke til, at Indenrigs- og Sundhedsministeriet låner de  

 pågældende sagsakter.
For mindreårige ansøgere  

 kræves samtykke fra forældremyndighedens indehavere, typisk den  

 pågældendes mor og far.
 For børn og ganske unge vil en ændring af den  

 registrerede alder også kunne ske, hvis Retslægerådet ud  

 fra en lægelig vurdering kan fastslå, at den oprindeligt  

 registrerede alder er forkert.
For ikke-nordiske statsborgere træffes  

 afgørelsen om den korrekte fødselsdato ved såvel  

 førstegangsindrejse som ved senere anmodninger om ændringer af  

 udlændingemyndighederne.
Dog skal fastlæggelse af  

 fødselsdatoen for udenlandske børn, der er kommet her til  

 landet med henblik på adoption, foretages af Civilretsdirektoratet.
 Hvis den ikke-nordiske statsborger ikke har dokumentation  

 for fødselsdato (i pas eller andre legimationspapirer eller i  

 overgivelsesbrev) og heller ikke angiver at vide, hvornår  

 fødselsdagen er, skal udlændingemyndighederne, inden der  

 kan ske en registrering i CPR, fastsætte en skønsmæssig  

 fødselsdato.
 En eventuel anmodning fra en ikke-nordisk statsborger om  

 ændring i den tidligere fastsatte fødselsdato skal sendes  

 direkte til udlændingemyndighederne, som har haft ansvaret for den  

 oprindelige fastlæggelse her i landet af fødselsdagen.
 Bopælskommunen vil dog selv kunne ændre  

 egentlige indrapporteringsfejl ved indsendelse til CPR-kontoret.
5.2. Køn En person, der ønsker et nyt personnummer som  

 følge af kønsskifte foretaget i udlandet, skal rette  

 henvendelse til Civilretsdirektoratet, som vil tage stilling til, om  

 kønsskiftet efter danske regler må anses for tilendebragt.  

 Når og hvis Civilretsdirektoratet efter forelæggelse for  

 lægelige myndigheder vurderer, at kønsskiftet er tilendebragt,  

 vil Indenrigs- og Sundhedsministeriets CPR-kontor få kopi af  

 meddelelsen til den pågældende herom med henblik på at  

 sørge for tildeling af et nyt personnummer svarende til det  

 ændrede køn.
Normalt sørger ministeriet for, at  

 tildelingen først finder sted, når den pågældende  

 har fået ændret sit fornavn, således at der på  

 meddelelsen til den pågældende om det nye personnummer, jf.  

 CPR-lovens § 3, stk. 3, vil være overensstemmelse mellem dette og  

 angivelsen af kønnet i personnummeret.
5.3. Navn Hvis en person bliver døbt, viet eller får en  

 egentlig navneændring i udlandet, mens vedkommende har domicil her i  

 landet, har det ingen retsvirkning for den pågældendes navn  

 efter dansk ret, og navnet kan ikke ændres i CPR med den anførte  

 begivenhed som begrundelse.
Den pågældende må i stedet for  

 henvende sig i statsamtet og få navnet ændret ved et  

 navnebevis.
Færøske ministerialbøger anses for  

 danske i navnelovens forstand, hvilket betyder, at personer, som er  

 domicileret her i landet, men er tilført ministerialbogen på  

 Færøerne, kan ændre navn ved anmeldelse til  

 ministerialbogen på Færøerne, idet de dog skal  

 følge dansk navnelovgivning ved anmeldelsen.
Som følge heraf  

 vil sådanne navneændringer også skulle registreres i  

 CPR.
 Havde en person domicil i udlandet på det  

 tidspunkt, hvor navneskiftet angives at have fundet sted, er det  

 navnereglerne i dette land, som er afgørende.
 Tvivlsspørgsmål kan forelægges for det  

 stedlige statsamt.
 For nordiske statsborgere, der er født i  

 udlandet, kan det korrekte navn ved den første registrering i CPR  

 konstateres ved forevisning af personens pas, fødselsattest, udskrift  

 af et civilstandsregister eller internordisk flytteattest.
Hvis de pågældende ønsker ændring  

 i det tidligere registrerede navn, skal de rette henvendelse til  

 bopælskommunen, eller hvis de ikke længere bor her i landet, i  

 den sidste bopælskommune inden udrejsen.
Hvis  

 ændringsønsket er begrundet med, at der har været fejl i  

 den oprindelige registrering i CPR, kan yderligere undersøgelser i  

 visse tilfælde være påkrævet, herunder en gennemgang  

 af vedkommendes eventuelle sag hos udlændingemyndighederne.
Dette  

 kræver et samtykke fra den pågældende.
For ikke-nordiske statsborgere træffes  

 afgørelse om det korrekte navn af udlændingemyndighederne  

 både ved førstegangsregistreringen og ved efterfølgende  

 ansøgninger om navnerettelser (modsat aktuelt ønske om  

 navneændring i Danmark, hvor den pågældende henvises  

 til statsamtet). Anmodning om navnerettelse skal derfor altid  

 fremsættes over for udlændingemyndighederne.
Enhver tvivlsom sag  

 forelægges for Civilretsdirektoratet via det stedlige statsamt.
 Egentlige indrapporteringsfejl kan dog rettes af  

 bopælskommunen efter kontakt med den kommune, som har foretaget  

 fejlindrapporteringen.
Indfødsretskontoret i Ministeriet for Indvandrere,  

 Flygtninge og Integration kontrollerer, at navnet for ansøgere til  

 dansk indfødsret er det samme, som er registreret i CPR.
Ved  

 uoverensstemmelser vil kontoret henvise den pågældende til inden  

 optagelse på indfødsretsloven at få rettet en eventuel  

 fejl, for nordiske statsborgere ved henvendelse til kommunen i  

 bopælskommunen, for ikke-nordiske statsborgere ved henvendelse til  

 udlændingemyndighederne.
5.4. Civilstand 5.4.1. Ægteskab Ægteskab indgået i udlandet betragtes normalt  

 som gyldigt her i landet, hvis det er gyldigt efter det  

 pågældende lands regler.
Undtagelse gælder, hvis  

 ægteskabet må anses for stridende mod grundlæggende danske  

 retsprincipper, f.eks. hvis den ene part ikke har været til stede ved  

 vielsen.
 Har en person ikke dokumentation for en oplysning om et  

 ægteskab indgået i udlandet, og kan dette heller ikke skaffes,  

 skal man altid kræve oplysning om navn og fødselsdato for  

 ægtefællen samt dato og sted for ægteskabets  

 indgåelse og registrere ægteskabet på dette grundlag.
Samtidig må den pågældende have  

 forklaret, at vedkommende fremover i Danmark vil blive behandlet som gift,  

 indtil der fremvises dokumentation for ægteskabets ophør.
Der  

 sættes derefter et notat ind i CPR, om hvornår den  

 pågældende vejledning har fundet sted, således at der ikke  

 bagefter kan rejses tvivl om, at orienteringen har fundet sted.  

 Ovenstående gælder dog ikke, hvis vielsen fremgår af  

 opholdstilladelser / -beviser, jf. nedenfor, eller hvis vielsen er  

 indberettet af udlændingemyndighederne.
 Hvis udlændinges vielse fremgår af  

 opholdstilladelser / -beviser eller lignende fra  

 udlændingemyndighederne, kan disse oplysninger af den indrapporterende  

 myndighed uden videre lægges til grund for registreringen i CPR, men  

 udlændingemyndighederne kan ikke spørges om vielsesstedet og  

 -tidspunktet.
Et ægteskab, som gyldigt er indgået i  

 udlandet, før parterne er skilt fra eventuelle tidligere  

 ægtefæller, anerkendes i Danmark.
Som ægteskabsdato for det  

 nye ægteskab indrapporteres skilsmissedatoen for det gamle  

 ægteskab, hvis denne skilsmisse har fundet sted ved dansk  

 myndighed.
Hvis skilsmissen er en realitet, når bigamien  

 opdages, foretages intet yderligere.
Er de pågældende derimod  

 fortsat gift med de gamle ægtefæller, skal Civilretsdirektoratet  

 orienteres med henblik på eventuel omstødelse af det nye  

 ægteskab.
 Hvis der er tvivl om gyldigheden af et ægteskab  

 indgået i udlandet, må dette ikke indberettes, før tvivlen  

 er afklaret ved forelæggelse for Civilretsdirektoratet.
 Hvis registreringen af et udenlandsk ægteskab sker  

 alene efter den ene parts anmodning, skal den anden altid orienteres herom af  

 den indrapporterende myndighed, hvis vedkommendes adresse kendes.
 Påstand om fejl i registreringen af en persons  

 ægteskabelige stilling rejses oftest i forbindelse med, at den  

 pågældende ønsker at indgå (nyt) ægteskab.  

 Hvis prøvelsesmyndigheden (vielseskontoret), statsamterne eller  

 Civilretsdirektoratet i forbindelse med en konkret sag finder, at parterne er  

 registreret med en fejlagtig civilstand i CPR, vil man sende besked herom til  

 parternes bopælskommune(r), der efter høring af parterne og  

 eventuel drøftelse med Udlændingestyrelsen og den anden parts  

 bopælskommune tager stilling til, om parternes civilstand skal rettes i  

 CPR.
5.4.2. Registreret partnerskab Registreret partnerskab indgået i Norge, Sverige,  

 Island og Holland antages at være gyldigt i Danmark.  

 Spørgsmålet om gyldigheden af registreret partnerskab  

 indgået i andre lande forelægges for Civilretsdirektoratet.
5.4.3. Skilsmisse En udenlandsk skilsmisse er som udgangspunkt gyldig her i  

 landet under forudsætning af, at den ikke længere kan ankes eller appelleres, ikke strider mod grundlæggende danske retsprincipper, hvilket  

 den f.eks. vil gøre, hvis den  ene part ensidigt har forstødt  

 den anden, er gyldig efter det lands ret, hvor skilsmissen er opnået,  

 og er givet i et land, hvortil mindst en af parterne på  

 skilsmissetidspunktet havde en tilknytning i form af bopæl eller  

 statsborgerret, eller hvor en forudgående separation har fundet  

 sted.
 Tvivlsspørgsmål om gyldigheden af en  

 skilsmisse forelægges for Civilretsdirektoratet.
 Hvis der er tale om en ikke-nordisk udlænding,  

hvis skilsmisse udlændingemyndighederne tidligere har taget  

 stilling til, følges disses opfattelse af gyldigheden af skilsmissen,  

 ligesom eventuelle efterfølgende tvivlsspørgsmål  

 vedrørende sagen forelægges for dem.
5.5. Statsborgerret Har en person både dansk og anden statsborgerret,  

 registreres vedkommende som dansk i CPR.
Statsborgerretten for nordiske statsborgere, der er  

 født i udlandet, kan dokumenteres ved forevisning af vedkommendes eget  

 pas eller optagelse i nordisk statsborgers pas.
Optagelse i en anden persons  

 pas bør efter omstændighederne ledsages af en udskrift af  

 civilstandsregistret i det pågældende fødeland, hvoraf det  

 skal fremgå, hvor og hvornår barnet er født, og hvem, der  

 er dets forældre.
 Ifølge loven fra 1950 om ophævelse af  

 Dansk-Islandsk Forbundslov m.m. tilkommer den særlige status »ligeret  

 med danske statsborgere« (statsborgerretskode 5105) kun islandske  

 statsborgere, der den 6. marts 1946 var bosat i Danmark, samt islandske  

 statsborgere, som havde været bosat i Danmark på et tidspunkt de  

 sidste 10 år inden den 6. marts 1946. Loven skal forstås  

 således, at den ret, der tilkommer voksne personer efter loven, ikke  

gælder disses børn eller ægtefælle, som - for at  

 få rettighederne - selvstændigt må opfylde lovens  

 betingelser.
 Danske statsborgere født i udlandet kan i visse  

 tilfælde fremvise et indfødsretsbevis.
 Kan en persons danske indfødsret ikke dokumenteres,  

 må den pågældende henvises til Indfødsretskontoret i  

 Ministeriet for Indvandrere, Flygtninge og Integration, som vil være  

 behjælpelig med at fastlægge de statsborgerretlige forhold eller  

 med at indgive en ansøgning om bevis for dansk indfødsret.
 Afgørelsen af ikke-nordiske  

 udlændinges nationalitet træffes af  

 udlændingemyndighederne.
 Er det undtagelsesvis ikke muligt at fastslå  

 statsborgerretten, registreres den pågældende med statsborgerret  

 »udlandet«, eventuelt med den pågældende verdensdel.
5.6. Slægtskab 5.6.1. Indledning Slægtskabsregistreringer i CPR er alene udtryk for  

 slægtskab konstateret mellem forældre og børn.  

 Indrapporteringen sker kun for barnet, hvorfra det automatisk  

 overføres til forældrene, hvis disse også er registreret i  

 CPR.
Det betyder, at der ikke sker registrering af slægtskab, hvis  

 barnet ikke er registreret i CPR.
5.6.2. Biologisk slægtskab Slægtskab for børn født af nordiske  

 forældre i udlandet kan dokumenteres ved udskrift af  

 civilstandsregister eller internordisk flytteattest.
Hvis slægtskab mellem et barn og dets forældre  

 fremgår af opholdstilladelser / -beviser fra  

 udlændingemyndighederne, kan oplysningen herom uden videre lægges  

 til grund ved registreringen i CPR.
Sådanne slægtskabsoplysninger  

 findes i visse tilfælde på flygtninges overgivelsesbreve samt  

 på de såkaldte »børnebreve«.
 Ønske om at få rettet  

 slægtskabsoplysninger, som angives at være forkerte, skal for  

 nordiske statsborgere rettes til bopælskommunen.
 For ikke-nordiske statsborgere skal henvendelse om  

 rettelse ske til udlændingemyndighederne, hvis disse tidligere har  

 taget stilling til slægtskabet.
 Hvis der ikke kan skaffes en tilstrækkelig  

 dokumentation til afklaring af slægtskabet, kan tvivl herom i visse  

 tilfælde afklares ved, at de pågældende får foretaget  

 en dna-analyse.
Skal der gennemføres faderskabssag, sker  

 dette efter de danske regler i stort set alle tilfælde, hvor en  

 fødsel finder sted her i landet.
Spørgsmålet om  

 udenlandsk faderskabsanerkendelse er derfor kun aktuelt, hvis barnet  

 indrejser efter fødslen, og der på dette tidspunkt foreligger en  

 udenlandsk faderskabsanerkendelse.
Efter loven om nordiske faderskabsafgørelser har  

 dom om eller anden fastsættelse af faderskab i et andet nordisk land  

 bindende virkning her i landet medmindre, dette er i strid med en endelig dansk dom eller administrativ  

 afgørelse, som blev indledt før den nordiske, der i Danmark eller udlandet verserer en faderskabssag, som er rejst  

 før den nordiske, eller hvis anerkendelsen ville være åbenbart uforenelig med  

 grundlæggende danske retsprincipper.
 Danmark har desuden tiltrådt en  

 Europarådskonvention, hvorefter faderskab til ethvert barn født  

 uden for ægteskab kan godtgøres eller fastslås ved  

 frivillig anerkendelse eller ved retslig afgørelse.
For andre udenlandske faderskabssager er det ikke muligt  

 at fastsætte nærmere retningslinier.
Disse sager må, hvis  

 der er tvivl om afgørelsens gyldighed her i landet,  

 forelægges for Civilretsdirektoratet gennem det stedlige statsamt.
5.6.3. Adoption Det er blandt andet en betingelse for at anerkende en  

 adoption gennemført i udlandet, at adoptivforældrene ikke havde  

 bopæl her i landet på adoptionstidspunktet.
 Tvivlsspørgsmål om gyldigheden af udenlandske  

 adoptioner, domicilspørgsmål i adoptionssager og andre  

 adoptionsretlige spørgsmål kan forelægges for  

 Civilretsdirektoratet, der efter praksis afgiver  udtalelser om disse  

 spørgsmål.
Er en adoption gennemført i udlandet,  

før adoptanterne og barnet fik bopæl i Danmark,  

 forelægges sagen for udlændingemyndighederne, der kan  

 forelægge spørgsmålet om adoptionens gyldighed for  

 Civilretsdirektoratet.
Er adoptanterne statsborgere i et af de nordiske  

 lande, forelægges spørgsmålet om adoptionens gyldighed  

 direkte for Civilretsdirektoratet.
5.7. Under værgemål En umyndiggørelse af en nordisk statsborger i et  

 nordisk land har retsvirkning her i landet.
Alle andre tilfælde af  

 umyndiggørelse i udlandet bortfalder formentlig, når den  

 pågældende bosætter sig her i landet.
 Tvivlsspørgsmål forelægges for  

 Civilretsdirektoratet.
5.8 Folkekirkeforhold Tilflyttere der oplyser, at de er medlemmer af et  

 evangelisk-luthersk trossamfund i udlandet, skal - uden at de skal  

 afkræves dokumentation for medlemskabet - orienteres om, at de vil  

 blive registreret som medlemmer af folkekirken, og at de kan melde sig ud,  

 jf. nedenfor.
Normalt vil kun tilflyttere fra de nordeuropæiske lande  

 eller Nordamerika falde ind herunder.
Specielt kan nævnes, at de fleste  

 finner tilhører den evangelisk-lutherske kirke i Finland, men at der  

 også er en del, som tilhører den græsk-katolske kirke.  

 Folkekirken på Færøerne er en del af den danske  

 folkekirke.
Udmeldelse af den danske folkekirke under ophold i  

 udlandet sker ved skriftlig anmeldelse til sognepræsten i det sogn her  

 i landet, hvor den pågældende senest havde bopæl.
Derfra  

 vil det være indrapporteret til personens sidste bopælskommune,  

 der har indrapporteret det til CPR, hvis personen har dansk personnummer.
Tvivlsspørgsmål om, hvorvidt en person  

 af andre grunde skal anses for medlem / ikke medlem af folkekirken på  

 grund af hændelser under ophold i udlandet, forelægges for den  

 kirkebogsførende sognepræst i det sogn, hvor medlemmet senest  

 havde bopæl.
Sognepræstens afgørelse kan indbringes for  

 biskoppen i det pågældende stift.
5.9. Dødsfald Dødsfald i udlandet registreres af kommunerne,  

 når den afdøde på dødstidspunktet stod registreret  

 som boende her i landet eller udrejst fra kommunen.
I særlige  

 tilfælde sker registreringen af Indenrigs- og Sundhedsministeriets  

 CPR-kontor.
Kommunernes registrering af sådanne  

 dødsfald forudsætter altid enten forevisning af original eller  

 bekræftet kopi af dødsattest udstedt af det  

 pågældende lands kompetente myndighed eller tilsvarende  

 dødsformodningsdom eller kendelse om, at den pågældende  

 skal anses for død.
For lande uden for Europa, USA eller Canada skal  

 de pågældende dokumenter altid være legaliseret.
Til Europa  

 regnes ingen dele af Tyrkiet eller det tidligere Sovjetunionen.
Kommunernes  

 registrering af dødsfald efter underretning fra Rigspolitichefen via  

 Indenrigs- og Sundhedsministeriets CPR-kontor kan dog ske uden yderligere  

 dokumentation, idet denne dokumentation har været forelagt for  

 Rigspolitichefen.
 Hvis kommunen forgæves har anmodet om dokumentation  

 som nævnt ovenfor, skal eventuelle tvivlsspørgsmål om,  

 hvorvidt der undtagelsesvis kan accepteres andet grundlag for registrering af  

 et dødsfald, f.eks. fordi det oplyses, at der ikke udstedes  

 dødsattester i det pågældende land, forelægges for  

 Indenrigs- og Sundhedsministeriets CPR-kontor.
 Bliver en kommune bekendt med et dødsfald, som  

 formodes ikke at være anmeldt til skifteretten, har kommunen efter lov  

 om skifte af dødsboer en pligt til at give skifteretten i den  

 retskreds, hvor afdøde havde sin bopæl, meddelelse om  

 dødsfaldet.
 Kommunerne har dog ikke pligt til at  

 iværksætte nærmere undersøgelse af, hvorvidt en  

 oplysning om et dødsfald, der eksempelvis alene er modtaget som en  

 oplysning fra et familiemedlem til den afdøde, er korrekt.  

 Folkeregistrene har kun pligt til at give meddelelsen videre til  

 skifteretten, hvorefter skifteretten så kan foranstalte en  

 undersøgelse af, hvorvidt meddelelsen er korrekt eller ej.
Indenrigs- og Sundhedsministeriets CPR-kontor registrerer  

 ligeledes dødsfald, der er dokumenteret ved en dødsattest som  

 nævnt ovenfor.
Herudover registrerer ministeriet i visse tilfælde  

 uden ledsagende dødsattest dødsfald i udlandet, dog aldrig  

 efter anmeldelse fra private.
6. Internordisk flytteattest Oplysninger, der fremgår af en internordisk  

 flytteattest, kan normalt lægges uprøvet til grund ved  

 folkeregistreringen.
Registrering af et dødsfald kan dog aldrig  

 baseres alene på oplysning på attesten.
Hvor der måtte vise  

 sig uoverensstemmelser mellem oplysningerne på flytteattesten og andre  

 dokumenter, må disse uoverensstemmelser i fornødent omfang  

 søges afklaret ved henvendelse til udstederen af den internordiske  

 flytteattest.
Bilag 2 Offentlige myndigheder og private 1. Danske offentlige myndigheder Til danske offentlige myndigheder hører domstolene,  

 Folketinget samt den offentlige forvaltning.
Til domstolene skal henregnes domstole, der er omfattet af  

 retsplejeloven, dvs.
Højesteret, landsretterne, byretterne og  

 Sø- og Handelsretten i København, Den Særlige Klageret og  

 Rigsretten.
Herudover skal medtages specialdomstole nedsat med hjemmel i  

 særlovgivningen som f.eks.
Den kommunale Tjenestemandsret.
 Til Folketinget skal henregnes folketingsudvalg,  

 Folketingets Ombudsmand, Rigsrevisionen samt Statsrevisorerne og deres  

 sekretariat.
 Begrebet den offentlige forvaltning skal afgrænses  

 på samme måde som i relation til forvaltningsloven og  

 offentlighedsloven, se nedenfor under afsnit 2.
Det bemærkes, at der med offentlig myndighed sigtes  

 til danske offentlige myndigheder.
Udenlandske offentlige myndigheder,  

 herunder også nordiske myndigheder, skal altid behandles som private,  

 og videregivelse til disse er således f.eks. ikke omfattet af kapitel 8  

 i CPR-loven.
2. Offentlig myndighed eller privat Der kan i en række tilfælde opstå tvivl  

 om, hvorvidt der er tale om en offentlig myndighed eller en privat  

 institution, organisation m.v.
Det er kommunen, som skal træffe afgørelse om  

 dette spørgsmål i forhold til den konkrete sag.
Kommunen kan  

 eventuelt hente hjælp i nedenstående liste over offentlige  

 myndigheder henholdsvis private.
Fremgår den pågældende  

 ikke af listen, må kommunen anmode den spørgende om yderligere  

 oplysninger.
Hvis den pågældende selv oplyser at være  

 privat eller offentlig, eller hvis der kan fremlægges en skrivelse fra  

 f.eks.
Justitsministeriet eller et ressortministerium, som udtrykkeligt  

 udtaler sig om spørgsmålet i forhold til forvaltningsloven eller  

 offentlighedsloven, vil kommunen i almindelighed kunne lægge dette til  

 grund.
Det samme kan være tilfældet, hvis der kan gives  

 oplysninger, der efter nedennævnte principper placerer spørgeren  

 som enten offentlig eller privat.
Forekommer sagen fortsat tvivlsom efter  

 indhentning af de yderligere oplysninger, kan der rettes henvendelse til  

 Indenrigs- og Sundhedsministeriet, som enten vil besvare  

 spørgsmålet eller henvise til den relevante  

 ressortmyndighed.
Institutioner, foreninger og selskaber m.v., der er  

 organiseret på privatretligt grundlag, falder som udgangspunkt uden for  

 den offentlige forvaltning og anses som private.
Dette gælder, uanset  

 om den virksomhed, der udøves, ganske kan ligestilles med den, der  

 sædvanligvis udøves af forvaltningsmyndigheder, eller  

 udføres efter påbud eller aftale med en  

 forvaltningsmyndighed.
Hvis en privatretligt organiseret institution m.v.  

 indordnes under intensiv regulering, tilsyn og kontrol fra det offentliges  

 side, må institutionen imidlertid anses som en del af den offentlige  

 forvaltning.
Dette gælder eksempelvis private daginstitutioner, der  

 henregnes til den offentlige forvaltning, når der er indgået en  

 driftsoverenskomst med kommunen, der medfører intensiv offentlig  

 regulering, tilsyn og kontrol.
Som eksempler på den form for regulering  

 og kontrol, som institutionen m.v. skal undergives, for at denne må  

 anses for en del af den offentlige forvaltning, kan bl.a. nævnes  

 årlig kontrol med dennes regnskaber, godkendelse af revision,  

 repræsentation i bestyrelse eller udpegning af bestyrelsesmedlemmer  

 m.v.
Det forhold, at institutionen m.v. modtager tilskud fra det offentlige,  

 vil derimod ikke i sig selv medføre, at denne kan siges at være  

 en del af den offentlige forvaltning.
Institutioner, der er oprettet ved lov, vil normalt  

 være en del af den offentlige forvaltning.
Dette gælder f.eks.  

 Danmarks Radio.
3. Eksempler på offentlige myndigheder og private 3.1.  Offentlige myndigheder Advokatnævnet Arbejdsformidlingen ATP Boligselskabernes Landsbyggefond og Byggeskadefonden Danmarks Nationalbank Danmarks Radio Danmarks Statistik Dansk Institut for Klinisk Epidemiologi Danske ambassader i udlandet Datatilsynet DSB Forbrugerklagenævnet Fredningsnævn Grundejernes Investeringsfond Hjemmeværnet Kommunale fællesskaber, dvs. selskaber godkendt efter § 60 i den  

 kommunale styrelseslov Kommunale pantefogeder Lærerråd og skolebestyrelser i folkeskolen Lønmodtagernes Dyrtidsfond Lønmodtagernes Garantifond Ministerialbogsførere i den danske folkekirke Offentlige sygehuse Pensionskassen for Højskoler, Landbrugsskoler og  

 Husholdningsskoler Påtaleudvalget efter den kommunale tjenestemandsret Regionale naturgasselskaber (som alle er kommunale fællesskaber) Retslægerådet Socialforskningsinstituttet Stævningsmænd1) TV2 3.2. Private Advokater2) Advokatrådet A-kasser, statsanerkendte Ambassader og øvrige repræsentationer for fremmede lande Amtsrådsforeningen i Danmark Anerkendte trossamfund3) Begravelsesforretninger Boligforeninger og -selskaber Dansk Flygtningehjælp DONG Fagforeninger Forsikringsselskaber Frelsens Hær Friskoler og private grundskoler Handelshøjskoler og disses afdelinger Kommunernes Landsforening Kreditforeninger Kreditoplysningsbureauer Kræftens Bekæmpelse Meningsmålingsinstitutter Niels Brock Handelsskole Pengeinstitutter Post Danmark (samt andre postvirksomheder) Privatpraktiserende læger og speciallæger Privatpraktiserende tandlæger Revisorer SAS Tele Danmark / TDC (samt andre telefonselskaber) 1)   Gælder i det omfang  

 stævningsmanden varetager en opgave for domstolene, men derimod ikke,  

 hvis stævningsmanden handler for en privat person eller virksomhed.
2)   Hvis en advokat fungerer som  

 bobestyrer, ligestilles denne dog i vidt omfang med skifteretten.
Se  

 nærmere i vejledningens kapitel 12, afsnit 3.
 3)   I det omfang, der indhentes  

 oplysninger som led i en indberetningspligt til CPR eller til førelse  

 af ministerialbøger, skal trossamfundet behandles som en offentlig  

 myndighed.
Bilag 3 Særligt vedrørende de forvaltningsretlige  

 regler og sagsbehandlingen 1. Indledning Nedenfor følger en gennemgang af nogle af de  

 vigtigste forvaltningsretlige begreber og regler.
Bilaget kan samtidig  

 fungere som en oversigt over de sagsbehandlingsskridt, som bør  

 gennemgås eller i hvert fald overvejes i enhver sag efter CPR-loven,  

 både sager om registrering, herunder bopælssager, og sager om  

 videregivelse af oplysninger fra CPR til private.
 Det bemærkes, at alle forvaltningsretlige aspekter  

 ikke er gennemgået, idet der henvises til den forvaltningsretlige  

 litteratur, men de vigtigste elementer i en korrekt sagsbehandling er kort  

 beskrevet.
 Det bemærkes endvidere, at en kommune   inden den  

 påbegynder en sag om bopælsregistrering   altid bør  

 overveje, om der reelt er tale om en sag, som bør afgøres efter  

 CPR-loven, eller om det bør ske efter et andet sæt regler,  

 f.eks. reglerne i sociallovgivningen.
Kommunen bør også overveje, hvem der har  

 kompetencen til at undersøge og afgøre sagen.
Med hensyn til  

 tvangsflytningssager henvises til kapitel 3, afsnit 7.1. Med hensyn til  

 sager, hvor en person ønsker at få registreret en  

 flytteanmeldelse, henvises til CPR-lovens § 6, stk. 3, og  

 folkeregistreringscirkulærets § 6, stk. 2. Med hensyn til  

 videregivelsessager bemærkes, at det er den kommune, som modtager  

 forespørgslen, eller   hvis der er tale om ældre  

 folkeregistermateriale   som er i besiddelse af materialet, som har  

 kompetencen til at træffe afgørelse om videregivelse.
2. Afgørelsesbegrebet Når en kommune træffer en beslutning, som har  

 karakter af en afgørelse i forvaltningslovens forstand, skal reglerne  

 om sagsoplysning, partshøring, begrundelse m.v., jf. nedenfor,  

 følges.
Derfor er det væsentligt, at kommunen gør sig  

 klart, hvornår denne træffer en egentlig afgørelse.
Mange af de beslutninger, som ansatte i kommunernes  

 folkeregistre træffer, er afgørelser i forvaltningslovens  

 forstand.
Der er f.eks. som udgangspunkt tale om en egentlig afgørelse  

 i følgende tilfælde:
Kommunen registrerer en person på en bestemt adresse.
Det er  

 uden betydning, om vedkommende har indgivet flytteanmeldelse eller der er  

 tale om en tvangsflytning, og det er uden betydning, om der har været  

 tvivl om registreringen, eller om kommunen blot har foretaget en  

 rutinemæssig registrering af en anmeldelse, som ikke giver anledning  

 til nærmere undersøgelser.
 Kommunen afviser at registrere en person i overensstemmelse med  

 vedkommendes flytteanmeldelse.
 Kommunen annullerer eller ændrer en tidligere foretagen  

 registrering.
 Kommunen videregiver en oplysning om en bestemt person fra CPR eller  

 ældre folkeregistermateriale til en privat.
 Kommunen afviser at videregive oplysninger fra CPR eller ældre  

 folkeregistermateriale til en privat.
Det bemærkes, at selve den faktiske  

 registrering i CPR og afgørelsen herom er to sider af samme sag.
Idet  

 en oplysning indberettes i CPR, har kommunen de facto truffet  

 afgørelse om at registrere.
En kommune kan således ikke  

 først foretage en registrering og efterfølgende træffe  

 afgørelse herom.
Ligeledes bør en kommune altid foretage den  

 faktiske registrering i umiddelbar forlængelse af, at den formelle  

 afgørelse herom er truffet, medmindre der er truffet afgørelse  

 om at tillægge en klage opsættende virkning, se nedenfor under  

 afsnit 7.6.
 Det samme gælder i forhold til den faktiske  

 videregivelse af en oplysning til en privat.
Dette gælder endvidere i forhold til annullation af  

 allerede foretagne registreringer.
Selve annullationen må ikke  

 foretages, før sagen er undersøgt og afgjort formelt.
 Det bemærkes særligt vedrørende  

 kommunernes indberetning af oplysninger, som stammer fra en anden  

 grundregistrerende myndighed, at der ikke er tale om en afgørelse, som  

 er truffet af kommunen, men alene en praktisk gennemførelse af en  

 afgørelse, som er truffet af denne anden myndighed.
3. Partsbegrebet Den registrerede person (eller den som kommunen afviser at  

 registrere) er altid part i en sag om registrering af oplysninger, herunder  

 adresseoplysninger.
Endvidere gælder det generelt, at enhver anden  

 person, som har en direkte, væsentlig, individuel retlig interesse i en  

 konkret sag, er part.
Det kan f.eks. være personer, som bor på  

 den adresse, som kommunen påtænker at tvangsflytte en registreret  

 til, hvis disse ikke har accepteret, at den registrerede tilmeldes på  

 adressen.
Personer, som anmoder om at få udleveret oplysninger fra CPR,  

 er også parter i sagen.
4. Oplysning af sagen Kommunen er forpligtet til at sikre, at denne har det  

 fornødne grundlag til at træffe en forsvarlig afgørelse.  

 Med hensyn til mulighederne for at indhente oplysninger i bopælssager  

 henvises til kapitel 3, afsnit 7. Med hensyn til registrering af  

 hændelser, som har fundet sted i udlandet, henvises til bilag 1.
Dog gælder det, at hvis en person, som er  

 registreret ifølge egen flytteanmeldelse, ønsker at få  

 ændret registreringen, skal vedkommende selv dokumentere, at de  

 oplysninger, vedkommende nu fremkommer med, er korrekte, jf.
CPR-lovens § 12,  

 stk. 6, 2. pkt.
Kommunen har i disse tilfælde ikke en pligt til at  

 oplyse sagen selv.
Alle oplysninger vedrørende sagens faktiske  

 omstændigheder, som er af betydning for sagens afgørelse, og som  

 mundtligt meddeles kommunen, skal noteres, jf. offentlighedslovens §  

 6. Dette gælder også, hvis den forvaltningsgren, som skal  

 træffe afgørelse i en sag efter CPR-loven, modtager oplysninger  

 fra en anden forvaltningsgren i samme kommune.
Hvis en kommune modtager  

 oplysninger fra en privat, og vedkommende oplyser sit navn, men ønsker  

 at være anonym, kan ønsket herom noteres ned, men kommunen kan  

 ikke af den grund undlade at notere identiteten på personen.
Personen  

 skal således gøres bekendt med, at kommunen ikke med sikkerhed  

 kan imødekomme ønsket om anonymitet, og kommunen skal bede om  

 en nærmere redegørelse for baggrunden for dette  

 ønske.
5. Oplysningspligt Der gælder efter persondataloven som udgangspunkt en  

 pligt til at give den registrerede en række informationer, når  

 der indsamles oplysninger om vedkommende (oplysningspligt).
Persondataloven   og dermed reglerne om oplysningspligt  

 gælder, hvis oplysningerne bliver behandlet elektronisk, eller hvis  

 oplysningerne indgår i et manuelt register.
I det øjeblik  

 oplysningerne bliver skrevet ind i et tekstbehandlingsdokument, gælder  

 persondataloven således.
Oplysningspligten gælder både i situationer,  

 hvor oplysningerne indhentes fra den registrerede selv, og hvor oplysningerne  

 indhentes fra en anden end den registrerede, f.eks. fra andre offentlige  

 myndigheder eller private.
Der findes en række undtagelser til  

 oplysningspligten.
Der henvises til persondatalovens §§ 28-30.
 Hvis indsamlingen af oplysninger sker hos den  

 registrerede selv, vil der i praksis i vidt omfang ikke skulle ske  

 underretning, jf. undtagelsesbestemmelsen i persondatalovens § 28, stk.  

 2.
Hvis oplysningerne ikke er indsamlet hos den  

 registrerede selv, er der ikke i praksis i samme omfang mulighed for at  

 undtage fra oplysningspligten.
Der vil således som udgangspunkt skulle  

 ske underretning.
Oplysningspligten skal normalt opfyldes i forbindelse med  

 registreringen i kommunen, f.eks. ved indførelse af oplysningerne i et  

 elektronisk journalark, og i almindelighed inden for 10 dage efter  

 registreringen.
Hvis kommunen allerede på registreringstidspunktet ved,  

 at der i løbet af ganske kort tid herefter skal rettes henvendelse til  

 den registrerede, f.eks. fordi der skal ske høring af vedkommende, vil  

 oplysningspligten som altovervejende hovedregel kunne opfyldes samtidig med  

 denne senere henvendelse.
Oplysningspligten vil dog også i medfør af  

 persondatalovens § 30, stk. 2, nr. 6, kunne udskydes yderligere under sagens  

 forberedelse, hvor det konkret skønnes, at en oplysning til borgeren  

 ved indsamlingen af oplysningen vil medføre, at det ikke er muligt at  

 sikre en materielt korrekt afgørelse og registrering i CPR.
Dette kan  

 navnlig være tilfældes, hvis der er en risiko for, at den  

 registrerede indretter sin adfærd ud fra sin viden om, at der  

 pågår en undersøgelse, hvorved øjemedet forspildes.  

 Det skal understreges, at der alene er tale om en udskydelse af  

 oplysningspligten, og at underretning skal finde sted, så snart dette  

 ikke længere forhindrer sagens oplysning.
 Der henvises endvidere til Datatilsynet og til  

 Datatilsynets vejledning om registreredes rettigheder efter reglerne i  

 kapitel 8-10 i persondataloven.
6. Høring af parterne 6.1. Generelle regler i forvaltningsloven En kommune, som påtænker at træffe en  

 bestemt afgørelse, skal altid gøre sig klart, hvorfor den  

 ønsker at træffe netop denne afgørelse.
Kommunen skal  

 herunder overveje, hvilke oplysninger i sagen der gør, at kommunen  

 mener, at det påtænkte resultat er det rigtige resultat.
Kommunen skal herefter som klart udgangspunkt høre  

 en part over alle oplysninger vedrørende faktiske omstændigheder  

 af væsentlig betydning for sagen, der kan være til ugunst for  

 parten, jf. forvaltningslovens § 19. Dette gælder i alle  

 tilfælde, hvor vedkommende ikke er bekendt med, at de indgår i  

 den sag, der er under behandling, uanset at vedkommende i forvejen er bekendt  

 med, at kommunen er i besiddelse af oplysningerne.
Der bør altid  

 fastsættes en frist for kommentarer til partshøringen af hensyn  

 til muligheden for at kunne afslutte sagen.
Somme tider vil der under sagens behandling komme nye  

 oplysninger i kommunens besiddelse, f.eks. fra en anden part i sagen.
Disse  

 skal der også høres over, hvis de er til ugunst for en anden  

 part, inden der kan træffes afgørelse.
Høring over oplysninger skal være  

 præcis.
Det er f.eks. ikke tilstrækkeligt at oplyse, at  

 parterne har fælles bankkonto eller at der er modtaget oplysninger fra  

 en ikke navngiven anmelder.
Det skal præciseres, hvilke oplysninger kommunen er i besiddelse af (Hvilken  

 bankkonto? Hvad har anmelderen set?), hvor oplysningerne kommer fra (Oplysninger fra  

 skatteforvaltningen i kommunen? Hvilken anmelder har afgivet oplysninger?),  

 og hvilket tidspunkt / tidsrum oplysningerne vedrører  

 (Fælles bankkonto i 1999 og 1998? Hvornår har anmelderen set  

 hvad).
 I modsat fald har sagens parter ikke reel mulighed for at  

 imødegå eventuelle misforståelser, komme med forklaringer  

 eller betvivle eventuelle kilders troværdighed / anvendelighed.
Det er ofte en fordel at sende kopier af breve og notater  

 i sagen i høring i stedet for at søge at gengive indholdet  

 heraf i et høringsbrev.
En gengivelse i et høringsbrev vil i  

 mange situationer ikke være lige så dækkende som det  

 originale materiale.
Kommunen skal dog også sørge for, at  

 eventuelle oplysninger, som ikke har betydning for sagen, (f.eks. oplysninger  

 om andre tilmeldte personers personnumre eller lign.) streges over i  

 materialet.
Det samme gælder efter forvaltningslovens § 19, stk. 2, nr.  

 4, for oplysninger, som parten ikke ville kunne få partsaktindsigt i  

 efter forvaltningslovens kapitel 4.
Høring efter forvaltningsloven kan ske  

både skriftligt og mundtligt.
Hvis høringen foretages  

 mundtligt, skal kommunen notere, hvad der er blevet hørt over,  

 hvornår og hvordan, og kommunen skal endvidere notere præcist,  

 hvad parterne svarede hertil, jf. offentlighedslovens § 6. Dog henvises til  

 afsnit 6.2. nedenfor for så vidt angår den særlige  

 skriftlige høring, som altid skal udsendes i tvangsflytningssager,  

 inden der træffes afgørelse.
En skriftlig høring skal sendes til den adresse,  

 som vedkommende selv oplyser at bo eller opholde sig på.
Den kan dog  

 eventuelt også sendes til den adresse, som kommunen har en formodning  

 om, at vedkommende bor på.
6.2. Særlige regler i CPR-loven I CPR-lovens § 11 er der fastsat særlige regler om  

 høring i egentlige tvangsflytningssager, d.v.s. når en person  

 allerede er registreret på en bestemt måde, og kommunen mener, at  

 denne registrering bør ændres.
 En kommune skal, når den har indhentet de  

 fornødne oplysninger i sagen og umiddelbart finder, at den er klar til  

 at blive afgjort, udsende en særlig høring (»en agterskrivelse«  

 eller »et forvarsel«), hvori kommunen opfordrer vedkommende til at melde  

 flytning inden 14 dage til en bestemt adresse, og kommunen skal endvidere  

 redegøre for, hvorfor denne finder det godtgjort, at vedkommende skal  

 være registreret på den pågældende adresse.
 Et tilsvarende brev skal sendes til eventuelle andre  

 parter i sagen.
 Reagerer parterne ikke herpå inden for 14 dage, kan  

 kommunen træffe afgørelse og eventuelt ændre vedkommendes  

 registrering.
 Hvis der imidlertid fremkommer nye oplysninger som  

 følge af kommunens agterskrivelse, skal kommunen overveje, om den  

 påtænkte afgørelse stadig er den rigtige afgørelse,  

 og om der eventuelt skal ske høring af en part eller flere parter af  

 de nye oplysninger, jf. ovenfor.
 I sager om videregivelse af oplysninger er der endvidere i  

 § 42, stk. 5, samt § 43, stk. 1, fastsat særlige høringsregler.  

 Der kan efter omstændighederne være behov for at foretage  

 høring ud over de situationer, som er reguleret af disse regler, jf.  

 afsnit 6.1. ovenfor samt vejledningens kapitel 12, afsnit 3.
7. Afgørelse af sagen 7.1. Er sagen klar til afgørelse? Inden sagen afgøres, skal kommunen overveje, om der  

 er indhentet alle de oplysninger, som er nødvendige og  

 hensigtsmæssige at indhente.
 Kommunen skal herefter overveje, om der er hørt  

 over alle væsentlige oplysninger, som indgår i sagen, og som  

 kan være til ugunst for en eller flere parter.
7.2. Bevisvurdering Udgangspunktet er, at det, en borger oplyser  

 vedrørende sine bopælsforhold, er korrekt, medmindre kommunen  

 kan godtgøre det modsatte.
Bevisbyrden kan løftes ved  

 oplysninger om faktuelle forhold, f.eks. oplysninger indhentet i kommunens  

 andre forvaltninger eller efter CPR-lovens § 10, stk. 2, nr. 2-3, eller  

 eventuelt ved en række af indicier af en vis vægt.
Det er ikke  

 muligt at sige, præcis hvor meget der skal til, før bevisbyrden  

 kan siges at være løftet.
 Særligt bemærkes med hensyn til anonyme  

 anmeldere eller oplysninger fra andre unavngivne personer, f.eks.  

 ansatte i kommunen, at oplysninger fra sådanne kilder har en ringe  

 bevisværdi.
7.3. Afgørelsens form Hvis der er tale om en afgørelse i en  

 tvangsflytningssag, skal afgørelsen meddeles skriftligt, jf.  

 CPR-lovens § 11, stk. 3.
I andre sager er der ikke et sådant udtrykkeligt  

 krav, og afgørelsen vil således i princippet kunne meddeles  

mundtligt.
Det er imidlertid i overensstemmelse med god  

 forvaltningsskik, at afgørelser som udgangspunkt meddeles skriftligt.  

 Indenrigs- og Sundhedsministeriet skal derfor anbefale, at alle  

afgørelser meddeles skriftligt.
Hvis en kommune vælger at  

 meddele afgørelsen mundtligt, skal der under alle omstændigheder  

 foretages notat herom, jf. offentlighedslovens § 6, og en borger vil  

 endvidere kunne kræve at få meddelt afgørelsen skriftligt,  

 jf. forvaltningslovens § 23, hvis ikke afgørelsen giver vedkommende  

 fuldt medhold.
 I de tilfælde, hvor en kommune afviser at foretage  

 registrering i overensstemmelse med en flytteanmeldelse, kan kommunen  

 eventuelt lave en påtegning på eller i forbindelse med  

 flytteanmeldelsen med de oplysninger, som denne har lagt til grund for sin  

 afgørelse, og om, at indgiveren af anmeldelsen er blevet gjort bekendt  

 med afvisningen, begrundelsen og klagefristen efter CPR-lovens § 56, stk. 1.  

 Kommunen kan herefter udlevere en kopi af flytteanmeldelsen med  

 påtegningen om afvisningen med begrundelse og klagefrist, og herefter  

 gemme flytteanmeldelsen med påtegning i overensstemmelse med de  

 almindelige arkivregler.
7.4. Begrundelse Skriftlige afgørelser til borgerne skal efter  

 forvaltningslovens §§ 22 og 24 altid begrundes, hvis ikke borgeren  

 får fuldt ud medhold.
Afgørelsen skal således altid indeholde en  

 henvisning til de retsregler, afgørelsen er truffet efter.
Det  

 bemærkes, at CPR-loven trådte i kraft den 1. juli 2000, og at  

 afgørelser, som (også) vedrører bopælsforhold  

 før denne dato, derfor (tillige) skal henvise til de tidligere  

 gældende regler.
 Herudover skal der være en kort angivelse af de  

 faktiske omstændigheder / kendsgerninger, som kommunen har tillagt  

 væsentlig betydning for afgørelsen.
 I begrundelsen bør om nødvendigt suppleres  

 med relevante oplysninger, som ikke udtrykkeligt fremgår af de anvendte  

 bestemmelser, f.eks. at Færøerne i relation til CPR-lovgivningen  

 behandles som udlandet, eller at formålet med et udlandsophold som  

 hovedregel er uden betydning for, om dette skal registreres som en udrejse.  

 Der kan f.eks. henvises til relevante passager i denne vejledning.
 Det bemærkes, at kommunerne aldrig i deres  

 begrundelse vil kunne henvise til en eventuel telefonisk vejledning fra  

 Indenrigs- og Sundhedsministeriet, idet ministeriet i forbindelse med denne  

 vejledning aldrig tager stilling til den konkrete sag, men alene giver  

 generel vejledning.
 I forbindelse med afgørelser, som meddeles  

 mundtligt, bør vedkommende også altid informeres om  

 begrundelsen, og det bør noteres, at dette er sket.
 Som nævnt ovenfor under afsnit 7.3. kan Indenrigs-  

 og Sundhedsministeriet foreslå, at afgørelsen om afvisning af  

 registrering efter en flytteanmeldelse meddeles skriftligt, eventuelt i form  

 af kopi af anmeldelsen med påtegning om begrundelse og  

 klagevejledning.
7.5. Klagevejledning I en skriftlig afgørelse, som ikke giver sagens  

 parter fuldt medhold, skal der endvidere orienteres om, at kommunens  

 afgørelse kan påklages til Indenrigs- og Sundhedsministeriet og  

 om, hvorledes fremgangsmåden er, samt fristen for fremsættelse af  

 klagen, jf. forvaltningslovens § 25, stk. 1. En klagevejledning kan f.eks.  

 formuleres således:
»Klage over denne afgørelse kan inden 4 uger fra  

 det tidspunkt, hvor De har modtaget meddelelse om afgørelsen,  

 indbringes for Indenrigs- og Sundhedsministeriet.
Indbringelsen sker ved, at  

 en skriftlig klage afleveres til   Kommune.« I bopælssager kan det endvidere være  

 hensigtsmæssigt at præcisere i klagevejledningen, at  

 Indenrigs- og Sundhedsministeriet alene administrerer  

 folkeregisterlovgivningen.
Der kan f.eks. tilføjes  

 følgende:
»Ønsker De at klage over, at folkeregistreringen er  

 blevet tillagt betydning efter anden lovgivning, således at f.eks.  

 Deres sociale ydelser er blevet nedsat, skal De klage efter de klageregler,  

 der gælder på dette område.« Uanset om afgørelsen meddeles mundtligt, bør  

 der gives klagevejledning, og der bør foretages notat om, at  

 vejledningen er givet.
Der henvises i øvrigt til ovennævnte  

 anbefaling vedrørende afviste flytteanmeldelser, jf. afsnit 7.3.
En manglende klagevejledning bevirker, at klagefristen  

 først løber fra det tidspunkt, klagevejledningen gives.
Hvis  

 der er givet klagevejledning, men der deri er angivet en for lang frist,  

 kommer denne fejl som klart udgangspunkt modtageren til gode, således  

 at klagen må antages for rettidigt indgivet, hvis den oplyste  

 klagefrist overholdes.
7.6. Opsættende virkning Der er i CPR-lovens klageregler ikke nogen bestemmelse om  

 opsættende virkning, og det er således de almindelige  

 forvaltningsretlige regler for opsættende virkning, som finder  

 anvendelse, hvis en klager anmoder om, at klagen tillægges  

 opsættende virkning.
 Det er udgangspunktet, at der ikke tillægges  

 klager opsættende virkning.
Ved behandlingen af en anmodning om, at en klage  

 tillægges opsættende virkning, skal der foretages en afvejning af  

 på den ene side offentlige og privates interesse i, at  

 gennemførelsen af afgørelsen (det vil sige den faktiske  

 registrering i CPR eller videregivelsen af oplysninger til en privat) ikke  

 udsættes, og på den anden side arten og omfanget af den skade,  

 klageren kan blive påført, såfremt gennemførelsen  

 ikke udsættes, herunder om der vil være tale om en skade, som  

 ikke eller kun vanskeligt vil kunne genoprettes.
Det skal endvidere  

 tillægges betydning, om der efter en foreløbig vurdering  

 foreligger et rimeligt grundlag for klagen.
En beslutning om at tillægge en klage  

 opsættende virkning, kan kun komme på tale, hvis der er tale om  

 skader af en væsentlig karakter. Økonomiske interesser er  

 normalt ikke i sig selv tilstrækkelige.
F.eks. tillægges klager  

 over afgørelser efter sociallovgivningen eller afgørelser om  

 opkrævning ikke i almindelighed opsættende virkning.
Et  

 almindeligt ubehag eller praktiske ulemper ved, at en person i en periode er  

 registreret på en adresse, som senere kan vise sig at være  

 forkert, vil som klart udgangspunkt heller ikke kunne begrunde, at en klage  

 tillægges opsættende virkning.
Der skal endvidere være en umiddelbar  

 sammenhæng mellem kommunens afgørelse og den af klageren  

 anførte skadevirkning.
I nogle tilfælde vil en klager eventuelt  

 anføre, at skadevirkningen består i, at der vil blive truffet en  

 afgørelse til ugunst for vedkommende på baggrund af en  

 bopælsregistrering i CPR.
Hvis denne afgørelse imidlertid  

 træffes på grundlag af en offentlig myndigheds selvstændige  

 sagsbehandling efter anden lovgivning, f.eks. sociallovgivningen, kan der  

 ikke af den grund gives opsættende virkning med hensyn til  

 bopælsregistreringen.
 Det er klageren, som skal angive og dokumentere, hvilke  

 særlige skadevirkninger vedkommende mener at blive udsat for, hvis ikke  

 klagen tillægges opsættende virkning.
Hvis klageren fremsætter et ønske om  

 opsættende virkning, inden kommunen har foretaget sin genvurdering,  

 skal kommunen tage stilling til spørgsmålet.
Hvis klageren  

 fremsætter sit ønske på et tidspunkt, hvor sagen er  

 genvurderet og videresendt til Indenrigs- og Sundhedsministeriet, er det  

 ministeriet, som skal tage stilling til spørgsmålet.
Endelig bemærkes det, at overvejelser om  

 opsættende virkning skal ske under hensyntagen til  

 lighedsgrundsætningen.
En kommune skal derfor kun give opsættende  

 virkning, hvis betingelserne herfor er opfyldt.
Omvendt skal alle, som  

 opfylder betingelserne, have opsættende virkning.
8. Genvurdering Hvis en part i en sag klager over en afgørelse, som  

 kommunen har truffet, skal kommunen genvurdere sagen.
Det gælder dog  

 ikke, hvis 4-ugersfristen i CPR-lovens § 56, stk. 2, er overskredet.
I disse  

 tilfælde skal kommunen blot sende sagen videre til Indenrigs- og  

 Sundhedsministeriet med indstilling om, at sagen afvises på grund af  

 fristoverskridelsen, og ministeriet tager herefter stilling til, om der er  

 tale om en undskyldelig fristoverskridelse.
 Det er af hensyn til vurderingen af, om der er sket en  

 (undskyldelig) fristoverskridelse meget væsentligt, at kommunerne  

stempler klager som indgået den dato, hvor disse er modtaget i  

 kommunen.
Hvis 4-ugersfristen er overholdt, skal kommunen genvurdere  

 sagen.
Det vil sige, at kommunen skal overveje de relevante regler og  

 faktuelle oplysninger / indicier en gang til.
Desuden skal kommunen tage  

 stilling til eventuelle nye oplysninger eller argumenter, som sagens parter  

 gør gældende.
Det bemærkes, at en genvurdering  

 også er en afgørelse i forvaltningsretlig forstand, og  

 alle de ovenfor nævnte regler om partshøring, meddelelse af  

 afgørelse, begrundelse m.v. gælder således.
9. Indsendelse og orientering af parterne Hvis kommunen fortsat ikke kan give klageren  

 (fuldstændig) medhold, indsendes sagen til Indenrigs- og  

 Sundhedsministeriet.
Alle sagens akter bedes medsendt.
Samtidig sendes klagen og genvurderingen til alle sagens  

 parter med oplysning om, at eventuelle kommentarer skal fremsættes over  

 for Indenrigs- og Sundhedsministeriet inden 4 uger fra det tidspunkt,  

 klageren / øvrige parter har fået meddelelse om genvurderingen,  

 jf.
CPR-lovens § 56, stk. 2.
10. Indenrigs- og Sundhedsministeriets afgørelse Indenrigs- og Sundhedsministeriet foretager en ny,  

 selvstændig vurdering af sagen og efterprøver også det  

 administrative skøn.
 Ministeriet har mulighed for at afvise, hjemvise,  

 stadfæste eller ændre den afgørelse, der klages over.
 Afvisning vil f.eks. ske, hvis klagefristen er  

 overskredet, og der ikke har været undskyldelige  

 omstændigheder.
 Hjemvisning vil f.eks. ske, hvis afgørelsen  

 er ugyldig.
 Om ugyldighedsgrunde kan følgende oplyses:
En afgørelse vil som hovedregel være ugyldig,  

 hvis sagen ikke er tilstrækkeligt oplyst, f.eks. fordi parten /  

 parterne ikke er blevet hørt.
Det samme er tilfældet, hvis  

 parten under sagen ulovligt er nægtet aktindsigt.
Hvis en tvangsflytning, som efter CPR-lovens § 11 skal  

 meddeles skriftligt, i stedet meddeles mundtligt, bevirker dette også,  

 at tvangsflytningen er ugyldig.
Det samme er selvfølgelig også  

 tilfældet, hvis afgørelsen slet ikke meddeles den  

 pågældende, såfremt det er muligt at meddele denne til  

 vedkommende.
 En skriftlig afgørelse om bopælsregistrering  

 eller videregivelse af oplysninger vil endvidere som hovedregel være  

 ugyldig, hvis den mangler begrundelse.
 Hvis en sag hjemvises, skal kommunen behandle sagen  

 på ny og træffe en ny afgørelse, som skal begrundes m.v.  

  Når ministeriet i en tvangsflytningssag træffer afgørelse  

 om hjemvisning, tilbagefører ministeriet den registreredes  

 bopælsregistrering i CPR, så den registrerede / klageren stilles,  

 som om der ikke var truffet nogen afgørelse.
 Stadfæstelse vil ske, hvis Indenrigs- og  

 Sundhedsministeriet er enig i resultat af kommunens afgørelse.
Ændring vil f.eks. ske, hvis Indenrigs- og  

 Sundhedsministeriet finder, at klageren bør gives helt eller delvist  

 medhold.
Ministeriet vil imidlertid også kunne ændre en  

 afgørelse, så den er mere til ugunst for klageren, end kommunens  

 afgørelse, såfremt ministeriet finder tilstrækkeligt  

 grundlag herfor.
Ministeriet er således ikke »bundet« af hverken klagen  

 eller kommunens oprindelige afgørelse eller genvurdering, idet der er  

 et væsentligt hensyn at tage til rigtigheden af registreringer i CPR.  

 Når ministeriet i en bopælssag ændrer en afgørelse,  

 ændrer ministeriet også den registreredes  

 bopælsregistrering i overensstemmelse hermed.
Tilsvarende vil  

 ministeriet i mange tilfælde videregive oplysninger i forbindelse med  

 afgørelsen af sagen, såfremt ministeriet i en videregivelsessag  

 giver en klager medhold i, at vedkommende var berettiget til at modtage  

 disse.
Bilag 4 Kassation af folkeregistermateriale Bestemmelserne om, hvad der skal bevares, og hvad der  

 må kasseres af folkeregistermateriale, er i medfør af lov om  

 offentlige arkiver fastsat i bekendtgørelse nr. 554 af 31. maj 2001 om  

 offentlige arkivalier og om offentlige arkivers virksomhed og i  

 bekendtgørelse nr. 640 af 27. juni 2001 om bevaring og kassation af  

 primærkommunernes arkivalier.
Bestemmelserne i sidstnævnte  

 bekendtgørelse gælder ikke for Københavns og  

 Frederiksberg Kommune, ligesom den ikke omfatter arkivalier, der er lagret  

 på elektronisk medium.
 Det fremgår af bilaget til bekendtgørelse nr.  

 640 under pkt. 3, hvilket materiale, der skal bevares på  

 folkeregistreringsområdet.
Af § 6, stk. 2, i bekendtgørelse nr. 554  

 fremgår, at det materiale, som ikke skal bevares, først må  

 kasseres, når der ikke længere er administrativt eller retligt  

 behov for det.
Indenrigs- og Sundhedsministeriet skal i den forbindelse  

 henlede kommunalbestyrelsens opmærksomhed på behovet for bl.a. at  

 bevare materiale i sager, som kan forventes at give anledning til  

 klagesager.
 Det bevaringspligtige folkeregistermateriale fra tiden  

 indtil 1978 kan afleveres til landsarkiverne eller til en kommunal  

 arkivinstitution oprettet i henhold til § 4 i lov om offentlige arkiver  

 m.v.
Landsarkiverne modtager bevaringspligtigt  

 folkeregistermateriale fra tiden indtil 1978 uanset den sædvanlige  

 30-års frist for aflevering.
Ved afleveringen skal materialet  

 være ordnet og pakket efter det modtagende arkivs anvisning.
 Landsarkiverne modtager bevaringspligtigt  

 folkeregistermateriale for tiden indtil 1978 til vederlagsfri opbevaring,  

 uanset den generelle regel om betaling for opbevaring af kommunale  

 arkiver.
 Kommunerne kan til eget brug fremstille mikrofilm / -fiche  

 af det papirfolkeregistermateriale, der afleveres, men der er ikke pligt til  

 at fremstille mikrofilm / -fiche af folkeregistermateriale, som afleveres til  

 landsarkiverne.
Hvis man har afleveret folkeregistermaterialet til  

 landsarkivet, påtager landsarkiverne sig at besvare  

 forespørgsler udfra det afleverede materiale.
I denne forbindelse  

 opkræver landsarkiverne betaling til dækning af de omkostninger,  

 der er forbundet med undersøgelsen og besvarelsen, efter reglerne om  

 indtægtsdækket virksomhed.
Dette gælder også ved  

 forespørgsler fra den afleverende kommune.
 Kommuner, der afleverer folkeregistermateriale indtil  

 1978, skal henvise forespørgsler vedr. materialet til det arkiv, der  

 har modtaget materialet.
Indholdsfortegnelse Side Om vejledningen Kapitel 1 Lovens formål og administration Kapitel 2 Personnumre og andre oplysninger i CPR 1.
Personnummer 1.1.
Tildeling og opbygning af personnummeret 1.2.
Ændring af personnummer 1.3.
Erstatningspersonnummer 2.
De øvrige oplysninger i CPR 2.1.
Indledning 2.2.
Navn 2.3.
Adresseoplysninger 2.4.
Fødselsregistreringssted 2.5.
Statsborgerskab 2.6.
Slægtskabsoplysninger 2.7.
Civilstandsoplysninger 2.8.
Kommunale forhold 2.9.
Kommunale notater 2.10.
Under værgemål 2.11.
Opholdsgrundlag Kapitel 3 Kommunens folkeregistrering 1.
Folkeregistreringens grundlæggende principper 2.
Bopæl eller fast opholdssted 3.
Registrering »uden fast bopæl« eller som forsvundet 4.
Rådighed over flere boliger 5.
Registreringen af børn 6.
Bevægelige boliger 7.
Tvangsflytninger 7.1.
Indledning 7.2.
Oplysninger fra kommunen selv 7.3.
Oplysninger fra andre myndigheder 7.4.
Oplysninger fra private 7.5.
Oplysninger fra den registrerede selv 7.6.
Observationer og kontrolbesøg Kapitel 4 Indenlandske flytninger 1.
Indledning 2.
Børns flytning 3.
Kvittering for anmeldelse 4.
Anbringelse på kriminalforsorgens institutioner Kapitel 5 Tilflytning fra udlandet 1.
Indledning 2.
Ikke-nordiske statsborgere 3.
Udsendte og deres familiemedlemmer 4.
Internordiske flytninger 5.
Oplysninger, som skal gives ved tilflytning 6.
Medlemskab af folkekirken 7.
Indrejsedato Kapitel 6 Fraflytning til udlandet 1.
Ophold i udlandet over eller under 6 måneder 2.
Udsendte og deres familiemedlemmer 3.
Internordiske flytninger Kapitel 7 De registreredes beskyttelse mod videregivelse af  

 oplysninger Kapitel 8 Kommunernes og Indenrigs- og Sundhedsministeriets videregivelse af  

 oplysninger til offentlige myndigheder Kapitel 9 Kommunernes videregivelse m.v. af oplysninger til brug i statistisk  

 eller videnskabeligt øjemed Kapitel 10 Indenrigs- og Sundhedsministeriets videregivelse af oplysninger til  

 private Kapitel 11 Indenrigs- og Sundhedsministeriets forsendelse for udenlandske  

 myndigheder Kapitel 12 Kommunernes videregivelse af enkeltoplysninger m.v. til  

 private 1.
Indledning 2.
Krav om identifikation 3.
Videregivelse af andre oplysninger end standardoplysningerne 4.
Indsigt i oplysninger om vedkommende selv (indsigtsret) 5.
Beskyttelse mod yderligere videregivelse m.v 6.
Logiværters adgang til oplysninger om tilmeldte personer 7.
Gammelt folkeregistermateriale 8.
Oplysninger om afdøde Kapitel 13 Offentlige myndigheders behandling af personnumre Kapitel 14 Beredskab, sikkerhedsforanstaltninger m.v Kapitel 15 Klage og straf 1.
Klage 1.1.
Klager over afgørelser efter CPR-loven 1.2.
Forældelse af klager 1.3.
Behandling af klager 2.
Straf Kapitel 16 Ikrafttræden m.v.
Bilag 1 Registrering af hændelser i udlandet 1.
Indledning 2.
Dokumentationskrav 3.
Forelæggelse af tvivlsspørgsmål og klager 4.
Domicilbegrebet 5.
De enkelte hændelser 5.1.
Fødselsdato 5.2.
Køn 5.3.
Navn 5.4.
Civilstand 5.4.1.
Ægteskab 5.4.2.
Registreret partnerskab 5.4.3.
Skilsmisse 5.5.
Statsborgerret 5.6.
Slægtskab 5.6.1.
Indledning 5.6.2.
Biologisk slægtskab 5.6.3.
Adoption 5.7.
Under værgemål 5.8.
Folkekirkeforhold 5.9.
Dødsfald 6.
Internordisk flytteattest Bilag 2 Offentlige myndigheder og private 1.
Danske offentlige myndigheder 2.
Offentlig myndighed eller privat 3.
Eksempler på offentlige myndigheder og private 3.1.
Offentlige myndigheder 3.2.
Private Bilag 3 Særligt vedrørende de forvaltningsretlige regler og  

 sagsbehandlingen 1.
Indledning 2.
Afgørelsesbegrebet 3.
Partsbegrebet 4.
Oplysning af sagen 5.
Oplysningspligt 6.
Høring af parterne 6.1.
Generelle regler i forvaltningsloven 6.2.
Særlige regler i CPR-loven 7.
Afgørelse af sagen 7.1.
Er sagen klar til afgørelse? 7.2.
Bevisvurdering 7.3.
Afgørelsens form 7.4.
Begrundelse 7.5.
Klagevejledning 7.6.
Opsættende virkning 8.
Genvurdering 9.
Indsendelse og orientering af parterne 10.
