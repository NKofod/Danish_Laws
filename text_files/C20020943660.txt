Vejledning om håndtering af specificeret  

 risikomateriale (Fjernelse og videre håndtering af specificeret  

 risikomateriale fra kvæg, får og geder i forbindelse med  

 BSE/TSE) Vejledningen orienterer om reglerne for fjernelse og  

 videre håndtering af specificeret risikomateriale (SRM) fra kvæg,  

 får og geder med henblik på at beskytte forbrugerne overfor BSE.  

 Til generel orientering gives først en introduktion til BSE i form af  

 besvarelse af de hyppigst stillede spørgsmål om emnet.
Sidst i  

 vejledningsteksten er en liste over den gældende lovgivning.
Endelig er  

 der i bilag forslag til skemaer, som kan anvendes i forbindelse med  

 egenkontrol af fjernelse og videre håndtering af SRM.
Afsnit I Hyppigt stillede spørgsmål om BSE/TSE Hvad er BSE/TSE? BSE er forkortelsen for Bovin Spongiform Encephalopati og  

 kaldes også populært kogalskab.
Det er en sygdom, som rammer  

 voksent kvæg.
BSE er forårsaget af et smitstof (prion), som er et  

 protein, der er ekstremt modstandsdygtigt sammenlignet med f.eks. bakterier  

 og vira.
BSE forårsager ændringer i dyrets hjerne og  

 centralnervesystem og forårsager til sidst dyrets død.
Der er i  

 Danmark pr. juni 2002 konstateret i alt otte tilfælde af sygdommen BSE  

 hos dansk kvæg.
Det første tilfælde blev fundet i februar  

 2000.
BSE har en lang inkubationsperiode.
Det betyder, at det  

 normalt tager 4-6 år, før kvæg inficeret med BSE begynder  

 at vise symptomer på sygdommen.
Symptomerne er ofte meget uspecifikke.  

 Der kan ses nedsat mælkeproduktion, afmagring, nedsat ædelyst  

 samt i visse tilfælde neurologiske symptomer som aggressivitet,  

 nervøsitet, overfølsomhed overfor lys og lyd samt  

 bevægelsesvanskeligheder.
BSE tilhører en gruppe af sygdomme (prionsygdomme),  

 som rammer flere forskellige pattedyr.
Disse sygdomme, som med en  

 fælles betegnelse kaldes Transmissible Spongiforme Encephalopatier  

 (TSE-sygdomme), der betyder: overførbare, svampeagtige hjernesygdomme.  

 De svampeagtige ændringer i hjernen er resultatet af ophobning af  

 unormale prionproteiner i hjernen og centralnervesystemet.
Scrapie er en TSE-sygdom hos får.
Scrapie er aldrig  

 konstateret i Danmark, men har i over 200 år været almindelig  

 udbredt i blandt andet Tyskland, Frankrig og Storbritannien.
Der er aldrig  

 påvist sammenhæng mellem forekomst af scrapie og sygdom hos  

 mennesker.
Hvor kommer BSE/TSE fra? BSE blev første gang diagnosticeret i  

 Storbritannien i 1986, men har formodentlig eksisteret en del år  

 længere tilbage.
På trods af omfattende forskning, er der ingen  

 der med sikkerhed kan sige, hvor BSE kommer fra, selvom der er flere teorier.  

 Den mest underbyggede teori er, at sygdommen er opstået, fordi man har  

 anvendt kød- og benmel fra får med sygdommen scrapie som  

 tilskudsfoder til kvæg.
Scrapie er meget udbredt i Storbritannien.  

 Forskning har vist, at kvæg kan få BSE, hvis de fodres med  

 BSE-inficeret hjernevæv.
Dette underbygger teorien om, at BSE smitter  

 kvæg via foderet.
De fleste forskere er således i dag enige om,  

 at BSE er blevet spredt ved, at kvæg har spist foder med kød- og  

 benmel, som har indeholdt dele af dyr, som var BSE-inficerede.
Kød- og  

 benmel fremstilles på destruktionsanstalter af affald fra slagterier og  

 kadavere af dyr.
Siden 1990 har det i EU været forbudt at fodre  

 kvæg med kød- og benmel med oprindelse fra kvæg.
Dette  

 forbud blev skærpet i 1997, hvor det blev forbudt at fodre kvæg  

 med kød- og benmel i det hele taget.
I 2000 er der i EU lavet et  

 totalforbud mod anvendelse af kød- og benmel i  

 husdyrproduktionen.
Hvilken fare udgør BSE/TSE for mennesker? BSE er uden for laboratorier kun påvist i  

 kvæg, men BSE tilhører en gruppe prionsygdomme (TSE-sygdomme),  

 hvoraf flere kan ramme mennesker.
Den mest almindelig kendte sygdom er  

 Creutzfeldt-Jakobs Sygdom (CJD). Dette er en sjælden og dødelig  

 form for hjernesygdom, som hyppigst optræder hos mennesker mellem 40 og  

 80 år.
Symptomerne er blandt andet muskellammelser, demens og  

 angst.
CJD er ikke en ny sygdom hos mennesker, men i 1996  

 opdagede forskerne en ny variant af CJD, som særligt forekommer hos  

 yngre mennesker og med en ganske forskellig udvikling af symptomer og  

 spredning i nervesystemet.
Derfor kaldes den nye sygdom hos mennesker variant  

 CJD eller vCJD.
Nyere forskning har vist, at prionprotein fra hjernen af  

 mennesker med denne nye variant af CJD ved podning på en række  

 musestammer opformeres på samme måde som det prionprotein, der  

 findes i hjernen hos BSE-smittede kvæg, mens den klassiske form af CJD  

 viser et andet mønster.
Hertil kommer, at smitstoffet ved BSE og vCJD  

 har nogle tydelige fællestræk af biokemisk natur, som adskiller  

 begge fra klassisk CJD samt at aber kan smittes med BSE-prion ved  

 fodring.
 Det var i Storbritannien, at man så de første  

 forekomster af vCJD og da BSE var udbredt blandt kvæg i landet,  

 antydede det, at der kunne være en sammenhæng mellem de to  

 sygdomme.
Ligesom BSE hos kvæg, er vCJD altid en  

 dødelig sygdom hos mennesker.
Foreløbig er i alt omkring 125  

 mennesker døde af denne sygdom i Europa heraf omkring 120 mennesker i  

 Storbritannien alene.
Denne variant af sygdommen er ikke konstateret i  

 Danmark.
Det skal i denne forbindelse nævnes, at der i Storbritannien  

 er konstateret mere end 180.000 tilfælde af BSE hos  

 kvæg.
Kan mælk og mejeriprodukter smitte med BSE? Forskerne vurderer, at der slet ikke er risiko for  

 overførsel af BSE med mælk eller mælkeprodukter.
Det  

 vurderes desuden på baggrund af oplysninger fra erhvervene om  

 produktionsmetoder, at der heller ikke er nogen risiko for overførsel  

 af BSE-smitstoffer ved indtagelse af margarineprodukter.
Kan får og geder få BSE? BSE er aldrig påvist hos får eller geder under  

 normale produktionsforhold, men BSE kan i laboratorieforsøg  

 overføres til får og geder.
Derfor er det igennem en  

 årrække blevet diskuteret, om får og geder kunne være  

 smittet med sygdommen BSE maskeret som sygdommen scrapie, idet får og  

 geder har været fodret med den samme type kød- og benmel, som  

 formentlig har spredt sygdommen blandt kvæg.
Da det er meget vanskeligt  

 at skelne scrapie fra BSE med de kendte undersøgelsesmetoder (der skal  

 anvendes en metode, som varer cirka to år at gennemføre) skal  

 der tages særlige forholdsregler ved slagtning af både  

 kvæg, får og geder.
Der er aldrig påvist sammenhæng  

 mellem forekomst af sygdommen scrapie og sygdom hos mennesker.
Hvordan kontrolleres BSE/TSE? Da det første tilfælde af BSE blev  

 konstateret i februar 2000 i Danmark, blev der øjeblikkeligt sat en  

 række beskyttelsesforanstaltninger i kraft.  

 Beskyttelsesforanstaltningerne er baserede på den tilgængelige  

 videnskabelige viden og har som formål at reducere risikoen mest  

 muligt.
Derfor skal specificeret risikomateriale (SRM) fra  

 kvæg, får og geder fjernes, før kødet anvendes i  

 produktionen eller afsættes til forbrugerne.
SRM er de dele af dyret,  

 som især vil indeholde TSE-smitstof, hvis dyret er smittet.
Fjernelse  

 af SRM er således den vigtigste måde at beskytte forbrugere mod  

 BSE.
Dette er foregået i Danmark siden den 29. februar 2000. Siden den  

 1. oktober 2000 har det været obligatorisk i hele EU at fjerne SRM fra  

 foder- og fødevarekæden.
Pr. 1. oktober 2000 trådte et  

 overvågningsprogram for BSE i kvæg i kraft i Danmark og den 1.  

 januar 2001 i samtlige EU-lande.
Når BSE bliver konstateret, bliver  

 hele besætningen, hvor smitten er konstateret, slået ned og  

 destrueret.
På denne måde bliver alle dyrene fjernet fra foder-  

 og fødevarekæden.
Den 1. april 2002 trådte desuden et  

 overvågningsprogram for scrapie i får og geder i kraft i alle  

 EU-lande.
Desuden er der som nævnt indført totalforbud mod  

 anvendelse af kød- og benmel til alle produktionsdyr.
Hvor udbredt er BSE i andre lande? Alle EU-lande (undtagen Sverige) har rapporteret om  

 BSE-tilfælde.
Udenfor EU har følgende lande rapporteret om  

 BSE-tilfælde: Lichtenstein, Schweiz, Slovenien, Slovakiet, Tjekkiet,  

 Polen, Israel og Japan.
De fleste tilfælde udenfor Storbritannien er  

 konstateret i Portugal, Frankrig og Irland.
 I Storbritannien er antallet af BSE-tilfælde faldet  

 drastisk siden 1994, hvor der blev konstateret 24.436 tilfælde, til  

 1.444 tilfælde i år 2000 og 874 tilfælde i 2001. Dette  

 skyldes formentlig indførelsen af de førnævnte  

 beskyttelsesforanstaltninger.
Afsnit II Generelt om håndtering af og egenkontrol med SRM Kapitel 1 Definition af specificeret risikomateriale (SRM) SRM er de dele af dyret, som især vil indeholde  

 prioner, hvis dyret er smittet med BSE/TSE.
SRM skal som hovedregel fjernes i  

 forbindelse med slagtning af et dyr, men enkelte dele kan også tillades  

 fjernet i forbindelse med opskæring.
Det er den ansvarlige for  

 slagtningen, der er ansvarlig for fjernelse, opbevaring, farvning og levering  

 til SRM-virksomhed m.m. af SRM i forbindelse med slagtning.
Den ansvarlige er  

 den ansvarlige for slagteriet, hvor et dyr bliver slagtet, eller den  

 landmand, der får foretaget hjemmeslagtning.
Det skal dog  

 bemærkes, at der i forbindelse med hjemmeslagtning ikke er krav om  

 farvning af SRM.
I forbindelse med hjemmeslagtning er det altid landmanden,  

 der er ansvarlig for fjernelse og levering til SRM-virksomhed, og ikke den  

 eventuelle udefrakommende assistance til slagtningen.
Rygsøjle fra  

 kvæg og rygmarv fra får og geder kan fjernes i  

 opskæringsvirksomheder.
Desuden kan rygsøjle fra kvæg  

 fjernes i slagterbutikker og supermarkeder med egen slagterafdeling, som har  

 særlig tilladelse til at fjerne SRM.
 Ved specificeret risikomateriale forstås  

 følgende:
 Kvæg uanset alder:
 tarmene efter maven, dvs. fra tolvfingertarm (duodenum) til endetarm  

 (rektum), samt tarmkrøset (mesenterium), dvs. det bindevævsnet  

 inkl. fedt, som omgiver tarmene og bl.a. indeholder lymfeknuder.
 Kvæg over 12 måneder desuden:
kraniet med hjerne og øjne, mandler (tonsiller), rygmarv, og rygsøjle, med undtagelse af halens ryghvirvler og  

 lændehvirvlernes og brysthvirvlernes tværtappe og vingerne af  

 korsbenet (os sacrum), men inklusive dorsalrodsganglier (nerveknuder, der  

 ligger i rygsøjlen).
 Får og geder uanset alder:
 milt.
 Får og geder over 12 måneder, eller som har en  

 frembrudt, blivende fortand, desuden:
kraniet med hjerne og øjne, mandler (tonsiller), og rygmarv.
 Hvis SRM ikke er fjernet fra døde dyr, skal de dele  

 af kroppen, som indeholder SRM, eller hele kroppen betragtes som SRM.
Fjernelse af SRM fra kødet er den vigtigste faktor  

 i forbindelse med at beskytte mennesker fra at blive udsat for smitte med  

 BSE.
Desuden skal det sikres, at SRM ikke indgår i dyrefoder,  

 således at man undgår at videreføre smitten blandt  

 dyrene.
Det er således meget vigtigt, at der er en tæt  

 kontrol med fjernelse af SRM fra kødet og den videre håndtering  

 af SRM.
I denne kontrol indgår en række led:
alt SRM skal fjernes fra kødet, det skal undgås, at der sker krydskontamination fra SRM til  

 kød, SRM skal farves eller mærkes, således at det kan  

 kontrolleres, at det holdes ude af foder- og fødevarekæden, der skal føres kontrol med, at alt SRM afsendt fra den enkelte  

 virksomhed bliver afleveret til behandling på SRM-virksomheden, og der skal føres kontrol med, at den enkelte virksomhed faktisk  

 afsender alt SRM til behandling på SRM-virksomheden.
Kapitel 2 Egenkontrol med fjernelse og videre håndtering af  

 SRM Virksomhederne skal i egenkontrolprogrammer beskrive  

 procedurer, der sikrer, at SRM fjernes fra slagtekroppen og håndteres i  

 overensstemmelse med reglerne, og at fersk kød, der indeholder SRM i  

 form af rygsøjle fra kvæg, håndteres i overensstemmelse  

 med reglerne for slagterier, kødopskæringsvirksomheder og  

 detailslagtere.
Virksomheder skal foretage kontrol med disse procedurer og  

 egenkontrollen skal være dokumenteret, således at  

 fødevareregionen kan kontrollere virksomhedens kontrol.
Til dette brug  

 kan for eksempel anvendes skemaerne i bilag 1-4.
 Det skal således fremgå af virksomhedens  

 egenkontrolprogram, hvilke procedurer der anvendes for at dokumentere, at SRM  

 fjernes, opsamles og opbevares korrekt, at SRM farves eller mærkes  

 korrekt, og at der føres kontrol med produceret mængde af  

 SRM.
Kapitel 3 Fjernelse af SRM Ved håndtering af SRM (hjerne, øjne, rygmarv  

 m.m.) kan der være risiko for krydskontamination.
Det betyder, at hvis  

 et slagtedyr er smittet med TSE, kan der overføres prioner til  

 værktøj, lokaler, m.m. og derfra videre til kødet fra  

 dyret eller et andet dyr.
Der skal derfor udvises særlig omhu og god  

 hygiejne ved fjernelse, håndtering og bortskaffelse af SRM.
 For at undgå kontamination af resten af  

 slagtekroppen med SRM i form af hjernevæv er der et generelt forbud mod  

 anvendelse af visse typer boltpistol, der puster luft under højtryk  

 ind i hjernekassen på slagtedyr (denne type har aldrig været  

 anvendt i Danmark) samt et generelt forbud mod anvendelse af  

 rygmarvsstøder i forbindelse med slagtning af kvæg, får og  

 geder, hvis kød er bestemt til konsum.
 For at undgå krydskontamination i form af  

 hjernevæv skal der desuden generelt iagttages forsigtighed ved  

 håndtering af slagtedyr bedøvet med penetrerende boltpistol, da  

 hjernemasse fra skudhullet i kraniet kan løbe ud og kontaminere  

 slagtekroppen.
 Efter fjernelse af SRM skal hænder og  

 værktøj grundigt vaskes og desinficeres, før  

 slagtekroppen eller andre fødevarer håndteres yderligere.  

 Eventuelt kan der anvendes handsker i forbindelse med fjernelse af SRM.  

 Brynjehandske må kun anvendes i forbindelse med en  

 overtrækshandske, der let kan rengøres og desinficeres eller  

 udskiftes.
Da nerveknuderne i rygsøjlen (dorsalrodsganglier)  

 ikke er nemt tilgængelige og derfor ikke umiddelbart udgør en  

 kontaminationsrisiko, er det ikke nødvendigt at desinficere  

 hænder, arbejdsredskaber, arbejdsborde m.m. i forbindelse med fjernelse  

 af rygsøjle, selvom der håndteres andre kødstykker  

 bagefter, medmindre det af generelt hygiejniske grunde er  

 påkrævet.
Det vurderes dog, at der kan opstå risiko for  

 krydskontamination fra rygsøjle, hvis der er meget savsmuld fra  

 midtflækning af rygsøjlen tilbage, eller hvis rygsøjlen  

 saves eller hugges over på tværs, således at  

 dorsalrodsganglierne blotlægges.
Der skal derfor løbende rettes  

 opmærksomhed mod disse eventuelle risici for krydskontamination fra  

 rygsøjle.
Kapitel 4 Opsamling og opbevaring af SRM SRM (herunder rygsøjle) skal opsamles  

 særskilt og der skal træffes de nødvendige forholdsregler  

 for at undgå krydskontamination.
Umiddelbart efter SRM er fjernet fra  

 slagtekroppen, skal det så hurtigt som muligt anbringes i særligt  

 mærkede beholdere.
SRM-beholdere skal være mærket, så  

 de tydeligt kan kendes fra beholdere til kød, dyrefoder eller  

 destruktionsbeholdere til ikke-SRM affald.
For eksempel kan beholderne  

 være mærket ved, at de har en særlig farve.
Indholdet i  

 SRM-beholderne kan overføres til en eller flere sekundære  

 beholdere indtil afhentning af en godkendt SRM-virksomhed.
For så vidt angår rygsøjle, kan  

 rygsøjle (defineret som SRM) i forbindelse med udbening eller  

 opskæring efter særlig tilladelse fra fødevareregionen  

 anbringes i samme beholdere, som virksomheden i øvrigt anvender til  

 kød, indtil rygsøjle anbringes i den endelige, særligt  

 mærkede SRM-beholder.
Denne mulighed kan f.eks. anvendes i forbindelse  

 med en indretning af opskæringslokalet, hvor kødet transporteres  

 rundt i bakker, der automatisk føres fra operatøren til  

 kølerum eller pakkerum.
Dette forudsætter, at virksomheden kan  

 dokumentere, at der ikke er nogen kontaminationsrisiko.
Dette indebærer  

 bl.a., at alt materiale i den bakke, som indeholder den udbenede  

 rygsøjle bliver betragtet som SRM, og at beholderen tydeligt og hele  

 vejen fra opskæring til indholdet overføres til den endelige  

 SRM-beholder kan identificeres som indeholdende SRM, f.eks. ved at den  

 person, der skærer rygsøjle af, med en seddel afmærker  

 beholderen.
Hvis rygsøjle (defineret som SRM) anbringes i samme  

 beholdere som andet slagteaffald (ikke defineret som SRM) skal alt indholdet  

 i beholderen betragtes som SRM.
Hvis virksomheden ikke kan dokumentere, om  

 indholdet i beholdere med rygsøjle er SRM eller ej, skal alt indholdet  

 i beholderen betragtes som SRM.
 Slagterier, kødopskæringsvirksomheder og  

 detailslagterbutikker skal tydeligt mærke den beholder, hvori affaldet  

 afsendes: »Må ikke anvendes til menneskeføde eller dyrefoder«.  

 Såfremt destruktionsvirksomheden ved afhentning hælder SRM fra  

 fødevarevirksomhedens beholder op i sin egen medbragte beholder, er  

 det destruktionsvirksomhedens ansvar at sikre korrekt mærkning af denne  

 beholder.
I detailslagterbutikker, som vælger at fjerne  

 rygsøjle, som skal betragtes som SRM, skal alt animalsk og vegetabilsk  

 affald betragtes som SRM.
Dette er for at undgå fejltagelser ved  

 sortering af affaldet.
Der er dog åbnet mulighed for, at dette krav kan  

 fraviges i supermarkeder med slagterafdeling, såfremt supermarkedet kan  

 opstille et egenkontrolprogram, som sikrer, at alt animalsk og vegetabilsk  

 affald fra slagterafdelingen behandles som SRM og at dette affald  

 håndteres adskilt fra andet affald, f.eks. affald fra bager- eller  

 grøntafdeling.
Fødevareregionen skal meddele skriftlig  

 dispensation, før affaldet kan opdeles på denne måde.
Kapitel 5 Farvning eller mærkning af SRM SRM skal som nævnt ovenfor holdes ude af foder- og  

 fødevarekæden.
Derfor skal det være særligt farvet  

 eller mærket, så der ikke er risiko for forkert anvendelse af  

 SRM.
Såfremt SRM blandes med andet affald, skal alt affaldet farves  

 eller mærkes som SRM.
 Farvning skal ske med en farve, som er klart synlig, og  

 således at farvestoffet er klart synligt på hele overfladen af  

 materialet.
 Mærkning kan f.eks. være med radioisotoper.  

 Det er selve SRM, som skal mærkes, og det er således ikke  

 tilstrækkeligt at mærke beholderen.
Farvning eller mærkning af SRM skal foretages  

 hurtigst muligt og senest i forbindelse med overførslen til eventuelle  

 sekundære beholdere.
Såfremt der ikke sker overførsel til  

 sekundære beholdere, skal det sikres, at alt SRM farves i den  

 primære beholder, eventuelt ved at der løbende sker farvning af  

 indholdet ved påfyldning i den primære beholder.
Kapitel 6 Egenkontrol med mængden af SRM Da det er meget vigtigt, at SRM holdes ude af foder- og  

 fødevarekæden, er det meget vigtigt at alt SRM afsendt fra den  

 enkelte virksomhed faktisk bliver modtaget på SRM-virksomheden.
Desuden  

 er det vigtigt, at de producerede mængder SRM stemmer med den  

 mængde SRM, der forventes at fremkomme ved den produktion af  

 fødevarer, der foregår på den enkelte virksomhed.
Det skal  

 bemærkes, at såfremt virksomheden ikke opdeler affald i SRM og  

 ikke-SRM affald, skal alt affald betragtes som SRM.
I slagterier, kødopskæringsvirksomheder og  

 detailslagterbutikker skal SRM vejes før eller i forbindelse med  

 udlevering til transport til SRM-virksomheden.
Alternativt kan virksomheden  

 (eventuelt i samarbejde med den chauffør, som afhenter SRM) i stedet  

 for vejning foretage et skøn over vægten af det udleverede SRM.  

 Såfremt ikke-SRM affald er blandet sammen med SRM, skal det regnes med  

 i den samlede vægt.
P.t. er DAKA den eneste godkendte SRM-virksomhed i  

 Danmark.
 Virksomheden skal sørge for, at det af  

 egenkontrolprogrammet fremgår, at følgende procedurer for  

 kontrol med SRM følges:
 Virksomheden skal veje eller skønne vægt på  

 produceret SRM og opbevare dokumentation herfor.
 Virksomheden skal sørge for, at der er dokumentation fra  

 SRM-virksomheden for den fra virksomheden modtagne mængde SRM, f.eks. i  

 form af en faktura, hvor afhentningsdag og vægt fremgår.
Virksomheden har pligt til løbende at kontrollere, at der er  

 overensstemmelse mellem dokumentationen nævnt i første og anden  

 streg.
Virksomheden skal desuden kontrollere, at der er overensstemmelse  

 mellem den producerede mængde SRM og antal slagtede dyr eller  

 opskårne slagtekroppe eller dele af slagtekroppe.
Virksomheden skal opbevare dokumentationen nævnt i  

 første, anden og tredje streg om den foretagne kontrol i mindst 2  

 år og på forlangende forevise disse oplysninger for  

 fødevareregionen.
Baggrunden herfor er, at fødevareregionen  

 skal kunne føre dobbeltkontrol (krydskontrol) med, at de afsendte  

 mængder af SRM svarer til de mængder af SRM, der modtages  

 på SRM-virksomheden.
Kapitel 7 Rygsøjle fra kvæg Rygsøjle fra kvæg over 12 måneder er  

 defineret som SRM.
Det er ikke knoglerne i rygsøjlen, som udgør  

 en risiko, men det er nerveknuder (dorsalrodsganglier), der sidder i hulrum i  

 den enkelte ryghvirvel.
Ved fjernelse af rygsøjlen er det derfor selve  

 kroppen af ryghvirvlerne, der skal fjernes og den inderste del af  

 udvæksterne på ryghvirvlerne (torntappe, tværtappe og  

 vinger). Der er ikke krav om, at det led, som ribben danner op til  

 ryghvirvler, skal fjernes.
Hvirvler i halen regnes ikke med til  

 rygsøjlen og betragtes ikke som SRM, da rygmarven ikke når ud i  

 halehvirvlerne.
Da rygsøjle ikke umiddelbart udgør en stor  

 krydskontaminationsrisiko, er det besluttet at tillade, at fjernelse af  

 rygsøjlen kan ske andre steder end på slagterier.
I Danmark er  

 det besluttet kun at tillade fjernelse i engros  

 kødopskæringsvirksomheder og i detailslagterbutikker, herunder  

 slagterafdelingen i supermarkeder.
Det vil derimod ikke være tilladt at  

 foretage fjernelse af rygsøjle (SRM) i andre detailvirksomheder, for  

 eksempel i restauranter.
Det vil heller ikke være tilladt at fjerne  

 rygsøjlen i virksomheder, som har en særlig tilladelse til for  

 privatpersoner at foretage røgning og saltning.
 Engros kødopskæringsvirksomheder og  

 detailslagterbutikker skal have godkendt et egenkontrolprogram til kontrol af  

 SRM, før de går i gang med at modtage oksekød med  

 påsiddende rygsøjle, som skal fjernes og håndteres som  

 SRM.
 Rygsøjle (SRM) skal efter fjernelse behandles  

 fuldstændigt som alt andet specificeret risikomateriale, dvs. farves  

 med et farvestof eller mærkes og afhentes til behandling på en  

 særlig SRM-virksomhed (DAKA).
Følgende udskæringer kan traditionelt  

 være blevet solgt med dele af påsiddende rygsøjle:  

 mellemskært (oksehals), tykkam, højreb, tyndsteg og tyksteg.
Det  

 samme gælder dele af disse stykker: oksekoteletter (fra højreb),  

 højrebssteg (del af højreb), T-bone steaks (skiver af tyndsteg)  

 og oksetyksteg skåret i skiver.
Kapitel 8 Handelsdokument for og mærkning af kød af  

 kvæg med påsiddende rygsøjle Siden den 1. april 2002 har der i EU været krav om  

 visse oplysninger på handelsdokumenter samt mærkning af selve  

 slagtekroppene med påsiddende rygsøjle.
Denne ordning har til  

 formål at sikre sporbarheden og identifikationen af rygsøjle  

 hele vejen fra slagteri til detailled, med henblik på at kunne  

 identificere og sikre at rygsøjle (SRM) fjernes helt fra foder- og  

 fødevarekæden.
Det er virksomhedernes ansvar, at de nye krav til  

 handelsdokumenter og mærkesedler er opfyldt.
Forsendelser af fersk kød af kvæg med  

 påsiddende rygsøjle skal være ledsaget af et  

 handelsdokument.
Dette gælder uanset om kødet stammer fra dyr  

 over eller under 12 måneder.
På handelsdokumentet skal være  

 angivet antallet af kvægkroppe eller dele af kvægkroppe, som  

 rygsøjlen skal fjernes fra.
Af samme handelsdokument skal desuden  

 fremgå antallet af kvægkroppe eller dele af kvægkroppe, som  

 der ikke er krav om, at rygsøjlen skal fjernes fra.
Dette krav om  

 handelsdokument gælder også, selvom der kun er tale om  

 kvægkroppe eller dele af kvægkroppe, hvorfra rygsøjlen  

 ikke skal fjernes.
Der er ikke fastsat standardformuleringer for, hvordan  

 disse oplysninger skal fremgå af handelsdokumentet eller  

 certifikatet.
Alt oksekød skal være identificeret i henhold  

 til reglerne i den særlig oksekødsmærkningsordning.  

 Oksekødsmærkningsordningen fritager kun detailleddet ved  

 levering til den endelige forbruger, hvor oplysningerne kan gives på  

 anden måde end ved mærkning.
På den mærkeseddel, som  

 anvendes i forbindelse med den særlige  

 oksekødsmærkningsordning (fjerdingsblanketten), skal der  

 sættes en blå stribe for kvægkroppe eller dele af  

 kvægkroppe med påsiddende rygsøjle, som ikke er omfattet  

 af definitionen af SRM (dyr under 12 måneder). Den blå stribe  

 skal påføres, uanset om man i øvrigt behandler alt affald  

 som SRM og derfor også ville behandle rygsøjle fra dyr under 12  

 måneder som SRM.
Der er ikke fastsat særlige krav til den  

 blå stribe, bortset fra at den skal være let synlig.
Det kan for  

 eksempel være en tuschstreg.
Hvis der ikke er påført en  

 blå stribe på mærkesedlen (eller hvis mærkesedlen  

 mangler), skal rygsøjlen betragtes som SRM, som skal fjernes  

 før udlevering til den endelige forbruger og efterfølgende  

 håndteres efter de særlige regler om SRM, dvs. farves og afhentes  

 til behandling på særlig SRM-virksomhed.
Det er således virksomhederne, som med de  

 krævede handelsdokumenter og mærkesedler skal dokumentere, at  

 kødet ikke er omfattet af kravet om fjernelse af rygsøjle.
Det  

 betyder, at såfremt en detailslagterbutik ønsker at sælge  

 en udskæring som indeholder rygsøjle (for eksempel T-bone steaks  

 med påsiddende rygsøjle), skal butikken kunne dokumentere, at  

 kødet er fra et dyr, som er under 12 måneder, eller at  

 kødet er fra et dyr, som af anden grund er undtaget fra kravet om  

 fjernelse af rygsøjlen (for eksempel importeret fra et tredjeland med  

 minimal BSE-risiko). Såfremt butikken ikke har en sådan  

 dokumentation, vil det være ulovligt at sælge kødet med  

 påsiddende rygsøjle.
 For så vidt angår andre detailvirksomheder,  

 som ikke kan få tilladelse til at fjerne SRM-rygsøjle (hvilket  

 f.eks. gælder alle restaurationer), skal det på tilsvarende  

 måde kunne dokumenteres overfor fødevareregionen, at  

 kødet er fra et dyr (dyr under 12 måneder eller dyr fra et  

 BSE-frit land), som er undtaget fra kravet om fjernelse af rygsøjle,  

 hvis virksomheden sælger kød af kvæg med påsiddende  

 rygsøjle (for eksempel T-bone steaks). Såfremt en virksomhed,  

 som ikke har tilladelse til at fjerne SRM (f.eks. en restaurant) modtager  

 oksekød med rygsøjle, hvor der ikke er blå stribe  

 på mærkesedlen eller hvor mærkesedlen mangler, skal  

 kødet afvises fra modtagelse og returneres.
 Det skal pointeres, at oksehaler, som i forvejen ikke er  

 omfattet af definitionen af SRM (rygsøjledelen), ikke er omfattet af  

 kravene til de omtalte handelsdokumenter og mærkning af  

 mærkesedler med blå streg.
Kapitel 9 Forbud mod maskinsepareret kød af kvæg,  

 får og geder Siden 1. april 2001 har det ikke været tilladt at  

 fremstille maskinsepareret kød af knogler fra kvæg, får og  

 geder.
Baggrunden for forbuddet er, at det er vurderet, at det ikke er muligt  

 kontrolmæssigt at sikre, at der kun anvendes rørknogler og ikke  

 anvendes rygsøjle fra kvæg, får og geder til fremstilling  

 af maskinsepareret kød.
Som konsekvens heraf er knogler af de tre  

 dyrearter helt forbudt som råvare til maskinsepareret kød.
Kapitel 10 Import af kød af kvæg, får og  

 geder Der er i EU-reglerne åbnet mulighed for, at visse  

 lande kan undtages fra reglerne om fjernelse af SRM, såfremt de kan  

 sandsynliggøre, at der ikke er smitstof i kvæg opdrættet i  

 det pågældende land.
Der er endnu ikke meddelt sådanne  

 undtagelser for EU-lande.
Der er ved at blive udarbejdet vurderinger af  

 risikoen for tilstedeværelse af BSE i lande uden for EU (såkaldte  

 tredjelande). Denne vurdering viser, at risikoen for BSE i enkelte lande er  

 helt minimal.
Fersk kød af kvæg fra sådanne lande vil  

 derfor ikke blive betragtet som en BSE-risiko, og der vil ikke være  

 krav om fjernelse af SRM, heller ikke rygsøjle.
Slagtekroppe eller dele af slagtekroppe med  

 påsiddende rygsøjle fra kvæg importeret fra tredjelande,  

 hvor EU har vurderet, at der ikke er risiko for optræden af BSE  

 (herefter kaldet BSE-fri lande), skal således ikke behandles som SRM.  

 Kødet fra sådanne dyr kan sælges med rygsøjle  

 uanset dyrets alder.
Det gælder p.t. dyr, som er importeret fra:  

 Australien, Argentina, Botswana, Brasilien, Chile, Costa Rica, El Salvador,  

 Island, Namibia, New Zealand, Nicaragua, Panama, Paraguay, Uruguay,  

 Singapore, Swaziland og Vanuatu.
Disse tredjelande behøver  

 således ikke fjerne specificeret risikomateriale (SRM), før de  

 eksporterer kød til EU.
Alle andre tredjelande skal fjerne SRM før eksport  

 til EU-lande.
Dog kan rygsøjle forblive i kødet, men skal  

 fjernes på en virksomhed, som har tilladelse til at fjerne og  

 håndtere SRM, og rygsøjlen fra dyr over 12 måneder skal  

 fjernes før kødet overgives til den endelige forbruger.
Afsnit III Specifikke krav til virksomhedstyper Specificeret risikomateriale (SRM) skal fjernes fra  

 slagtedyr, før kødet må anvendes til konsum.
Det er  

 virksomhedernes ansvar at sikre sig, at man ikke til den endelige forbruger  

 afsætter udskæringer, der indeholder SRM.
SRM skal behandles i en SRM-virksomhed før endelig  

 disposition ved forbrænding.
Det er SRM-virksomhedens ansvar at sikre,  

 at alt modtaget materiale behandles og disponeres som SRM.
Kapitel 11 Slagterier Slagterierne skal sørge for, at:
SRM bliver fjernet korrekt fra slagtedyrene i forbindelse med den  

 slagtemæssige behandling, SRM bliver opsamlet på en måde, så kontamination af  

 andre dele undgås, SRM bliver farvet eller mærket, vægten af SRM bliver skønnet før afsendelse og  

 der bliver foretaget kontrol af dels at antallet af slagtede dyr og eventuelt  

 opskårne slagtekroppe passer med den skønnede vægt, dels  

 at den af SRM-virksomheden modtagne mængde (fremgår af faktura  

 fra SRM-virksomhed) passer med den af virksomheden skønnede  

 vægt, forsendelser af fersk kød af kvæg med påsiddende  

 rygsøjle altid er ledsaget af et handelsdokument, hvorpå det er  

 angivet antallet af kvægkroppe eller dele af kvægkroppe, hvor  

 rygsøjlen skal fjernes og håndteres som SRM, og antallet af  

 kvægkroppe eller dele af kvægkroppe, hvor rygsøjlen ikke  

 skal betragtes som SRM, og kvægkroppe eller dele af kvægkroppe med påsiddende  

 rygsøjle, som ikke er omfattet af definitionen af SRM (dyr under 12  

 måneder) er mærket med en blå stribe på den  

 mærkeseddel, som til enhver tid er foreskrevet af reglerne for  

 obligatorisk mærkning af oksekød.
Slagteriet skal forelægge en skriftlig beskrivelse  

 af sine procedurer (egenkontrolprogram) på disse områder for  

 fødevareregionen.
Der skal foreligge en godkendelse af  

 egenkontrolprogrammet fra fødevareregionen.
Slagteriet skal som en del  

 af egenkontrollen kunne dokumentere overfor fødevareregionen, hvilken  

 egenkontrol der er foretaget.
Til dette brug kan anvendes bilag 1 og 2 eller  

 tilsvarende skemaer.
Selvom rygsøjlen ikke er fjernet, forsynes  

 slagtekroppen som normalt med kontrolmærkning.
Slagtekroppe med  

 rygsøjle fra kvæg kan uanset dyrets alder afsættes  

 på normal måde.
Dvs. de kan oplagres på køle- og  

 fryselagre, afsættes til engros kødopskæringsvirksomheder  

 eller detailslagtere i Danmark eller afsættes til andre EU-lande eller  

 tredjelande.
Det er ikke slagteriets ansvar at sikre sig, at en detailslagter  

 har tilladelse til at fjerne rygsøjle, som skal betragtes som SRM  

 det er detailslagterens ansvar kun at modtage det kød, som  

 detailslagteren har tilladelse til at modtage.
Ved afsætning til  

 tredjelande skal slagteriet selv sikre sig, at tredjelandet vil modtage  

 kødet, hvilket selvfølgelig især kan være et  

 problem såfremt dyret var over 12 måneder.
Fjernelse af rygsøjle er opskæring, som  

 normalt ikke kan foretages på et slagteri.
Der er dog åbnet  

 mulighed for, at såfremt et slagteri ønsker også at fjerne  

 rygsøjle, kan dette ske efter tilladelse fra fødevareregionen.  

 Slagteriet skal sikre sig, at det har de nødvendige faciliteter til,  

 at fjernelsen kan ske på hygiejnisk forsvarlig måde.
Slagteriet  

 skal indarbejde procedurer herfor i det omtalte egenkontrolprogram.
Producentslagtning Producentslagtning er slagtning foretaget på et  

 slagteri og hvor kødet af slagtedyret leveres tilbage til producenten  

 til brug i dennes private husholdning.
Producentslagtninger er underlagt alle  

 normale regler.
Der er blot tale om 2 undtagelser:
 Producentslagtninger tæller ikke med i beregningen af lille  

 produktion for hjemmemarkedsslagterier.
Levering af kødet fra det slagtede dyr til producenten er  

 detailhandel.
Slagterier, som foretager producentslagtninger, kan foretage  

 denne detailhandel uden i øvrigt at være godkendt til  

 detailhandel.
Da der ved en producentslagtning er tale om levering til  

 den endelige forbruger, har slagteriet pligt til at fjerne alt SRM, og  

 herunder også rygsøjle, før udlevering af kødet  

 til producenten.
Slagteriet skal således enten selv have tilladelse til  

 at fjerne rygsøjlen, eller have tilladelse af fødevareregionen  

 til at få foretaget fjernelse af rygsøjlen i en  

 opskæringsvirksomhed, eventuelt i en nærliggende  

 detailslagterbutik.
Kapitel 12 Hjemmeslagtning På ejendomme, hvor dyrehold er tilladt, kan  

 ejendommens ejer eller bruger foretage slagtning og efterfølgende  

 slagtemæssig behandling af egne dyr til forbrug i egen husholdning.
Der  

 kan anvendes udefrakommende assistance til hjemmeslagtning.
 Kravet om fjernelse af SRM fra kvæg, får og  

 geder (herunder rygsøjle hos kvæg på 12 måneder  

 eller derover) gælder også ved hjemmeslagtning.
Det er producentens ansvar, at SRM fjernes.
Såvel  

 selve slagtningen som den slagtemæssige behandling skal foretages  

 på ejendommen.
Det er ikke tilladt at føre slagtekroppen med SRM  

 herunder rygsøjle til et andet sted.
Opmærksomheden henledes  

 på, at virksomheder, som har tilladelse til at foretage saltning og  

 røgning og eventuelt oplagring, partering og udskæring af  

 kød og slagtekroppe for private til disse privates eget forbrug, ikke  

 har tilladelse til at foretage fjernelse af SRM.
 Alt SRM (herunder rygsøjle) skal afhentes fra  

 ejendommen til forarbejdning på en SRM-virksomhed.
 Der er ikke krav om særlig farvning af SRM fra  

 hjemmeslagtning.
Kapitel 13 Kødopskæringsvirksomheder Kødopskæringsvirksomheder skal sørge  

 for, at:
SRM i form af rygsøjle fra kvæg over 12 måneder og  

 rygmarv fra får og geder over 12 måneder bliver fjernet korrekt  

 fra slagtedyrene, SRM bliver opsamlet på en måde, så kontamination af  

 andre dele undgås, SRM bliver farvet eller mærket, vægten af SRM bliver skønnet før afsendelse og  

 der bliver foretaget kontrol af dels at antallet af opskårne  

 slagtekroppe og mængden af opskåret kød i øvrigt  

 passer med den skønnede vægt, dels at den af SRM-virksomheden  

 modtagne mængde (fremgår af faktura fra SRM-virksomhed) passer  

 med den af virksomheden skønnede vægt, forsendelser af fersk kød af kvæg med påsiddende  

 rygsøjle altid er ledsaget af et handelsdokument, hvorpå det er  

 angivet antallet af kvægkroppe eller dele af kvægkroppe, hvor  

 rygsøjlen skal fjernes og håndteres som SRM, og antallet af  

 kvægkroppe eller dele af kvægkroppe, hvor rygsøjlen ikke  

 skal betragtes som SRM, og kvægkroppe eller dele af kvægkroppe med påsiddende  

 rygsøjle, som ikke er omfattet af definitionen af SRM (dyr under 12  

 måneder eller dyr fra BSE-fri lande) er mærket med en blå  

 stribe på den mærkeseddel, som til enhver tid er foreskrevet af  

 reglerne for obligatorisk mærkning af oksekød.
Kødopskæringsvirksomheder skal som led i  

 egenkontrollen udarbejde procedurer, der sikrer, at behandling af fersk  

 kød, som indeholder rygsøjle eller rygmarv (får eller  

 geder), sker korrekt.
Kødopskæringsvirksomheden skal  

 forelægge en skriftlig beskrivelse af sine procedurer  

 (egenkontrolprogram) på disse områder for  

 fødevareregionen.
Der skal således være procedurer, som  

 sikrer den nødvendige dokumentation, såfremt rygsøjlen  

 ikke skal behandles som SRM, og procedurer som sikrer at rygsøjlen  

 bliver behandlet på korrekt måde, såfremt den skal  

 betragtes som SRM.
Der skal foreligge en godkendelse af egenkontrolprogrammet  

 fra fødevareregionen.
Kødopskæringsvirksomheden skal som en del af  

 egenkontrollen kunne dokumentere overfor fødevareregionen, hvilken  

 egenkontrol der er foretaget.
Til dette brug kan anvendes bilag 1 og 3 eller  

 tilsvarende skemaer.
Kapitel 14 Detailslagterbutikker Når detailvirksomheder modtager kød af  

 kvæg med påsiddende rygsøjle fra en engrosvirksomhed, skal  

 kødet være ledsaget af et handelsdokument med oplysning om  

 antallet af kvægkroppe eller dele af kvægkroppe, hvor  

 rygsøjlen skal fjernes og håndteres som SRM, og antallet af  

 kvægkroppe eller dele af kvægkroppe, hvor rygsøjlen ikke  

 skal betragtes som SRM.
Kun detailslagterbutikker, som har særlig  

 tilladelse til at fjerne rygsøjle, som skal betragtes som SRM,  

 må modtage kød af kvæg med sådan påsiddende  

 rygsøjle.
Enhver anden detailvirksomhed (slagterbutikker, restauranter  

 m.m.), som modtager kød af kvæg med påsiddende  

 rygsøjle, hvor det af handelsdokumentet fremgår, at  

 rygsøjlen skal betragtes som SRM, skal afvise at modtage kødet  

 og returnere det til afsenderen.
Tilsvarende gælder, såfremt der  

 ikke er en blå stribe på den mærkeseddel, som til enhver  

 tid er foreskrevet af reglerne for obligatorisk mærkning af  

 oksekød.
Handelsdokumenter og certifikater skal opbevares som  

 dokumentation i mindst 1 år og på forlangende forevises  

 fødevareregionen.
Kvægkroppe eller dele af kvægkroppe med  

 påsiddende rygsøjle, som ikke er omfattet af definitionen af SRM  

 (dyr under 12 måneder), skal som nævnt være mærket  

 med en blå stribe på mærkesedlen.
Hvis der ikke er en  

 blå stribe på mærkesedlen, skal rygsøjlen betragtes  

 som stammende fra et dyr over 12 måneder og rygsøjlen skal  

 dermed fjernes og bortskaffes som SRM.
Fjernelsen af rygsøjle, der  

 skal betragtes som SRM, må kun foretages i virksomheder, som har  

 tilladelse til det.
Detailslagterbutikker, herunder slagterafdelingen i  

 supermarkeder, der ønsker at fjerne rygsøjle defineret som SRM,  

 må først fjerne rygsøjle, når dette er anmeldt til  

 fødevareregionen og når detailslagterbutikken har modtaget  

 skriftlig bekræftelse fra fødevareregionen på, at den  

 anmeldte aktivitet kan iværksættes.
Såfremt en  

 detailvirksomhed ikke har anmeldt og fået bekræftelse på,  

 at den har lov til at fjerne rygsøjle, som skal betragtes som SRM, vil  

 det være ulovligt at fjerne rygsøjlen.
Dvs. detailvirksomheden  

 skal allerede i forbindelse med indkøbet sikre sig dokumentation for,  

 at kødet kan sælges med rygsøjle.
Dette gælder alle  

 typer detailvirksomheder, f.eks. slagterbutikker og restauranter.  

 Detailvirksomheder, som ikke er registreret til at fjerne rygsøjle,  

 der skal betragtes som SRM, må ikke modtage oksekød med  

 påsiddende rygsøjle, medmindre kødet ved modtagelsen er  

 ledsaget af dokumentation for, at rygsøjlen ikke skal betragtes som  

 SRM.
 Detailslagterbutikker, som er registrerede til at  

 måtte modtage SRM i form af rygsøjle skal sørge for,  

 at:
SRM i form af rygsøjle fra kvæg bliver fjernet korrekt  

 fra slagtedyrene, før kødet sælges til den endelige  

 forbruger, SRM bliver opsamlet på en måde, så kontamination af  

 andre dele undgås, SRM bliver farvet eller mærket, vægten af SRM bliver skønnet før afsendelse og  

 der bliver foretaget kontrol af dels at antallet af opskårne  

 slagtekroppe og mængden af opskåret kød i øvrigt  

 passer med den skønnede vægt, dels at den af SRM-virksomheden  

 modtagne mængde (fremgår af faktura fra SRM-virksomhed) passer  

 med den af virksomheden skønnede vægt, forsendelser af fersk kød af kvæg med påsiddende  

 rygsøjle altid er ledsaget af et handelsdokument, hvorpå det er  

 angivet antallet af kvægkroppe eller dele af kvægkroppe, hvor  

 rygsøjlen skal fjernes og håndteres som SRM, og antallet af  

 kvægkroppe eller dele af kvægkroppe, hvor rygsøjlen ikke  

 skal betragtes som SRM, og kvægkroppe eller dele af kvægkroppe med påsiddende  

 rygsøjle, som ikke er omfattet af definitionen af SRM (dyr under 12  

 måneder eller dyr fra BSE-fri lande) er mærket med en blå  

 stribe på den mærkeseddel, som til enhver tid er foreskrevet af  

 reglerne for obligatorisk mærkning af oksekød.
Det er en betingelse, at der i detailvirksomhedens  

 egenkontrolprogram er beskrevet procedurer, der sikrer, at rygsøjle  

 (defineret som SRM) håndteres korrekt.
Detailvirksomheden skal  

 forelægge en skriftlig beskrivelse af sine procedurer  

 (egenkontrolprogram) på disse områder for  

 fødevareregionen.
Der skal foreligge en godkendelse af  

 egenkontrolprogrammet fra fødevareregionen.
 Detailvirksomheden skal som en del af egenkontrollen kunne  

 dokumentere overfor fødevareregionen, hvilken egenkontrol der er  

 foretaget, for så vidt angår reglerne omtalt i denne vejledning.  

 Til dette brug kan anvendes bilag 4 eller tilsvarende skema.
Afsnit IV Lovgivning Den nedenfor nævnte danske bekendtgørelser og  

 vejledninger findes på Retsinformations hjemmeside:  

 www.retsinfo.dkhttp://www.retsinfo.dk, og EU-forordningerne findes på EU´s hjemmeside,  

 http://europa.eu.int/eur-lex/dahttp://europa.eu.int/eur-lex/da.
 Såvel de danske bekendtgørelser og  

 vejledninger som EU-reglerne kan købes i boghandelen, hos Schulz  

 Information eller lånes på biblioteket.
Kapitel 15 EU-regler vedr.
BSE/TSE Reglerne om BSE/TSE, herunder om fjernelse af SRM,  

 fremgår af TSE-forordningen, Europa-Parlamentets og Rådets  

 Forordning (EF) nr. 999/2001 af 22. maj 2001 om fastsættelse af regler  

 for forebyggelse af, kontrol med og udryddelse af visse transmissible  

 spongiforme encephalopatier (EF-tidende 2001 L 147, s. 1).
 TSE-forordningen er ændret ved følgende  

 forordninger:
·  

 	Kommissionens forordning (EF) nr. 1248/2001 af 22. juni 2001 om  

 ændring af bilag III, bilag X og bilag XI til Europa-Parlamentets og  

 Rådets Forordning (EF) nr. 999/2001 af 22. maj 2001 om  

 fastsættelse af regler for forebyggelse af, kontrol med og udryddelse  

 af visse transmissible spongiforme encephalopatier (EF-Tidende 2001 L 173, s.  

 12), ·  

 	Kommissionens Forordning (EF) nr. 1326/2001 af 29. juni 2001 om  

 fastsættelse af overgangsforanstaltninger med henblik på overgang  

 til Europa-Parlamentets og Rådets Forordning (EF) nr. 999/2001 af 22.  

 maj 2001 om fastsættelse af regler for forebyggelse af, kontrol med og  

 udryddelse af visse transmissible spongiforme encephalopatier og om  

 ændring af bilag VII og XI til forordningen (EF-Tidende 2001 L 177, s.  

 60), ·  

 	Kommissionens forordning (EF) nr. 270/2002 af 14. februar 2002 om  

 ændring af Europa-Parlamentets og Rådets forordning (EF) nr.  

 999/2001 for så vidt angår specificeret risikomateriale og  

 epidemiologisk overvågning af transmissible spongiforme encephalopatier  

 og om ændring af forordning (EF) nr. 1326/2001 for så vidt  

 angår foder og markedsføring af får og geder samt  

 produkter heraf (EF-Tidende 2002 L 45, s. 4) og ·  

 	Kommissionens forordning (EF) nr. 1494/2002 af 21. august 2002 om  

 ændring af bilag III, VII og XI til Europa-Parlamentets og Rådets  

 forordning (EF) nr. 999/2001 for så vidt angår overvågning  

 af bovin spongiform encephalopati, fjernelse af specificeret risikomateriale  

 samt regler for import af levende dyr og animalske produkter (EF-Tidende 2002  

 L 225, s. 3).
Kapitel 16 Danske regler vedr.
BSE/TSE TSE-forordningen indeholder EU-reglerne på  

 BSE-området.
En forordning er umiddelbart gældende i EU-landene  

 og kræver derfor ikke særskilt gennemførelse i national  

 lovgivning, bortset fra at der skal etableres kontrol- og  

 straffebestemmelser.
TSE-forordningen er dog opbygget på en sådan  

 måde, at dens bestemmelser i vid udstrækning er rettet til  

 myndighederne i EU-landene og ikke direkte til borgerne.
Derfor er  

 forordningens bestemmelser udmøntet i national lovgivning gennem  

 bekendtgørelser.
 Reglerne om SRM er således gennemført i  

 følgende bekendtgørelser:
 Bekendtgørelse nr. 1387 af 28. december 2000 om bortskaffelse  

 af og forarbejdning af animalsk affald og om fremstilling af dyrefoder med  

 animalsk indhold (senest ændret ved bekendtgørelse nr. 126 af  

 18. marts 2002).
 Bekendtgørelse nr. 159 af 20. marts 2002 om forarbejdning og  

 bortskaffelse af specificeret risikomateriale.
 Bekendtgørelse nr. 26 af 18. januar 2002 om autorisation m.v.  

 ved behandling og salg af fødevarer m.v. samt kontrolmærkning af  

 animalske fødevarer.
 Bekendtgørelse nr. 352 af 30. maj 2002 om egenkontrol i  

 fødevarevirksomheder m.v.
 Bekendtgørelse nr. 775 af 16. september 2002 om fersk  

 kød m.v.
 Bekendtgørelse nr. 198 af 22. marts 2001 om  

 fødevarehygiejne (senest ændret ved bekendtgørelse nr.  

 776 af 16. september 2002).
 Bekendtgørelse nr. 723 af 25. juli 2000 om  

 veterinærkontrol ved indførsel af animalske fødevarer  

 (senest ændret ved bekendtgørelse nr. 431 af 4. juni  

 2002).
Kapitel 17 EU-regler vedr. oksekødsmærkning EU-reglerne om den særlige  

 oksekødsmærkningsordning fremgår af følgende  

 forordninger:
 Europa-Parlamentets og Rådets forordning (EF) nr. 1760/2000 af  

 17. juli 2000 om indførelse af en ordning for identifikation og  

 registrering af kvæg og om mærkning af oksekød og  

 oksekødsprodukter og om ophævelse af Rådets forord-ning  

 (EF) nr. 820/97 (EF-Tidende L 240 s. 1).
 Kommissionens forordning (EF) nr. 1825/2000 af 25. august 2000 om  

 gennemførselsbestemmelser til Europa-Parlamentets og Rådets  

 forordning (EF) nr. 1760/2000 for så vidt angår mærkning af  

 oksekød og oksekødsprodukter (EF-Tidende L 216 s. 8).
Kapitel 18 Danske regler vedr. oksekødsmærkning De danske regler om oksekødsmærkning  

 fremgår af bekendtgørelse nr. 18 af 17. januar 2001 om  

 sporbarheds- og oprindelsesmærkning m.v. af oksekød, som  

 ændret ved bekendtgørelse nr. 65 af 1. februar 2001.
 Til bekendtgørelsen er udarbejdet vejledning nr.  

 11838 af 28. marts 2001 om mærkning af oksekød.
Afsnit V Kontrol og sanktioner Kapitel 19 Kontrol Der skal føres hyppig offentlig kontrol med, at  

 fødevarevirksomhederne overholder reglerne vedrørende  

 fjernelse, håndtering og bortskaffelse af SRM.
Det er  

 Fødevaredirektoratets regionale fødevareregioner, der foretager  

 kontrollen med egenkontrollen på fødevarevirksomhederne.
Som nævnt skal fødevarevirksomhederne  

 forelægge en skriftlig beskrivelse af procedurerne på disse  

 områder (egenkontrolprogram), som skal godkendes af  

 fødevareregionen.
Fødevareregionen fører derefter  

 kontrollen med overholdelsen af reglerne som led i den generelle kontrol med  

 fødevarevirksomhedernes overholdelse af egenkontrolprogrammet.
De fleste kontrolbesøg foretages uanmeldt eller med  

 kort varsel.
Under et kontrolbesøg har fødevarevirksomheden  

 pligt til at medvirke til, at kontrollen kan gennemføres.
Kapitel 20 Sanktioner ved manglende overholdelse af reglerne Hvis det ved kontrollen konstateres, at regler  

 vedrørende fjernelse og den videre håndtering af SRM ikke  

 overholdes, vil der ske opfølgning overfor de ansvarlige efter  

 Fødevaredirektoratets almindelige  

 sagsopfølgningsprincipper.
 I følgende tilfælde vil der normalt ske  

 opfølgning i form af f.eks. bøder, hvis det konstateres, at  

 reglerne ikke overholdes:
at SRM bliver fjernet korrekt fra slagtedyrene i forbindelse med den  

 slagtemæssige behandling eller opskæring, at SRM bliver opsamlet på en måde, så kontamination  

 af andre dele undgås, at SRM bliver farvet eller mærket, at vægten af SRM bliver skønnet før afsendelse og  

 der bliver foretaget kontrol af dels at antallet af slagtede dyr og eventuelt  

 opskårne slagtekroppe og mængden af opskåret kød i  

 øvrigt passer med den skønnede vægt dels at den af  

 SRM-virksomheden modtagne mængde passer med den af virksomheden  

 skønnede vægt, at forsendelser af fersk kød af kvæg med  

 påsiddende rygsøjle altid er ledsaget af et handelsdokument,  

 hvorpå det er angivet antallet af kvægkroppe eller dele af  

 kvægkroppe, hvor rygsøjlen skal fjernes og håndteres som  

 SRM, og antallet af kvægkroppe eller dele af kvægkroppe, hvor  

 rygsøjlen ikke skal betragtes som SRM, at kvægkroppe eller dele af kvægkroppe med  

 påsiddende rygsøjle, som ikke er omfattet af definitionen af SRM  

 (dyr under 12 måneder) er mærket med en blå stribe på  

 den mærkeseddel, som til enhver tid er foreskrevet af reglerne for  

 obligatorisk mærkning af oksekød og at egenkontrollen ikke fungerer, fordi egenkontrolprogrammet mangler  

 eller er mangelfuldt for eksempel fordi der mangler skriftlig dokumentation  

 for foretagen egenkontrol.
Hvis overtrædelserne er begået med  

 forsæt eller grov uagtsomhed kan straffen stige til fængsel i  

 indtil 2 år.
Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 21 Ikrafttræden Denne vejledning skal anvendes fra  den 1. oktober 2002 og  

 erstatter Vejledning nr. 11843 af 30. marts 2001 om rygsøjle fra  

 kvæg.
Bilag 1 Skema til dokumentation af kontrol af korrekt fjernelse af  

 SRM i slagterier og opskæringsvirksomheder Virksomhedens navn og adresse (slagteri/opskæringsvirksomhed) Aut.nr.
Kontrol udført af (navn) Dato Emne kontrolleret Ja Nej Bemærkninger Antal dyr kontrolleret (anføres under bemærkninger) Korrekt midtflækning (er rygmarvskanalen åben hele vejen) Fjernelse af rygmarv (fjernes rygmarv fuldstændigt; fjernes rygmarv fra får og  

 geder på korrekt måde) Fjernelse af tarm og mesenterium (fjernes, behandles og bortskaffes tarmen og mesenterium som SRM) Fjernelse af milt fra får og geder (fjernes, behandles og bortskaffes milten som SRM) Korrekt fjernelse af rygsøjle defineret som SRM (er alle dele af rygsøjle defineret som SRM fjernet fra  

 færdigopskåret kød før levering til den endelige  

 forbruger, inkl. producentslagtninger) Bilag 2 Skema til dokumentation af kontrol af håndtering af  

 SRM i slagterier Virksomhedens navn og adresse (slagteri) Aut.nr.
Kontrol udført af (navn) Dato Emne kontrolleret Ja Nej Bemærkninger Bedøvelse og aflivning (reduceres risiko for spredning af SRM under bedøvelses- og  

 aflivningsprocesser; opsamles evt. udtrængt hjernemateriale og  

 bortskaffes som SRM) Slagtemæssig behandling af hovedet (reduceres risiko for spredning af SRM ved afslagtning; undgås  

 kontaminering ved afskæring af kæbemuskulatur) Udbening af hovedet (fjernes, behandles og bortskaffes tonsiller som SRM; foretages udbening  

 af hovedet; bortskaffes kranium med hjerne og øjne som SRM på  

 korrekt måde) Fjernelse af rygmarv (foretages midtflækning så risiko for forurening med savsmuld  

 eller rygmarv reduceres mest muligt; er rygmarvskanalen åbnet hele  

 vejen; fjernes rygmarv fuldstændigt; fjernes rygmarv fra får og  

 geder på korrekt måde) Fjernelse af tarm og mesenterium (fjernes, behandles og bortskaffes tarmen og mesenterium som SRM) Fjernelse af milt fra får og geder (fjernes, behandles og bortskaffes milten som SRM) Særligt for inventar og redskaber i berøring med SRM (udvises særlig omhu ved håndtering af SRM; benyttes  

 overtrækshandsker over brynjehandsker) Behandling og bortskaffelse af SRM (anbringes SRM hurtigst muligt i særligt opmærkede beholdere;  

 overføres indholdet i disse beholdere med passende mellemrum til anden  

 beholder mhp. afhentning til SRM-virksomhed; er afsendelsesbeholder korrekt  

 mærket) Farvning eller mærkning af SRM (farves SRM hurtigst muligt på hele overfladen; kan virksomheden  

 dokumentere en evt. mærkning) Vægt af SRM (vejes eller skønnes vægten af SRM før afsendelse;  

 sammenholdes med antal slagtede dyr m.v.; sammenholdes med  

 vægtangivelser fra SRM-virksomheden) Handelsdokumenter for fersk kød af kvæg med påsiddende  

 rygsøjle (fremgår det af handelsdokumentet, hvor mange dyr i forsendelsen,  

 der skal have fjernet eller ikke fjernet rygsøjlen; udstedes der  

 handelsdokument for alle forsendelser) Mærkning med blå stribe (er mærkesedlen for fersk kød af kvæg med  

 påsiddende rygsøjle, som ikke er SRM, mærket med blå  

 stribe) Producentslagtning (fjernes rygsøjle inden tilbagelevering til producenten) Egenkontrol (er der procedurer for korrekt fjernelse af SRM; er der procedurer for  

 håndtering af SRM; dokumenterer virksomheden egenkontrollen) Bilag 3 Skema til dokumentation af kontrol af håndtering af  

 SRM i opskæringsvirksomheder Virksomhedens navn og adresse (opskæringsvirksomhed) Aut.nr.
Kontrol udført af (navn) Dato Emne kontrolleret Ja Nej Bemærkninger Fjernelse af rygmarv (fjernes rygmarv fra får eller geder; fjernes rygmarv  

 fuldstændigt; foretages midtflækning så risiko for  

 forurening med savsmuld eller rygmarv reduceres mest muligt; er  

 rygmarvskanalen åbnet hele vejen; anvendes anden metode til fjernelse  

 af rygmarv) Særligt for inventar og redskaber i berøring med SRM (udvises særlig omhu ved håndtering af SRM; benyttes  

 overtrækshandsker over brynjehandsker) Behandling og bortskaffelse af SRM (anbringes SRM hurtigst muligt i særligt opmærkede beholdere;  

 overføres indholdet i disse beholdere med passende mellemrum til anden  

 beholder mhp. afhentning til SRM-virksomhed; er afsendelsesbeholder korrekt  

 mærket) Farvning eller mærkning af SRM (farves SRM hurtigst muligt på hele overfladen; kan virksomheden  

 dokumentere en evt. mærkning) Vægt af SRM (vejes eller skønnes vægten af SRM før afsendelse;  

 sammenholdes med antal opskårne dyr m.v.; sammenholdes med  

 vægtangivelser fra SRM-virksomheden) Handelsdokumenter for fersk kød af kvæg med påsiddende  

 rygsøjle (fremgår det af handelsdokumentet, hvor mange dyr i forsendelsen,  

 der skal have fjernet eller ikke fjernet rygsøjlen; modtages eller  

 udstedes handelsdokument for alle forsendelser) Mærkning med blå stribe (er mærkesedlen for fersk kød af kvæg med  

 påsiddende rygsøjle, som ikke er SRM, mærket med blå  

 stribe) Producentslagtning   opskæring efter særlig tilladelse (foretages opskæring; fjernes rygsøjle inden tilbagelevering  

 til producenten) Egenkontrol (er der procedurer for korrekt fjernelse af SRM; er der procedurer for  

 håndtering af SRM; dokumenterer virksomheden egenkontrollen) Bilag 4 Skema til dokumentation af kontrol med håndtering af  

 SRM i slagterbutikker Virksomhedens navn og adresse (detailslagter/slagterafdeling i  

 supermarked) Eventuelt nr.
