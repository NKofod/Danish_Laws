Fremsat den 17. november 1999 af miljø-  

 og energiministeren (Svend Auken) Forslag til Lov om ændring af lov om  

 planlægning og  lov om ændring af forskellige love som  

 følge af oprettelsen af Hovedstadens Udviklingsråd (Revision af kommuneplaner, lokal Agenda 21 og fravigelse  

 af reglerne om planlægning i kystnærhedszonen vedr.  

 sommerhusområder m.v.) § 1 I lov om planlægning, jf. lovbekendtgørelse nr. 551 af 28.  

 juni 1999, foretages følgende ændringer:
 1. I § 5 b, nr, 3,  indsættes efter  

 "ferieformål,": "jf. dog stk. 2,".
 2. I § 5 b indsættes som nyt stk.:
"Stk. 2. Miljø- og energiministeren kan indtil 30. juni  

 2001 fastsætte regler efter § 3, stk. 1 og stk. 2, 1. pkt., der  

 fraviger stk. 1, nr. 3, således at mindre arealer i  

 sommerhusområde inden for kystnærhedszonen kan overføres  

 til byzone ved lokalplan.
Ved vurderingen af, hvilke arealer der kan tillades  

 overført til byzone skal ministeren tage hensyn til arealernes  

 betydning for varetagelsen af de nationale planlægningsinteresser i  

 kystområderne og arealernes beliggenhed i forhold til den overordnede  

 bystruktur i regionen. " 3. I § 6, stk. 3, indsættes efter "udviklingen  

 i": "hovedstadsområdet henholdsvis".
 4. I § 6 c, stk. 2, ændres "amtsrådet,  

 Københavns Kommunalbestyrelse eller Frederiksberg  

 Kommunalbestyrelse" til: "regionplanmyndigheden".
 5. I § 6 c, stk. 3,ændres "amtsrådets,  

 Københavns Kommunalbestyrelses eller Frederiksberg  

 Kommunalbestyrelses" til: "regionplanmyndighedens".
 6. I § 11 a, stk. 1, ændres "revisionen af  

 kommuneplanen, jf. § 22, stk. 1," til: "revision af kommuneplanen,  

 jf. § 23 a, stk. 2, nr. 1 og 2,".
 7. I § 22, stk. 1, 1. pkt., ændres "Region- og  

 kommuneplaner" til: "Regionplaner".
 8. § 22, stk. 2, affattes således:
"Stk. 2. Før udarbejdelse af et forslag til regionplan  

 eller ændringer hertil indkalder regionplanmyndigheden ideer, forslag  

 m.v. med henblik på planlægningsarbejdet." 9. I § 22, stk. 3, 3. pkt. og § 23, stk. 1, 3 og 4,  

udgår : "henholdsvis kommunalbestyrelsen".
 10. Efter § 23 indsættes:
"§ 23 a.
Kommunalbestyrelsen skal inden udgangen af  

 den første halvdel af den kommunale valgperiode offentliggøre  

 en strategi for kommuneplanlægningen.
Kommunalbestyrelsen kan i  

 øvrigt offentliggøre en sådan strategi, når den  

 finder det nødvendigt eller hensigtsmæssigt.
Samtidig med  

 offentliggørelsen sendes den vedtagne strategi til miljø- og  

 energiministeren og øvrige statslige, regionale og kommunale  

 myndigheder, hvis interesser berøres.
Stk. 2. Den i stk. 1 nævnte strategi skal indeholde  

 oplysninger om den planlægning, der er gennemført efter den  

 seneste revision af kommuneplanen, kommunalbestyrelsens vurdering af og  

 strategi for udviklingen samt en beslutning om enten 1)	at kommuneplanen skal revideres, 2)	at der skal foretages en revision af kommuneplanens bestemmelser for  

 særlige temaer eller områder i kommunen, eller 3)	at kommuneplanen vedtages for en ny 4 års periode.
 Stk. 3. Ethvert medlem af kommunalbestyrelsen, der har  

 forlangt sin afvigende mening vedrørende den i stk. 2 nævnte  

 revisionsbeslutning tilført kommunalbestyrelsens beslutningsprotokol,  

 kan forlange, at den afvigende mening offentliggøres samtidig med  

 strategien med en kort begrundelse, der affattes af medlemmet.
 Stk. 4. Kommunalbestyrelsen fastsætter en frist  

 på mindst 8 uger for fremsættelse af ideer, forslag m.v. og  

 kommentarer til den offentliggjorte strategi.
 Stk. 5. Efter udløbet af fristen efter stk. 4  

 tager kommunalbestyrelsen stilling til de fremkomne bemærkninger.  

 Kommunalbestyrelsen kan i forbindelse hermed vedtage ændringer af den  

 offentliggjorte strategi.
 Stk. 6. Kommunalbestyrelsen foretager offentlig  

 bekendtgørelse af, om der er vedtaget ændringer af strategien,  

 og sender et eksemplar af den offentliggjorte bekendtgørelse til de  

 myndigheder, som er nævnt i stk. 1.
§ 23 b.
Når der er foretaget offentlig  

 bekendtgørelse efter § 23 a, stk. 6, kan kommunalbestyrelsen udarbejde  

 sådanne forslag til kommuneplan eller ændringer hertil, der er  

 truffet beslutning om  i strategien.
§ 23 c.
Kommunalbestyrelsen kan tilvejebringe forslag til  

 ændringer af kommunplanen, der ikke er truffet beslutning om i en  

 strategi, der er vedtaget og offentliggjort efter reglerne i § 23 a.  

 Før udarbejdelsen af sådanne forslag skal kommunalbestyrelsen  

 indkalde ideer og forslag m.v. med henblik på  

 planlægningsarbejdet.
Ved mindre ændringer i en kommuneplans  

 rammedel, der ikke strider mod planens hovedprincipper, samt ved  

 uvæsentlige ændringer i planens hovedstruktur kan  

 kommunalbestyrelsen dog undlade at indkalde ideer og forslag m.v.
Stk. 2. Indkaldelsen af ideer og forslag skal indeholde  

 en kort beskrivelse af hovedspørgsmålene i den forestående  

 planlægning.
Indkaldelse sker ved offentlig bekendtgørelse.  

 Kommunalbestyrelsen fastsætter en frist for afgivelse af ideer, forslag  

 m.v.
§ 23 d.
Kommunalbestyrelsen skal ved forslag til revision  

 af kommuneplanen, jf. § 23 a, stk. 2, nr. 1 og 2, forestå en  

 oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
Det kan ske  

 enten i forbindelse med offentliggørelsen af strategien eller i  

 forbindelse med offentliggørelsen af forslaget til ændring af  

 kommuneplanen.
§ 23 e.
Kommunalbestyrelsen kan i forbindelse med  

 offentliggørelsen af den i § 23 a nævnte strategi foretage  

 ændringer i kommuneplanen, der er en direkte følge af  

 ændringer i regionplanen eller lovgivningen, når ændringen  

 er bindende for kommuneplanlægningen og ikke giver råderum for  

 kommuneplanlægningen.
§ 23 f.
Kommunalbestyrelsen skal sikre, at der efter  

 større ændringer af kommuneplanen tilvejebringes en oversigt  

 over planens indhold og en sammenskrivning af de gældende bestemmelser,  

 som offentligheden skal have adgang til at benytte.
 11. Efter § 32 indsættes:
"Kapitel 6 a Lokal Agenda 21 § 33 a.
Amtsråd og kommunalbestyrelser skal inden  

 udgangen af den første halvdel af den kommunale valgperiode  

 offentliggøre en redegørelse for deres strategi for  

 amtskommunens henholdsvis kommunens bidrag til en bæredygtig udvikling  

 i det 21. århundrede med oplysninger om, hvordan der skal arbejdes  

 helhedsorienteret, tværfagligt og langsigtet, og hvordan befolkningen,  

 virksomheder, organisationer og foreninger vil blive inddraget i arbejdet  

 (lokal Agenda 21). Strategien skal indeholde amtsrådets henholdsvis  

 kommunalbestyrelsens politiske målsætninger for det fremtidige  

 arbejde inden for følgende indsatsområder:
1)	mindskelse af miljøbelastningen, 2)	fremme af en bæredygtig byudvikling og byomdannelse, 3)	fremme af biologisk mangfoldighed, 4)	inddragelse af befolkningen og erhvervslivet i det lokale Agenda  

 21-arbejde og 5)	fremme af et samspil mellem beslutningerne vedrørende  

 miljømæsige, trafikale, erhvervsmæssige, sociale,  

 sundhedsmæssige, uddannelsesmæssige, kulturelle og  

 økonomiske forhold.
 Stk. 2. Den i stk. 1 nævnte redegørelse skal  

 samtidig med offentliggørelsen sendes til miljø- og  

 energiministeren.
§ 33 b.
Miljø- og energiministeren giver hvert  

 fjerde år en redegørelse for det lokale Agenda 21-arbejde i  

 amtskommuner og kommuner til Folketingets Miljø- og  

 Planlægningsudvalg.
Redegørelsen skal tilvejebringes i  

 samarbejde med de kommunale organisationer.
 12. I § 51, stk. 2, 1. pkt., ændres  

 "Københavns og Frederiksberg Kommuner kommunalbestyrelsen"  

 til: "hovedstadsområdet Hovedstadens  

 Udviklingsråd".
 13. I § 58, stk. 1, nr. 3, ændres  

 "Københavns og Frederiksberg Kommuner kommunalbestyrelsens"  

 til: "hovedstadsområdet Hovedstadens  

 Udviklingsråds".
 14. I § 60, stk. 3, indsættes efter  

 "amtsrådet: ", i hovedstadsområdet Hovedstadens  

 Udviklingsråd,".
§ 2 I  lov nr. 355 af 2. juni 1999 om ændring af forskellige love som  

 følge af oprettelsen af Hovedstadens Udviklingsråd foretages i §  

 8 følgende ændringer:
 1. I nr. 11 ændres "Københavns  

 Borgerrepræsentation" til: "Københavns  

 Kommunalbestyrelse".
 2. I nr. 13 ændres "§ 6, stk. 3, nr. 4,"  

 til: "§ 6 c".
 3. I nr. 24 ændres "§ 51, stk. 2,"   

 til: "§ 51, stk. 2, 2. pkt.,".
 4. I nr. 29 ændres "3" til:  

 "4".
§ 3 Stk. 1. Loven træder i kraft ugedagen efter  

 bekendtgørelsen i Lovtidende, jf. dog stk. 2.
 Stk. 2. § 1, nr. 3-5, 12-14 samt § 2 træder i kraft  

 den 1. juli 2000.
 Stk. 3. Uanset § 23 b som affattet ved denne lovs § 1,  

 nr. 10, kan kommunalbestyrelsen udarbejde forslag til kommuneplan uden at  

 have vedtaget og offentliggjort en strategi, hvis der efter de hidtil  

 gældende regler er offentliggjort en beretning og indkaldt ideer,  

 forslag m.v. med henblik på planlægningsarbejdet.
Bemærkninger til lovforslaget Almindelige bemærkninger Lovforslaget indeholder bestemmelser om revisionen af  

 kommuneplaner og om redegørelser for det lokale Agenda 21-arbejde i  

 amtskommuner og kommuner.
Lovforslaget indeholder derudover bestemmelser, der  

 skal tilvejebringe hjemmel til en fravigelse af planlovens regler om  

 planlægningen i kystnærhedszonen vedrørende  

 sommerhusområder, så at miljø- og energiministeren kan  

 tillade, at nogle mindre arealer overføres til byzone.Endelig  

 indeholder lovforslaget forslag om ændringer dels af lov om  

 planlægning dels af § 8 i lov om ændring af forskellige love som  

 følge af oprettelsen af Hovedstadens Udviklingsråd.
2. Revision af kommuneplaner Efter de gældende regler skal kommuneplanerne  

 revideres hvert fjerde år.
Før forslaget til revision af planen  

 udarbejdes skal kommunalbestyrelsen offentliggøre en beretning om den  

 hidtidige planlægning og de påtænkte ændringer i  

 planen samt en vurdering af udviklingen.
Kommunalbestyrelsen skal samtidig  

 indkalde ideer og forslag m.v. med henblik på  

 planlægningsarbejdet.
Endelig skal kommunalbestyrelsen forestå en  

 oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
På baggrund af en konstatering af, at en del  

 kommuner ikke overholdt deres revisionsforpligtelse, blev der i lovforslag L  

 176 1997-98, 1. samling foreslået bestemmelser, som ville udelukke, at  

 der blev tilvejebragt tillæg til en kommuneplan, som ikke var  

 revideret.
Forslaget var til 1. behandling i Folketinget den 17 februar 1998,  

 jf.
Folketingets forhandlinger spalte 4156-4164. Lovforslaget bortfaldt  

 imidlertid, da der blev udskrevet valg, og denne del af lovforslaget blev  

 ikke genfremsat på baggrund af en aftale med Kommunernes Landsforening  

 om nedsættelse af et udvalg om fornyelse i kommuneplanlægningen.
Kommuneplanudvalget blev nedsat i november 1998. Det  

 består af 3 repræsentanter for Kommunernes Landsforening, 2  

 repræsentanter for Miljø- og Energiministeriet, en  

 repræsentant for By- og Boligministeriet, en repræsentant for  

 Amtsrådsforeningen og en repræsentant for Københavns og  

 Frederiksberg Kommuner.
Udvalget har løbende inddraget en række  

 kommuner, eksperter og interesseorganisationer i arbejdet blandt andet ved  

 afholdelse af seminarer og konferencer.
 Der er i udvalget enighed om, at der er behov for en  

 styrkelse af kommuneplanlægningen, og at der fsa. revisionen af  

 kommuneplanen er brug for en ændring af procedurereglerne i loven, hvis  

 der skal opnås et større folkeligt og kommunalt engagement i  

 planlægningen.
I lovforslaget foreslås derfor i overensstemmelse  

 med udvalgets anbefalinger ændrede regler dels om pligten til revision  

 dels om offentlighedsproceduren forud for udarbejdelsen af et forslag til  

 revision af kommuneplanen.
Reglerne om vedtagelse og offentliggørelse  

 af planforslaget foreslås ikke ændret.
 Den nugældende pligt til en fuldstændig  

 revision af kommuneplanen hvert fjerde år foreslås erstattet af  

 en pligt for kommunalbestyrelsen til mindst en gang hvert fjerde år at  

 beslutte, om kommuneplanen skal revideres helt eller delvis, eller om planen  

 kan vedtages for en ny 4 års periode.
 Afgørelsen om revisionsbehovet besluttes i en  

 strategi, der skal indeholde oplysninger om den planlægning, der er  

 gennemført efter den seneste revision af kommuneplanen, og  

 kommunalbestyrelsens vurdering af og strategi for udviklingen i kommunen.  

 Kommunalbestyrelsen må navnlig vurdere, om regionplanen indeholder  

 retningslinier, som gør det nødvendigt at revidere  

 kommuneplanen helt eller delvis.
Strategien skal offentliggøres inden udgangen af  

 den første halvdel af den kommunale valgperiode.
Det er  

 minimumskravet, men der kan offentliggøres flere strategier i  

 løbet af valgperioden, hvis der er behov for det.
Samtidig med  

 offentliggørelsen skal strategien sendes til miljø- og  

 energiministeren og øvrige statslige, regionale og kommunale  

 myndigheder, hvis interesser berøres.
Regionplanmyndigheden kan ikke nedlægge veto mod den  

 af kommunalbestyrelsen offentliggjorte strategi, men den kan gøre  

 kommunalbestyrelsen opmærksom på eventuelle uoverensstemmelser  

 mellem beslutningen om revision af kommuneplanen og regionplanen.
Da  

 kommuneplanen skal være i overensstemmelse med regionplanen, jf.  

 planlovens § 11, stk. 2, vil kommunalbestyrelsen være forpligtet til at  

 ændre beslutningen, hvis det er nødvendigt for at tilvejebringe  

 overensstemmelse mellem kommuneplanen og regionplanen.
Strategien skal offentliggøres med en frist  

 på mindst 8 uger for fremsættelse af ideer og forslag.
Efter  

 udløbet af denne frist tager kommunalbestyrelsen stilling til de  

 fremkomne bemærkninger og beslutter, om der skal ændres i den  

 offentliggjorte strategi.
Der er ingen begrænsning i, hvilke  

 ændringer der kan vedtages, og der kan således træffes en  

  anden beslutning om, hvorvidt kommuneplanen skal revideres end den  

 offentliggjorte.
Kommunalbestyrelsen skal bekendtgøre resultatet af  

 behandlingen, dvs. om der er vedtaget ændringer af strategien.
Når der er tilvejebragt en strategi, kan  

 kommunalbestyrelsen iværksætte tilvejebringelsen af  de  

 planforslag, der er angivet i beslutningen.
Er der f. eks. besluttet en  

 fuldstændig revision af kommuneplanen udarbejdes der et  

 kommuneplanforslag, som efter vedtagelse i kommunalbestyrelsen  

 offentliggøres og viderebehandles efter reglerne i planlovens §§  

 24-30. Der foreslås ingen ændringer i disse bestemmelser.
Er der  

 besluttet en revision for særlige temaer eller områder udarbejdes  

 der forslag til sådanne ændringer af kommuneplanen, som ligeledes  

 behandles efter reglerne i §§ 24-30.
De dele af kommuneplanen, der ikke berøres af en  

 delvis revision af kommuneplanen genvedtages, og den delvise revision  

 forudsætter derfor, at planen i øvrigt ikke er i strid med  

 regionplanen.
Der foreslås dog en mulighed for kommunalbestyrelsen til  

 i forbindelse med strategien at foretage visse ændringer som  

 følge af ændringer i regionplanen eller lovgivningen.
Der kan ikke i en strategi tages højde for alle de  

 ændringer af kommuneplanen, som det i forbindelse med  

 lokalplanlægningen kan vise sig nødvendigt at foretage, og i en  

 del tilfælde er der tale om ændringer, som ikke har en  

 sådan betydning i forhold til den overordnede strategi, at det er  

 nødvendigt at tilvejebringe en ny strategi.
Men der kan på den  

 anden side være tale om ændringer, der er for store til, at de er  

 omfattet af reglerne om de helt små ændringer.
Det foreslås  

 derfor, at der - uden ændring af strategien - skal kunne tilvejebringes  

 ændringer af kommuneplanen efter de de samme regler som hidtil.
Dvs. at  

 der skal indkaldes ideer og forslag, før der kan tilvejebringes og  

 offentliggøres et forslag.
Ved mindre ændringer i en kommuneplans rammedel, der  

 ikke strider mod planens hovedprincipper, samt ved uvæsentlige  

 ændringer i planens hovedstruktur kan kommunalbestyrelsen dog undlade  

 at indkalde ideer og forslag m.v.
Det svarer helt til den gældende  

 bestemmelse i planlovens § 22, stk. 2, 3. pkt.
Det er en lille, men i praksis  

 vigtig undtagelse fra kravet om forudgående offentlighed.
Ca. halvdelen  

 af alle lokalplanforslag kræver en ganske lille ændring af  

 kommuneplanen, der med undtagelsen kan offentliggøres og vedtages  

 sammen med lokalplanen.
 Det foreslås, at kommunalbestyrelsen ved forslag til  

 revision af kommuneplanen, som er besluttet i strategien, skal forestå  

 en oplysningsvirksomhed med henblik på at fremkalde en offentlig debat.  

 Det svarer til bestemmelsen i planlovens § 23, stk. 4, med den forskel, at  

 kommunalbestyrelsen efter den foreslåede bestemmelse kan vælge,  

 om man vil benytte offentliggørelsen af strategibeslutningen eller  

 planforslaget som tidspunkt for debatten.
 Det foreslås endvidere, at kommunalbestyrelsen uden  

 nogen procedure skal kunne foretage ændringer i kommuneplanen, der er  

 en direkte konsekvens af ændringer i regionplanen eller lovgivningen,  

 når ændringen er bindende for kommuneplanlægningen og ikke  

 giver råderum for kommuneplanlægningen.
Med de foreslåede regler vil kommuneplanen i mange  

 tilfælde ikke blive afløst af en ny plan hvert fjerde år,  

 og der vil i stedet være tale om, at de gældende bestemmelser  

 findes dels i den oprindelige plan dels i et større eller mindre antal  

 ændringer af planen (tillæg). Der er derfor behov for en teknisk  

 ajourføring af planen, således at offentligheden har en rimelig  

 let adgang til at bruge den.
Det foreslås derfor, at  

 kommunalbestyrelsen skal være forpligtet til at sikre, at der efter  

 større ændringer af kommuneplanen tilvejebringes en oversigt  

 over planens indhold (en indholdsfortegnelse) og en sammenskrivning af de  

 gældende bestemmelser, som offentligheden skal kunne bruge.
3.Lokal Agenda 21 Planloven indeholder i dag ikke bestemmelser om lokal Agenda 21, men for  

 at fremme en bæredygtig planlægning og lovfæste  

 bestemmelser om lokal Agenda 21 indeholder lovforslaget bestemmelser  

 herom.
 Agenda 21-begrebet stammer fra FNs konference om miljø og udvikling  

 i Rio de Janeiro i 1992, hvor Danmark sammen med 181 andre lande vedtog et  

 handlingsprogram for en bæredygtig udvikling af Jorden i det 21.  

 århundrede - den såkaldte Agenda 21. Agenda  

 21-handlingsprogrammet understreger, at en bæredygtig udvikling  

 primært er regeringernes ansvar, men at den fornødne  

 gennemslagskraft kun kan opnås ved at involvere de lokale myndigheder,  

 befolkningen, erhvervslivet, foreningerne og interesserorgansationerne.  

 Således betoner handlingsprogrammet, at de lokale myndigheder i dialog  

 med befolkningen skal arbejde med lokal Agenda 21.
Den statslige indsats i Danmark har med baggrund i ønsket om et  

 bredt folkeligt engagement været baseret på tilskyndelse,  

 inspiration og erfaringsudveksling.
Miljø- og energiministeren og  

 formændene for de kommunale organisationer sendte således i 1994  

 et brev til samtlige amtsråd og kommunalbestyrelser med en opfordring  

 til at igangsætte lokal Agenda 21-arbejde.
Miljø- og  

 Energiministeriet, Kommunernes Landsforening og Amtsrådsforeningen har  

 siden 1994 haft et frugtbart samarbejde om lokal Agenda 21 med etablering af  

 netværk, afholdelse af konferencer, udgivelse af publikationer mv.  

 Udgangspunktet for det lokale arbejde med lokal Agenda 21 har været, at  

 arbejdet skulle baseres på frivillighed i forhold til indsatsens  

 tilrettelæggelse, valget af initiativer mv.
Det er den overordnede  

 vurdering, at lokal Agenda 21 vinder større og større indpas i  

 den kommunale verden.
En spørgeskemaundersøgelse blandt alle landets amtskommuner  

 og kommuner, som Miljø- og Energiministeriet har gennemført i  

 samarbejde med Kommunernes Landsforening og Amtsrådsforeningen viser,  

 at ca. 70% af amtskommunerne og kommunerne ved årsskiftet 1998-99  

 lavede lokal Agenda 21-arbejde.
Der er en overvægt af større  

 bykommuner, hvilket betyder, at de aktive kommuner dækker 84% af  

 landets befolkning.
Der igangsættes en mangfoldighed af aktiviteter under lokal Agenda  

 21-overskriften.
Herunder er der mange konkrete projekter med et natur- eller  

 miljømæssigt indhold, mens en egentlig målsætning og  

 planlægning for aktiviteterne endnu ikke gennemføres blandt en  

 større del af de aktive amtskommuner og kommuner.
Lokal Agenda 21 er i  

 dag grebet handlingsorienteret an med fokus på dialog og skabelse af  

 netværk.
En af fordelene ved dette er, at den brede involvering af  

  forskellige grupper spreder ansvarliggørelsen for en bæredygtig  

 udvikling.
 Miljø- og Energiministeriet, Landsplanafdelingen har oprettet en  

 lokal Agenda 21 database på internettet, som allerede indeholder flere  

 hundrede eksempler på projekter og aktiviteter.
På FN-topmødet, UNGASS i New York juni 1997 medunderskrev  

 Danmark et slutdokument, som forpligtede til fortsat fokus på Agenda  

 21. Slutdokumentet forpligtede bl.a. regeringen til senest i år 2002 at  

 have udarbejdet en national strategi for bæredygtig udvikling.
Denne  

 strategi vil naturligt berøre sammenhængen mellem de statslige  

 initiativer på Agenda 21-området og de lokale (f.eks. kommunale)  

 Agenda 21-aktiviteter.
I november 1997 havde Folketinget en  

 forespørgselsdebat om regeringens opfølgning på  

 FN-topmødet, og ved forespørgselsdebatten vedtog Folketinget et  

 forslag til vedtagelse (V 21), hvori regeringen blev opfordret til at  

 fremkomme med lovkrav til kommunerne om lokale Agenda  

 21-redegørelser.
Det under pkt. 2 nævnte lovforslag L 176 indeholdt forslag om, at  

 der i redegørelsen for forslag til revision af regionplaner og  

 kommuneplaner skulle gives oplysning om amtskommunens henholdsvis kommunens  

 lokal Agenda 21-arbejde.
Det foresloges desuden, at amtsrådets  

 målsætning for amtskommunens henholdsvis byrådets  

 målsætning for kommunens Agenda 21-arbejde skulle indgå i  

 grundlaget for retningslinierne i regionplanen henholdsvis i kommuneplanens  

 hovedstruktur.
Med nedsættelsen af Kommuneplanudvalget har opfølgningen af  

 V 21 afventet udvalgets anbefalinger, idet udvalget efter kommissoriet blandt  

 andet skulle komme med anbefalinger til, hvordan regler om lokal Agenda  

 21-redegørelser kan udformes i planloven, således at disse  

 både tjener til en styrkelse af det lokale Agenda 21-arbejde og  

 bidrager til en styrkelse af bæredygtighedsstrategien i amtskommunernes  

 og kommunernes planlægning.
Udvalget skulle herunder med udgangspunkt i  

 det i februar 1998 fremsatte lovforslag (L 176) overveje  

 redegørelsernes indhold og sammenhæng med planlovens  

 procedurebestemmelser.
Der er enighed i udvalget om, at det er af afgørende betydning, at  

 lokal Agenda 21 fortsat er baseret på frivillighed både for  

 så vidt angår omfanget af aktiviteter, arbejdsmetoder og de  

 emner, der tages op lokalt.
Udvalget finder således, at et lovkrav om  

 redegørelser bør have til formål at fremme det lokale  

 Agenda 21-arbejde, og at dette bedst kombineres med ønsket om  

 frivillighed ved at fokusere på kommunalbestyrelsernes og  

 amtsrådenes strategi for den fremtidige indsats og undlade krav om  

 redegørelser for alle gennemførte aktiviteter.
I overensstemmelse med Kommuneplanudvalgets anbefalinger foreslås  

 indsat lovbestemmelser om lokal Agenda 21 i et nyt kapitel i planloven, og  

 hvor kravet om redegørelse i det tidligere lovforslag L 176 fokuserede  

 mest på at give et indblik i det allerede gennemførte lokal  

 Agenda 21-arbejde,  vil dette forslag i stedet se fremad ved at kræve,  

 at der opstilles en strategi for lokal Agenda 21-arbejdet.
Hensigten med  

 strategierne skal være, at de udpeger de indsatsområder, som  

 amtsrådene og kommunalbestyrelserne vil fokusere på i det  

 fremtidige lokal Agenda 21-arbejde, idet det ikke er tanken at  

 redegørelserne skal rumme en detaljeret beskrivelse af den  

 mangfoldighed af projekter og samarbejdsformer, som er resultatet af det  

 egentlige lokal Agenda 21-arbejde.
Det er imidlertid naturligt at basere  

 strategien på en vurdering af den hidtidige indsats Særligt med hensyn til kommuneplanlægningen er det udvalgets  

 vurdering, at der kan opnås en  synergieffekt, hvis den  

 foreslåede strategi for kommuneplanlægningen kombineres med en  

 redegørelse for strategien i det lokale Agenda 21-arbejde i den  

 kommende 4 års periode.
Men det bør efter udvalgets vurdering  

 være op til den enkelte kommunalbestyrelse, hvordan og i hvilket omfang  

 mulighederne skal udnyttes.
Lokal Agenda 21 har fortsat til formål at ansvarliggøre  

 lokalsamfundene bredt for en bæredygtig udvikling samt tilføre  

 den kommunale og amtskommunale planlægning dynamik, bredde og folkelig  

 opbakning.
Med de foreslåede bestemmelser skabes imidlertid en  

 yderligere forpligtelse til at dokumentere og synliggøre  

 indsatsen.
4. Overførelse af arealer i sommerhusområde til byzone Efter § 5 b, nr. 3 i planloven gælder det for  

 planlægningen i kystnærhedszonen "at nye  

 sommerhusområder ikke må udlægges, og at eksisterende  

 sommerhusområder skal fastholdes til ferieformål".  

 Bestemmelsen kom ind i loven ved lov nr. 439 af 1. juni 1994 om ændring  

 af lov om planlægning og lov om naturbeskyttelse, og den trådte i  

 kraft 1. august 1994 .
 Der er ifølge bemærkningerne til lovforslaget  

 kun meget begrænsede muligheder for at fravige kravet om, at de  

 eksisterende sommerhusområder skal fastholdes, og der er derfor nogle  

 steder i landet konstateret et behov for mindre justeringer af de  

 zonegrænser, der blev fastlagt i loven.
 I forbindelse med behandlingen af forslaget til lov nr.  

 371 af 2. juni 1999 om ændring af lov om ændring af lov om  

 planlægning  har miljø- og energiministeren over for  

 Miljø- og Planlægningsudvalget tilkendegivet, "at han vil  

 fremsætte et lovforslag, der kan tilvejebringe hjemmel til at fravige  

 planlovens § 5 b, således at han, idet de nationale interesser i  

 planlægningen i kystnærhedszonen stadig fastholdes, kan tillade  

 amterne og de berørte sommerhuskommuner at foretage mindre justeringer  

 af grænserne for visse sommerhusområder ved overførelse af  

 arealer til byzone." Der henvises til Miljø- og  

 Planlægningsudvalgets betænkning af 7. maj 1999 til lovforslag L  

 204 om ændring af lov om ændring af lov om planlægning  

 (Afvikling af de før den 21. oktober 1998 etablerede ulovlige  

 helårsbeboelser i boliger i sommerhusområder).
 Den foreslåede bestemmelse i lovforslagets § 1, nr.  

 2 skal tilvejebringe den fornødne hjemmel til at fravige planlovens §  

 5 b.
5. Ajourføring af bestemmelser som følge af oprettelsen  

 af Hovedstadens Udviklingsråd Denne del af lovforslaget har kun til formål at  

 ajourføre formuleringerne i nogle bestemmelser i lov om  

 planlægning, således at der bliver overensstemmelse mellem de  

 ændringer i loven, der er sket ved lov nr. 368 af 2. juni 1999 om  

 ændring af lov om planlægning (VVM-regler m.v.) og § 8 i lov nr.  

 355 af 2. juni 1999 om ændring af forskellige love som følge af  

 oprettelsen af Hovedstadens Udviklingsråd.
Der er ingen  

 indholdsmæssige ændringer i bestemmelserne.
 Førstnævnte lov er trådt i kraft den  

 12. juni 1999. § 8 i lov om ændring af forskellige lovbestemmelser  

 træder i kraft den 1. juli 2000.
 Forslaget til ændring af lov om planlægning  

 (VVM-regler m.v.) L 134 blev fremsat af miljø- og energiministeren den  

 9. december 1998. Loven blev vedtaget ved 3. behandling den 26. maj 1999  

 efter at Miljø- og Planlægningsudvalget havde afgivet  

 tillægsbetænkning den 21. maj 1999. Forslaget til lov om  

 ændring af forskellige love som følge af oprettelsen af  

 Hovedstadens Udviklingsråd L 227 blev fremsat af  

 indenrigsministeren den 14. april 1999. Loven blev vedtaget ved 3. behandling  

 den 25. maj 1999 efter at Kommunaludvalget havde afgivet  

 tillægsbetænkning den 20. maj 1999.
 På grund af det korte tidsrum mellem de afsluttende  

 behandlinger af de to lovforslag er der opstået uoverensstemmelse  

 mellem formuleringerne i nogle af de ændrede bestemmelser.
6. Lovforslagets økonomiske og administrative konsekvenser for  

 det offentlige Lovforslagets bestemmelser vedrørende  

 sommerhusområder forudsætter, at Miljø- og  

 Energiministeriet skal tilvejebringe et landsplandirektiv, og bestemmelserne  

 om lokal Agenda 21 indebærer, at miljø- og energiministeren  

 hvert fjerde år skal udarbejde en redegørelse til Folketingets  

 Miljø- og Planlægningsudvalg.
I øvrigt har lovforslaget  

 ikke økonomiske eller administrative konsekvenser for staten.
For amtskommunerne og kommunerne betyder lovforslagets  

 bestemmelser om lokal Agenda 21, at der skal offentliggøres en  

 redegørelse hvert fjerde år.
Opgaven er begrænset til at  

 opgøre amtsrådets henholdsvis kommunalbestyrelsens  

 målsætninger for arbejdet i henhold til de 5 angivne  

 indsatsområder Forarbejdet til det landsplandirektiv, der skal åbne  

 mulighed for overførelse af visse arealer i sommerhusområde til  

 byzone, indebærer, at der skal tilvejebringes og indsendes forslag til  

 ministeriet.
De relevante kommuner skal endvidere udarbejde opgørelser  

 over de udgifter, der kan være forbundet med  

 zonegrænseændringen, og forelægge dem for grundejerne.
 De ændrede regler om revision af kommuneplanerne  

 forventes at betyde en vis administrativ lettelse for kommunerne.
 Der er enighed med de kommunale organisationer om, at  

 lovforslaget ikke har økonomiske eller administrative konsekvenser,  

 der skal ydes kompensation for.
7. Lovforslagets økonomiske og administrative konsekvenser for  

 erhvervslivet Ingen af forslagene har økonomiske eller  

 administrative konsekvenser for erhvervslivet.
8. Lovforslagets miljømæssige konsekvenser Lovforslagets bestemmelser om revision af kommuneplaner  

 på baggrund af en offentliggjort strategi for  

 kommuneplanlægningen forventes at skabe større lokalt politisk  

 og folkeligt engagement i planlægningen.
De miljømæssige  

 konsekvenser heraf afhænger af, i hvor høj grad man lokalt vil  

 udnytte de nye muligheder til at drøfte miljø- og  

 bæredygtighedsspørgsmål.
Lovforslagets bestemmelser om lokal Agenda 21 forventes at  

 skabe et større politisk og folkeligt engagement i arbejdet for en  

 bæredygtig udvikling lokalt.
Da lokal Agenda 21 er baseret på  

 frivillighed i forhold til konkrete lokale initiativer, vil omfanget af den  

 positive miljømæssige effekt være afhængig af  

 amtskommunernes og kommunernes indsats på området.
 Lovforslagets bestemmelse vedrørende  

 sommerhusområder i kystnærhedszonen forventes ikke at ville have  

 miljømæssige konsekvenser af betydning, fordi den kun tager  

 sigte på en justering ved overførelse af nogle mindre arealer  

 til byzone.
9. Forholdet til EU-retten Lovforslaget indeholder ingen EU-retlige aspekter.
10. Hørte myndigheder og organisationer Følgende myndigheder og organisationer er  

 hørt over et udkast til lovforslaget: Advokatrådet, Advokatfirma  

 Plesner & Grønborg, Akademirådet, Amtsrådsforeningen,  

 Arbejderbevægelsens Erhvervsråd, By- og Boligministeriet,  

 Byggesocietetet, Danmarks Naturfredningsforening, Dansk  

 Ejendomsmæglerforening, Dansk Familielandbrug, De Danske  

 Landboforeninger, Erhvervsministeriet, Finansministeriet, Frederiksberg  

 Kommune, Friluftsrådet, Fritidshusejernes Landsforening,  

 Håndværksrådet, Indenrigsministeriet, Kommunernes  

 Landsforening, Københavns Kommune, Landbrugsraadet, Landsforeningen  

 "Landsbyerne i Danmark", Ministeriet for Fødevarer, Landbrug  

 og Fiskeri, Naturklagenævnet, Strukturdirektoratet og  

 Trafikministeriet Vurdering af konsekvenserne af lovforslaget Positive konsekvenser/mindre-udgifter Negative konsekvenser/merudgifter Økonomiske konsekvenser for stat, kommuner og amtskommuner Nej Ikke økonomiske konsekvenser, der skal ydes kompensation for Administrative konsekvenser for stat, kommuner og amtskommuner Nej Ikke administrative konsekvenser, der skal ydes kompensation for Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Ja Nej Administrative konsekvenser for borgerne Nej Nej Forholdet til EU-retten Lovforslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 og 2 De foreslåede bestemmelser skal tilvejebringe  

 hjemmel til at fravige planlovens § 5 b, så at miljø- og  

 energiministeren kan tillade mindre arealer, der ligger i  

 sommerhusområder i kystnærhedszonen, overført til  

 byzone.
 I betænkningen over lovforslaget til lov nr. 371 af  

 2. juni 1999,  der er nævnt i de almindelige bemærkninger pkt.4,  

 er der for så vidt angår omfanget af justeringen og den videre  

 procedure oplyst følgende :
 "Ministeren har oplyst, at de arealer, der tillades  

 overført til byzone, - under forudsætning af, at den  

 fornødne lovhjemmel tilvejebringes, - vil blive fastlagt i et  

 landsplandirektiv.
Med henblik på forberedelse af landsplandirektivet  

 vil amterne blive bedt om i samarbejde med sommerhuskommunerne at fremsende  

 foreløbige forslag til, hvilke arealer der ønskes mulighed for  

 at overføre til byzone.
Det vil overfor amterne blive understreget, at  

 der forudsættes at være tale om justeringer af beskedent omfang,  

 og at en ændring af zonestatus skal være forenelig med  

 såvel den overordnede bystruktur i regionen som landskabelige og  

 rekreative hensyn.
 Sommerhusejernes interesser vil blive tilgodeset ved, at  

 de berørte kommuner vil blive bedt om at  udarbejde  

 redegørelser med overslag over de fælles udgifter og de  

 særlige udgifter for den enkelte grundejer, som vil være  

 konsekvensen af en overførelse til byzone.
Redegørelserne skal kommunerne forelægge for  

 grundejerne, og de skal spørges, om de på dette grundlag kan  

 gå ind for en zonegrænseændring og er villige til at  

 afholde de nødvendige udgifter.
Resultaterne heraf skal meddeles  

 ministeriet, således at de kan indgå i den endelige vurdering af,  

 hvilke arealer der skal tillades overført til byzone." Miljø- og Energiministeriet har påbegyndt det  

 forberedende arbejde med tilvejebringelsen af landsplandirektivet, idet  

 ministeriets Landsplanafdeling den 9. juli 1999 har skrevet til samtlige  

 amtskommuner og kommuner med arealer i kystnærhedszonen.
I brevet  

 anmoder Landsplanafdelingen amtsrådene om - efter indhentet udtalelse  

 fra de berørte sommerhuskommuner - at fremsende foreløbige  

 forslag til, hvilke arealer man ønsker mulighed for at kunne  

 overføre til byzone.
 Det vil være en forudsætning for ministeriets  

 tilladelse til overførelse af et areal, at mindst ¾ af de  

 berørte grundejere går ind for en overførelse til  

 byzone.
Til nr. 3, 4 og 5 Ændringerne er en ajourføring af lovteksten  

 som følge af oprettelsen af Hovedstadens Udviklingsråd.Der  

 henvises til de almindelige bemærkninger pkt. 5.
Til nr. 6 Ændringen er en konsekvens af den foreslåede  

 ændring af bestemmelserne om revision af kommuneplaner.
Til nr. 7-9 Bestemmelserne foreslås ændret, så at de  

 kun omfatter regionplaner.
Til nr. 10 Der foreslås indsat nye bestemmelser om revisionen  

 af kommuneplanen som §§ 23 a-f.
Ad 23 a I § 23 a foreslås bestemmelser, hvorefter den  

 hidtidige pligt til at revidere kommuneplanen hvert 4. år erstattes af  

 en forpligtelse for kommunalbestyrelsen til mindst en gang hvert fjerde  

 år at beslutte, om kommuneplanen skal revideres helt eller delvis,  

 eller om planen kan vedtages for en ny 4 års periode.
Da kommuneplanen ikke må være i strid med  

 regionplanen forudsætter en genvedtagelse, at der ikke er sket  

 ændringer i regionplanen, som skal indarbejdes i kommuneplanen.
Men der  

 foreslås en adgang for kommunalbestyrelsen til at ajourføre  

 planen for så vidt angår visse ændringer i regionplanen  

 eller lovgivningen, jf. den foreslåede § 23 e.
Afgørelsen om revisionsbehovet besluttes i en  

 strategi, der skal indeholde oplysninger om den planlægning, der er  

 gennemført efter den seneste revision af kommuneplanen, og  

 kommunalbestyrelsens vurdering af og strategi for udviklingen i kommunen.
Det  

 forudsættes, at offentligheden herudover har adgang til enten en  

 kommuneplan, der ikke er ændret i større omfang, eller en  

 sammenskrivning af de gældende bestemmelser i planen, jf. den  

 foreslåede bestemmelse i § 23 f.
Samlet vurderes disse oplysninger at  

 give offentligheden et godt grundlag for at vurdere og debattere  

 kommunalbestyrelsens beslutning.
Strategien skal offentliggøres inden udgangen af  

 den første halvdel af den kommunale valgperiode.
Det er  

 minimumskravet, men der kan offentliggøres flere beslutninger i  

 løbet af valgperioden, hvis der er behov for det.
Samtidig med offentliggørelsen skal beslutningen  

 sendes til miljø- og energiministeren og øvrige statslige,  

 regionale og kommunale myndigheder, hvis interesser berøres.  

 Bestemmelsen svarer til den gældende bestemmelse om, hvilke myndigheder  

 der skal have tilsendt beretningen i forbindelse med revision af  

 kommuneplanen, jf. planlovens § 23, stk. 2, 2. pkt.
Da strategibeslutningen  

 træder i stedet for pligten til at revidere hvert fjerde år og  

 den indkaldelse af ideer og forslag og offentligørelse af en  

 beretning, der kræves i forbindelse hermed, er det fundet  

 hensigtsmæssigt, at fastsætte, at strategien skal sendes til de  

 myndigheder, hvis interesser berøres.
Det er i praksis navnlig  

 regionplanmyndigheden, Miljø- og Energiministeriet og  

 Strukturdirektoratet.
Strategien skal offentliggøres med en frist  

 på mindst 8 uger for fremsættelse af ideer og forslag.
Efter  

 udløbet af denne frist tager kommunalbestyrelsen stilling til de  

 fremkomne bemærkninger og beslutter, om der skal ændres i den  

 offentliggjorte strategi.
Der er ingen begrænsning i, hvilke  

 ændringer der kan vedtages, og der kan således træffes en  

  anden beslutning om, hvorvidt kommuneplanen skal revideres end den  

 offentliggjorte.
 Kommunalbestyrelsen skal bekendtgøre resultatet af  

 behandlingen, dvs. om der er vedtaget ændringer af strategien.
Ad § 23 b Når der er tilvejebragt en strategi, kan  

 kommunalbestyrelsen iværksætte tilvejebringelsen af  de  

 planforslag, der er angivet i beslutningen, jf. § 23 b.
Er der f. eks.  

 besluttet en fuldstændig revision af kommuneplanen udarbejdes der et  

 kommuneplanforslag, som efter vedtagelse i kommunalbestyrelsen  

 offentliggøres og viderebehandles efter reglerne i planlovens §§  

 24-30. Der foreslås ingen ændringer i disse bestemmelser.
Er der  

 besluttet en revision for særlige temaer eller områder udarbejdes  

 der forslag til sådanne ændringer af kommuneplanen, som ligeledes  

 behandles efter reglerne i §§ 24-30. De dele af kommuneplanen, der ikke  

 berøres af sådanne ændringer genvedtages for en ny 4  

 års periode.
Ad § 23 c Det foreslås, at der - uden at det er besluttet i  

 strategien - skal kunne tilvejebringes ændringer af kommuneplanen efter  

 de hidtidige regler.
Dvs. at der skal indkaldes ideer og forslag, før  

 der kan tilvejebringes og offentliggøres et forslag.
Ved mindre  

 ændringer i en kommuneplans rammedel, der ikke strider mod planens  

 hovedprincipper, samt ved uvæsentlige ændringer i planens  

 hovedstruktur kan kommunalbestyrelsen dog undlade at indkalde ideer og  

 forslag m.v.
Det svarer helt til bestemmelsen i planlovens § 22, stk. 2, 3.  

 pkt.
Ad § 23 d Det foreslås, at kommunalbestyrelsen ved forslag til  

 revision af kommuneplanen, som er besluttet i strategien, skal forestå  

 en oplysningsvirksomhed med henblik på at fremkalde en offentlig debat.  

 Det svarer til bestemmelsen i planlovens § 23, stk. 4, med den forskel, at  

 kommunalbestyrelsen efter den foreslåede bestemmelse kan vælge,  

 om man vil benytte offentliggørelsen af strategibeslutningen eller  

 planforslaget som tidspunkt for debatten.
Ad §23 e Det foreslås, at kommunalbestyrelsen uden nogen  

 procedure skal kunne foretage visse ændringer i kommuneplanen, der er  

 en konsekvens af ændringer i regionplanen eller lovgivningen.  

 Bestemmelsen omfatter f.eks. kommuneplanrammer, der må udgå,  

 fordi de er i strid med regionplanen.
Derimod er ændringer i  

 kommuneplanen, som er muliggjort af ændringer i regionplanen ikke  

 omfattet af bestemmelsen, fordi udnyttelsen af muligheden skal  

 fastlægges i kommuneplanlægningen i samspil med borgerne.
Der er tale om en opdatering af kommuneplanen og det  

 foreslås derfor, at beføjelsen knyttes til  

 offentliggørelsen af strategien.
Det er kommunalbestyrelsen der  

 vurderer, om betingelserne for en ændring er opfyldt.
Men det er et  

 retligt spørgsmål, der vil kunne påklages til  

 Naturklagenævnet.
Ad § 23 f Med de foreslåede regler vil kommuneplanen i mange  

 tilfælde ikke blive afløst af en ny plan hvert fjerde år,  

 og der vil i stedet være tale om, at de gældende bestemmelser  

 findes dels i den oprindelige plan dels i et større eller mindre antal  

 ændringer af planen (tillæg). Der er derfor behov for en teknisk  

 ajourføring af planen, således at offentligheden har en rimelig  

 let adgang til at bruge den.
Det foreslås derfor, at  

 kommunalbestyrelsen skal være forpligtet til at sikre, at der efter  

 større ændringer af kommuneplanen tilvejebringes en oversigt  

 over planens indhold (en indholdsfortegnelse) og en sammenskrivning af de  

 gældende bestemmelser, som offentligheden skal kunne bruge.
Til nr. 11 Der foreslås indsat bestemmelser om lokal Agenda 21 i et nyt kapitel  

 6 a i loven.
Efter de foreslåede bestemmelser i § 33 a skal amtsråd og  

 kommunalbestyrelser i den første halvdel af perioden efter nyvalg  

 offentliggøre en redegørelse for deres lokal Agenda  

 21-strategi.
Strategien skal indeholde de politiske målsætninger  

 for det fremtidige arbejde inden for 5 indsatsområder, og den vil  

 naturligt basere sig på en vurdering af den hidtidige indsats.
De angivne 5 indsatsområder, hvoraf de tre er emneorienterede og de  

 to procesorienterede er tænkt som hovedoverskrifter, idet de alle  

 dækker over en mangfoldighed af projekter og initiativer.
Der er heller  

 ikke nogen skarp adskillelse mellem dem.
En lokal Agenda 21-strategi, der  

 forholder sig til alle de fem indsatsområder vil imidlertid være  

 sikret en bredde, som harmonerer med Agenda 21 s sigte.
For så vidt angår 2. indsatsområde, fremme af en  

 bæredygtig byudvikling og byomdannelse bør kommunerne iagttage  

 regeringens målsætninger på det generelle bypolitiske  

 område.
Der kan henvises til "Fremtidens By, Bypolitisk  

 perspektiv- og handlingsplan", By- og Boligministeriet februar 1999.
Lokal Agenda 21 i Danmark har frem til nu i langt overvejende grad  

 været grebet handlingsorienteret an i langt de fleste amtskommuner og  

 kommuner.
Kun de færreste har gennemført en egentlig  

 målsætning og planlægning for aktiviteterne.
Hensigten med  

 lovforslaget er således på den ene side at styrke det politiske  

 ejerskab til lokal Agenda 21 gennem opstillingen af  

 amtsrådets/kommunalbestyrelsens strategi for området - og  

 på den anden side at skabe baggrund for, at  

 bæredygtighedstankegangen integreres yderligere i region- og  

 kommuneplanlægningen.
Det sker dog ikke fsa. regionplanlægningen  

 i hovedstadsområdet, hvor Hovedstadens Udviklingsråd bliver  

 regionplanmyndighed.
Forslaget ændrer ikke ved udgangspunktet, at omfanget af lokal  

 Agenda 21-aktiviteterne fortsat er frivilligt.
For ligeledes at fastholde  

 tankegangen om frivillighed omkring tilrettelæggelse af arbejdet og  

 valget af konkrete initiativer, er der ikke foreslået lovbestemmelser  

 om, i hvilken sammenhæng lokal Agenda 21-strategien skal  

 offentliggøres.
For nogle kommuner vil det imidlertid være  

 nærliggende at integrere lokal Agenda 21-strategien med den også  

 i dette lovforslag foreslåede planstrategi.
For amtsrådenes  

 vedkommende kan strategien eventuelt offentliggøres sammen med  

 indkaldelsen af idéer og forslag, eller den beretning der skal  

 offentliggøres forud for revisionen af en regionplan.
Amtskommunernes og kommunernes arbejde med lokal Agenda 21 er både  

 emne- og procesorienteret.
Der har bl.a. været fokus på at skabe  

 dialog og samarbejde på tværs af de kommunale sektorer og med  

 borgerne, og skabelse af netværk er et af de lokal Agenda  

 21-resultater, flere kommuner fremhæver.
Dialog på tværs  

 etableres på baggrund af borgermøder, specielt indbudte  

 møder, konkrete projekter, hvor flere parter involveres osv.
De aktive  

 eller involverede borgere spænder fra landsbylaug, grønne  

 foreninger og ildsjæle til eksempelvis virksomheder, skoleklasser og  

 plejehjemsbeboere.
 De konkrete projekter som gennemføres behandler natur- eller  

 miljøspørgsmål som affald, spildevand, pesticidfri  

 ukrudtsbekæmpelse, energi- og vandbesparelser, grønne  

 indkøb osv. - men også bredere spørgsmål om  

 forbrugsmønstre, levevilkår, sundhed og livskvalitet tages  

 op.
Lokal Agenda 21 s brede udgangspunkt rummer mulighed for at flere  

 emneområder behandles i en sammenhæng, idet der med brugen af  

 lokal Agenda 21-begrebet signaleres, at der tages en bred, helhedsorienteret  

 indfaldsvinkel med en bevidst stillingtagen til borgerinddragelse.  

 Således er der flere eksempler på, at  

 trafikspørgsmål behandles som et lokal Agenda  

 21-spørgsmål.
Et initiativ på trafikområdet i en by  

 vil for eksempel både kunne nedsætte ressourceforbruget, mindske  

 forureningen og bidrage til mere bæredygtig byudvikling.
Og andre  

 områder kan tillige bidrage til strategien for en bæredygtig  

 byudvikling - eksempelvis rejsning af bynær skov.
Bynær skov  

 forholder sig både til byens afgrænsning mod det åbne land  

 og forbedrer byboernes friluftsmuligheder i umiddelbar nærhed af  

 boligerne.
Et andet eksempel, der vedrører flere indsatsområder, er  

 kolonihaver.
Kolonihaven rummer væsentlige sociale, rekreative og  

 miljømæssige værdier - og således alle de  

 grundlæggende elementer i Agenda 21-tanken.
Det er f.eks. en integreret  

 del af kolonihavetanken, at man udgør et fællesskab og fungerer  

 socialt og ansvarligt i forhold til hinanden.
Kolonihaven har desuden en mere konkret og praktisk betydning som en  

 friluftsmulighed - både for dem, der ejer haverne, og for andre da de  

 indgår som et væsentligt grønt element i byerne, og ofte  

 er  populære gangstrøg i de tætte boligbebyggelser.
De  

 seneste år har haverne tillige i stadig stigende omfang fungeret som  

 "udviklingsværksteder" for grønne løsninger  

 på boligens miljøproblemer.
Der eksperimenteres med  

 grønne spildevandsløsninger, kompostering, alternative  

 energiformer og huse opføres helt eller delvist af genbrugsmaterialer.
 Kolonihaverne har en karakter og organisering, der gør dem  

 særdeles velegnede til på beboerinitiativ at realisere  

 alternative grønne løsninger og dermed bidrage til at  

 føre Agenda 21 tankerne ud i livet.
Miljø- og energiministeren har besluttet at udsende et  

 debatoplæg om kolonihavernes fremtid.
Debatoplægget, der  

 udarbejdes i samarbejde med en række myndigheder og  

 interesseorganisationer, vil blive udsendt omkring årsskiftet og blive  

 fulgt op af en konference.
Det er hensigten med debatoplægget og  

 konferencen at drøfte og vurdere om der er behov for, at der tages  

 yderligere initiativer til beskyttelse og udvikling af kolonihaven, herunder  

 eventuelt lovinitiativer.
I § 33 b foreslås det, at miljø- og energiministeren hvert  

 fjerde år skal give Folketingets Miljø- og  

 Planlægningsudvalg en redegørelse for det lokale Agenda  

 21-arbejde i amter og kommuner.
Redegørelsen forudsættes  

 primært udarbejdet på grundlag af de redegørelser, som  

 ministeren modtager fra amter og kommuner, men der vil også kunne  

 indgå oplysninger fra andre kilder.
Redegørelsen skal udarbejdes  

 i samarbejde med de kommunale organisationer.
By- og Boligministeriet vil  

 blive inddraget.
Til nr. 12-14 Ændringsforslagene er en konsekvens af oprettelsen  

 af Hovedstadens Udviklingsråd.
Til § 2 Til nr. 1-4 Alle ændringerne har til formål at  

 tilvejebringe overensstemmelse med de ændringer i lov om  

 planlægning, der skete ved lov nr. 368 af 2. juni 1999 (VVM-regler  

 m.v.). Der henvises til de almindelige bemærkninger pkt. 5.
Til § 3 Det foreslås, at loven træder i kraft ugedagen  

 efter bekendtgørelsen i Lovtidende, med undtagelse af de bestemmelser,  

 som er en konsekvens af oprettelsen af Hovedstadens udviklingsråd.
De  

 skal træde i kraft den 1. juli 2000 samtidig med ikrafttrædelsen  

 af § 8 i lov om ændring af forskellige love som følge af  

 oprettelsen af Hovedstadens Udviklingsråd.
 For at sikre, at en påbegyndt revision af en  

 kommuneplan ikke standses af de nye regler foreslås det i stk. 3, at et  

 forslag til revision af en kommuneplan, hvortil der er indkaldt ideer og  

 forslag efter de hidtidige regler, skal kunne tilvejebringes, uanset at der  

 ikke er truffet beslutning om forslaget i en strategi for  

 kommuneplanlægningen.
Bilag Lovforslaget sammenholdt med gældende  

 lovbestemmelser Gældende formulering Lovforslaget § 5 b.
For planlægningen i kystnærhedszonen  

 gælder, § 1 1)	at der kun må inddrages nye arealer i byzone og  

 planlægges for anlæg i landzone, såfremt der er en  

 særlig planlægningsmæssig eller funktionel begrundelse for  

 kystnær lokalisering, I lov om planlægning, jf. lovbekendtgørelse nr. 551 af 28.  

 juni 1999, foretages følgende ændringer:
2)	at der bortset fra trafikhavneanlæg og andre overordnede  

 infrastrukturanlæg kun i ganske særlige tilfælde kan  

 planlægges for bebyggelse og anlæg på land, som  

 forudsætter inddragelse af arealer på søterritoriet eller  

 særlig kystbeskyttelse, 3)	at nye sommerhusområder ikke må udlægges, og at  

 eksisterende sommerhusområder skal fastholdes til  

 ferieformål, 1. I § 5 b, nr, 3,  indsættes efter  

 "ferieformål,": "jf. dog stk. 2,".
4)	at ferie- og fritidsanlæg skal lokaliseres efter  

 sammenhængende turistpolitiske overvejelser og kun i forbindelse med  

 eksisterende bysamfund eller større ferie- og fritidsbebyggelser,  

 og 5)	5)	at offentlighedens adgang til kysten skal sikres og  

 udbygges.
 2. I § 5 b indsættes som nyt stk.:
"Stk. 2. Miljø- og energiministeren kan indtil 30. juni  

 2001 fastsætte regler efter § 3, stk. 1 og stk. 2, 1. pkt., der  

 fraviger stk. 1, nr. 3, således at mindre arealer i  

 sommerhusområde inden for kystnærhedszonen kan overføres  

 til byzone ved lokalplan.
Ved vurderingen af, hvilke arealer der kan tillades  

 overført til byzone skal ministeren tage hensyn til arealernes  

 betydning for varetagelsen af de nationale planlægningsinteresser i  

 kystområderne og arealernes beliggenhed i forhold til den overordnede  

 bystruktur i regionen. " § 6. ......................
 Stk. 3. Regionplanen skal på grundlag af en samlet  

 vurdering af udviklingen i amtskommunen indeholde retningslinier for:
 3. I § 6, stk. 3, indsættes efter "udviklingen  

 i": "hovedstadsområdet henholdsvis".
1)	arealudlæg til byzoner og sommerhusområder, 2)	beliggenheden af større offentlige institutioner samt  

 større trafikanlæg og andre større tekniske  

 anlæg, 3)	beliggenheden af virksomhed m.v., hvortil der af hensyn til  

 forebyggelse af forurening må stilles særlige  

 beliggenhedskrav, 4)	de i § 6 c nævnte anlæg, 5)	den samlede detailhandelsstruktur, jf. § 6 b, 6)	varetagelsen af de jordbrugsmæssige interesser, herunder  

 udpegningen og sikringen af de særlig værdifulde  

 landbrugsområder, 7)	beliggenheden af skovrejsningsområder og områder, hvor  

 skovtilplantning er uønsket, 8)	varetagelsen af bevaringsværdier og  

 naturbeskyttelsesinteresser i det åbne land, herunder udpegnigen og  

 sikringen af naturområder med særlige  

 naturbeskyttelsesinteresser, 9)	beliggenheden af lavbundsarealer, der kan genoprettes som  

 vådområder, 10)	beliggenheden af arealer til fritidsformål, 11)	anvendelsen af arealer til udnyttelse af sten, grus og andre  

 naturforekomster i jorden, 12)	anvendelsen og beskyttelsen af vandressourcerne, herunder udpegning  

 af områder med særlige drikkevandsinteresser, områder med  

 drikkevandsinteresser og områder med begrænsede  

 drikkevandsinteresser, følsomme indvindingsområder,  

 indsatsområder, samt en prioritering af indsatsområderne, 13)	kvaliteten og anvendelsen af vandløb, søer og  

 kystvande og 14)	realiseringen af regler eller beslutninger efter lovens § 3.
 Stk. 4. ..................
§ 6 c.
Større enkeltanlæg, der må  

 antages at påvirke miljøet i væsentlig grad, må ikke  

 påbegyndes, før der er tilvejebragt retningslinier i  

 regionplanen om beliggenheden og udformningen af anlægget med  

 tilhørende redegørelse (VVM-pligt), jf. § 6, stk. 8.
Stk. 2. Hvis et ønsket anlæg i øvrigt  

 er i overensstemmelse med retningslinierne i regionplanen, påhviler det  

 amtsrådet, Københavns Kommunalbestyrelse eller Frederiksberg  

 Kommunalbestyrelse snarest at tilvejebringe et forslag til  

 regionplantillæg og derefter fremme sagen mest muligt.
Pligten  

 gælder dog ikke, hvis en nødvendig tilladelse efter § 35 ikke  

 kan opnås.
 4. I § 6 c, stk. 2, ændres "amtsrådet,  

 Københavns Kommunalbestyrelse eller Frederiksberg  

 Kommunalbestyrelse" til: "regionplanmyndigheden".
 Stk. 3. Miljø- og energiministeren kan  

 fastsætte regler om, at anlæg, der er omfattet af stk. 1, ikke  

 må påbegyndes uden amtsrådets, Københavns  

 Kommunalbestyrelses eller Frederiksberg Kommunalbestyrelses tilladelse.
 5. I § 6 c, stk. 3,ændres "amtsrådets,  

 Københavns Kommunalbestyrelses eller Frederiksberg  

 Kommunalbestyrelses" til: "regionplanmyndighedens".
§ 11 a.
Kommunalbestyrelsen skal ved revisionen af  

 kommuneplanen, jf. § 22, stk. 1, foretage de nødvendige  

 ændringer af planen i overensstemmelse med bestemmelserne i §§ 5 a,  

 stk. 1, og 5 b.
 6. I § 11 a, stk. 1,  ændres "revisionen af  

 kommuneplanen, jf. § 22, stk. 1," til: "revision af kommuneplanen,  

 jf. § 23 a, stk. 2, nr. 1 og 2,".
 Stk. 2. Kommunalbestyrelsen skal i forbindelse hermed  

 gennemgå de allerede vedtagne, men ikke udnyttede arealreservationer i  

 kommuneplanen, og ophæve de reservationer, der ikke er aktuelle.
 Stk. 3. Kommunalbestyrelsen skal af hensyn til bl.a.  

 turismen og friluftslivet vurdere mulighederne for at forbedre større  

 sammenhængende sommerhusområder.
Stk. 4. Kommunalbestyrelsen skal for de kystnære  

 dele af byzonerne vurdere de fremtidige bebyggelsesforhold, herunder  

 bygningshøjder, med henblik på 1)	at ny bebyggelse indpasses i den kystlandskabelige helhed, 2)	at der tages hensyn til bevaringsværdige helheder i  

 bystrukturen og til naturinteresser på de omgivende arealer, 3)	at der tages hensyn til nødvendige infrastrukturanlæg,  

 herunder havne, og 4)	at offentligheden sikres adgang til kysten.
§ 22. Region- og kommuneplaner skal revideres hvert fjerde  

 år.
Region-, kommune- og lokalplaner kan i øvrigt tilvejebringes  

 og ændres efter reglerne i dette kapitel.
 7. I § 22, stk. 1, 1. pkt., ændres "Region- og  

 kommuneplaner" til: "Regionplaner".
Stk. 2. Før udarbejdelse af et forslag til region-  

 eller kommuneplan eller ændringer hertil indkalder amtsrådet  

 henholdsvis kommunalbestyrelsen ideer, forslag m.v. med henblik på  

 planlægningsarbejdet.
Kommunalbestyrelsen kan i øvrigt inddrage  

 offentligheden i det indledende lokalplanarbejde.
Ved mindre ændringer  

 i en kommuneplans rammedel, der ikke strider mod planens hovedprincipper,  

 samt ved uvæsentlige ændringer i planens hovedstruktur kan  

 kommunalbestyrelsen undlade at indkalde ideer, forslag m.v. som angivet i 1.  

 pkt.
 8. § 22, stk. 2, affattes således:
"Stk. 2. Før udarbejdelse af et forslag til regionplan  

 eller ændringer hertil indkalder regionplanmyndigheden ideer, forslag  

 m.v. med henblik på planlægningsarbejdet." Stk. 3. Indkaldelse efter stk. 2 skal indeholde en kort  

 beskrivelse af hovedspørgsmålene i den forestående  

 planlægning.
Indkaldelse sker ved offentlig bekendtgørelse.  

 Amtsrådet henholdsvis kommunalbestyrelsen fastsætter en frist for  

 afgivelse af ideer, forslag m.v., jf. dog § 23, stk. 3.
 9. I § 22, stk. 3, 3. pkt. og § 23, stk. 1, 3 og 4,  

udgår : "henholdsvis kommunalbestyrelsen".
 § 23. I forbindelse med revisioner efter § 22, stk. 1, 1.  

 pkt., skal amtsrådet henholdsvis kommunalbestyrelsen tillige udarbejde  

 en beretning om den hidtidige planlægning og de påtænkte  

 ændringer i planen samt en vurdering af udviklingen.
 Stk. 2. Beretningen offentliggøres samtidig med  

 indkaldelsen efter § 22. Beretningen sendes til miljøministeren og  

 øvrige statslige og kommunale myndigheder, hvis interesser  

 berøres.
 Stk. 3. Amtsrådet henholdsvis kommunalbestyrelsen  

 fastsætter en frist på mindst 8 uger for afgivelse af ideer,  

 forslag m.v. og kommentarer til beretningen.
 Stk. 4. Amtsrådet henholdsvis kommunalbestyrelsen  

 skal forestå en oplysningsvirksomhed med henblik på at fremkalde  

 en offentlig debat om planrevisionens målsætning og nærmere  

 indhold.
 10. Efter § 23 indsættes:
"§ 23 a.
Kommunalbestyrelsen skal inden udgangen af  

 den første halvdel af den kommunale valgperiode offentliggøre  

 en strategi for kommuneplanlægningen.
Kommunalbestyrelsen kan i  

 øvrigt offentliggøre en sådan strategi, når den  

 finder det nødvendigt eller hensigtsmæssigt.
Samtidig med  

 offentliggørelsen sendes den vedtagne strategi til miljø- og  

 energiministeren og øvrige statslige, regionale og kommunale  

 myndigheder, hvis interesser berøres.
Stk. 2. Den i stk. 1 nævnte strategi skal indeholde  

 oplysninger om den planlægning, der er gennemført efter den  

 seneste revision af kommuneplanen, kommunalbestyrelsens vurdering af og  

 strategi for udviklingen samt en beslutning om enten 1)	at kommuneplanen skal revideres, 2)	at der skal foretages en revision af kommuneplanens bestemmelser for  

 særlige temaer eller områder i kommunen, eller 3)	at kommuneplanen vedtages for en ny 4 års periode.
 Stk. 3. Ethvert medlem af kommunalbestyrelsen, der har  

 forlangt sin afvigende mening vedrørende den i stk. 2 nævnte  

 revisionsbeslutning tilført kommunalbestyrelsens beslutningsprotokol,  

 kan forlange, at den afvigende mening offentliggøres samtidig med  

 strategien med en kort begrundelse, der affattes af medlemmet.
 Stk. 4. Kommunalbestyrelsen fastsætter en frist  

 på mindst 8 uger for fremsættelse af ideer, forslag m.v. og  

 kommentarer til den offentliggjorte strategi.
 Stk. 5. Efter udløbet af fristen efter stk. 4  

 tager kommunalbestyrelsen stilling til de fremkomne bemærkninger.  

 Kommunalbestyrelsen kan i forbindelse hermed vedtage ændringer af den  

 offentliggjorte strategi.
 Stk. 6. Kommunalbestyrelsen foretager offentlig  

 bekendtgørelse af, om der er vedtaget ændringer af strategien,  

 og sender et eksemplar af den offentliggjorte bekendtgørelse til de  

 myndigheder, som er nævnt i stk. 1.
§ 23 b.
Når der er foretaget offentlig  

 bekendtgørelse efter § 23 a, stk. 6, kan kommunalbestyrelsen udarbejde  

 sådanne forslag til kommuneplan eller ændringer hertil, der er  

 truffet beslutning om i strategien.
§ 23 c.
Kommunalbestyrelsen kan tilvejebringe forslag til  

 ændringer af kommuneplanen, der  ikke er truffet beslutning om i en  

 strategi, der er vedtaget og offentliggjort efter reglerne i § 23 a.  

 Før udarbejdelsen af sådanne forslag skal kommunalbestyrelsen  

 indkalde ideer og forslag m.v. med henblik på  

 planlægningsarbejdet.
Ved mindre ændringer i en kommuneplans  

 rammedel, der ikke strider mod planens hovedprincipper, samt ved  

 uvæsentlige ændringer i planens hovedstruktur kan  

 kommunalbestyrelsen dog undlade at indkalde ideer og forslag m.v.
Stk. 2. Indkaldelsen af ideer og forslag skal indeholde  

 en kort beskrivelse af hovedspørgsmålene i den forestående  

 planlægning.
Indkaldelse sker ved offentlig bekendtgørelse.  

 Kommunalbestyrelsen fastsætter en frist for afgivelse af ideer, forslag  

 m.v.
§ 23 d.
Kommunalbestyrelsen skal ved forslag til revision  

 af kommuneplanen, jf. § 23 a, stk. 2, nr. 1 og 2, forestå en  

 oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
Det kan ske  

 enten i forbindelse med offentliggørelsen af strategien eller i  

 forbindelse med offentliggørelsen af forslaget til ændring af  

 kommuneplanen.
§ 23 e.
Kommunalbestyrelsen kan i forbindelse med  

 offentliggørelsen af den i § 23 a nævnte strategi foretage  

 ændringer i kommuneplanen, der er en direkte følge af  

 ændringer i regionplanen eller lovgivningen, når ændringen  

 er bindende for kommuneplanlægningen, og ikke giver råderum for  

 kommuneplanlægningen.
§ 23 f.
Kommunalbestyrelsen skal sikre, at der efter  

 større ændringer af kommuneplanen tilvejebringes en oversigt  

 over planens indhold og en sammenskrivning af de gældende bestemmelser,  

 som offentligheden skal have adgang til at benytte.
 11. Efter § 32 indsættes:
"Kapitel 6 a Lokal Agenda 21 § 33 a.
Amtsråd og kommunalbestyrelser skal inden  

 udgangen af den første halvdel af den kommunale valgperiode  

 offentliggøre en redegørelse for deres strategi for  

 amtskommunens henholdsvis kommunens bidrag til en bæredygtig udvikling  

 i det 21. århundrede med oplysninger om, hvordan der skal arbejdes  

 helhedsorienteret, tværfagligt og langsigtet, og hvordan befolkningen,  

 virksomheder, organisationer og foreninger vil blive inddraget i arbejdet  

 (lokal Agenda 21). Strategien skal indeholde amtsrådets henholdsvis  

 kommunalbestyrelsens politiske målsætninger for det fremtidige  

 arbejde inden for følgende indsatsområder:
1)	mindskelse af miljøbelastningen, 2)	fremme af en bæredygtig byudvikling og byomdannelse, 3)	fremme af biologisk mangfoldighed, 4)	inddragelse af befolkningen og erhvervslivet i det lokale Agenda  

 21-arbejde og 5)	fremme af et samspil mellem beslutningerne vedrørende  

 miljømæsige, trafikale, erhvervsmæssige, sociale,  

 sundhedsmæssige, uddannelsesmæssige, kulturelle og  

 økonomiske forhold.
 Stk. 2. Den i stk. 1 nævnte redegørelse skal  

 samtidig med offentliggørelsen sendes til miljø- og  

 energiministeren.
§ 33 b.
Miljø- og energiministeren giver hvert  

 fjerde år en redegørelse for det lokale Agenda 21-arbejde i  

 amtskommuner og kommuner til Folketingets Miljø- og  

 Planlægningsudvalg.
Redegørelsen skal tilvejebringes i  

 samarbejde med de kommunale organisationer.
 § 51. ......................
Stk. 2. Amtsrådet, i Københavns og  

 Frederiksberg Kommuner kommunalbestyrelsen, påser overholdelsen af § 6  

 c og regler, der med hjemmel i § 6 c, stk. 3, og § 8 er fastsat for  

 administrationen af § 6 c.
Amtsrådet påser endvidere  

 overholdelsen af §§ 35 og 36 og regler, der med hjemmel i § 3 er fastsat for  

 administrationen af §§ 35 og 36, medmindre kommunalbestyrelsen er  

 landzonemyndighed i det pågældende område, jf. § 35, stk.  

 4.
 12. I § 51, stk. 2, 1. pkt., ændres  

 "Københavns og Frederiksberg Kommuner kommunalbestyrelsen"  

 til: "hovedstadsområdet Hovedstadens  

 Udviklingsråd".
 Stk. 3. ..............
 § 58. Til Naturklagenævnet, som er nedsat i  

 medfør af § 79 i lov nr. 9 af 3. januar 1992 om naturbeskyttelse, kan  

 påklages:
 1)	Amtsråds og kommunalbestyrelsers afgørelser efter § 35,  

 stk. 1.
 2)	Kommunalbestyrelsers afgørelser efter § 47, stk. 1.
 3)	Amtsråds, i Københavns og Frederiksberg Kommuner  

 kommunalbestyrelsens, afgørelser om tilladelser efter regler fastsat  

 af miljø- og energiministeren i henhold til § 6 c, stk. 3.
 13. I § 58, stk. 1, nr. 3, ændres  

 "Københavns og Frederiksberg Kommuner kommunalbestyrelsens"  

 til: "hovedstadsområdet Hovedstadens  

 Udviklingsråds".
 4)	Amtsråds og kommunalbestyrelsers afgørelser om andre  

 forhold, der er omfattet af denne lov, for så vidt angår retlige  

 spørgsmål.
 Stk. 2. Naturklagenævnets formand kan på  

 nævnets vegne træffe afgørelse i sager, der ikke  

 skønnes at have meget væsentlig interesse i forhold til lovens  

 formål.
 Stk. 3. Naturklagenævnets afgørelser kan  

 ikke påklages til anden administrativ myndighed.
 § 60. ..................
Stk. 3. Ved rettidig klage efter § 58, stk. 1, nr. 3 og  

 4, kan Naturklagenævnet bestemme, at en af kommunalbestyrelsen eller  

 amtsrådet meddelt tilladelse eller godkendelse ikke må udnyttes,  

 og at et påbud ikke skal efterkommes.
Er et bygge- eller  

 anlægsarbejde iværksat, kan nævnet påbyde dette  

 standset.
 14. I § 60, stk. 3, indsættes efter  

 "amtsrådet: ", i hovedstadsområdet Hovedstadens  

 Udviklingsråd,".
 Stk. 4. ............
§ 8 § 2 I lov om planlægning, jf. lovbekendtgørelse nr. 563 af 30.  

 juni 1997, som ændret senest ved lov nr. 1022 af 23. december 1998,  

 foretages følgende ændringer:
 I lov nr. 355 af 2. juni 1999 om ændring af forskellige love som  

 følge af oprettelsen af Hovedstadens Udviklingsråd foretages i §  

 8 følgende ændringer:
 .....................
 .11. I § 7, stk. 1-3, ændres "amtsrådet  

 eller Københavns Borgerrepræsentation eller Frederiksberg  

 Kommunalbestyrelse" til: "regionplanmyndig-heden".
 1. I nr. 11 ændres "Københavns  

 Borgerrepræsentation" til: "Københavns  

 Kommunalbestyrelse".
 13. Efter § 7 indsættes:
"§ 7 a.
Det påhviler Københavns,  

 Frederiksborg og Roskilde amtskommuner samt Københavns og  

 Frederiksberg Kommuner at tilvejebringe og stille de oplysninger til  

 rådighed for Hovedstadens Udviklingsråd, som er nødvendige  

 for regionplanlægningen, herunder for vurderingen af de  

 miljømæssige konsekvenser i forbindelse med de i § 6, stk. 3,  

 nr. 4, nævnte anlæg." 2. I nr. 13 ændres "§ 6, stk. 3, nr. 4," til:  

 "§ 6 c".
 24. I § 51, stk. 2, indsættes efter  

 "Amtsrådet": , i hovedstadsområdet Hovedstadens  

 Udviklingsråd,".
 3. I nr. 24 ændres "§ 51, stk. 2,"   

 til: "§ 51, stk. 2, 2. pkt.,".
 29. I § 58, stk. 1, nr. 1 og 3, indsættes efter  

 "Amtsråds": ", Hovedstadens  

 Udviklingsråds".
 4. I nr. 29 ændres "3" til: "4".
§ 3 Stk. 1. Loven træder i kraft ugedagen efter  

 bekendtgørelsen i Lovtidende, jf. dog stk. 2.
 Stk. 2. § 1, nr. 3-5, 12-14 samt § 2 træder i kraft  

 den 1. juli 2000.
 Stk. 3. Uanset § 23 b som affattet ved denne lovs § 1,  

 nr. 10 kan kommunalbestyrelsen udarbejde forslag til kommuneplan uden at have  

 vedtaget og offentliggjort en strategi, hvis der efter de hidtil  

 gældende regler er offentliggjort en beretning og indkaldt ideer,  

 forslag m.v. med henblik på planlægningsarbejdet.
