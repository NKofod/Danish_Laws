Nr LSF 11 Forslag til Lov om støtte til forbedring af strukturen og effektiviteten i  

 jordbruget Fremsat af Landbrugsministeren Kapitel 1 Indledende bestemmelser § 1. Landbrugsministeren kan fastsætte de regler, der er nødvendige for anvendelse her i landet af Det europæiske økonomiske Fællesskabs forordninger om forbedring af landbrugsstrukturernes effektivitet.
Stk. 2. For foranstaltninger, der henhører under energiministeren eller miljøministeren, udøves beføjelserne efter denne lov efter aftale med den pågældende minister.
Kapitel 2 Tilskud til forbedringsplaner § 2. Landbrugsministeren kan yde tilskud til investeringer i forbindelse med gennemførelse af forbedringsplaner for jordbrugsbedrifter.
Stk. 2. Tilskud, der er nævnt i stk. 1, kan ydes til investeringer med henblik på:
1) en kvalitativ forbedring og omstilling af produktionen efter markedets behov, 2) en tilpasning af bedriften med det formål at nedsætte produktionsomkostningerne, forbedre leve- og arbejdsvilkårene, herunder gennemføre miljøbeskyttelses- og miljøforbedringsforanstaltninger, eller 3) at gennemføre energiøkonomiske foranstaltninger.
§ 3. For jordbrugsbedrifter, der drives personligt af ejeren, er det en betingelse for tilskud, at ejeren 1) anvender mere end halvdelen af sin arbejdstid i bedriften, 2) opnår mindst halvdelen af sin samlede indkomst ved bedriften, 3) opfylder de krav til faglig uddannelse, som fastsættes af landbrugsministeren, 4) opstiller og forpligter sig til at gennemføre en forbedringsplan for bedriften, der godkendes efter bestemmelserne i § 5, 5) har et rimeligt økonomisk behov for støtte til at finansiere gennemførelsen af investeringer, der er forudsat i forbedringsplanen, og 6) forpligter sig til fra forbedringsplanens iværksættelse at føre regnskab for bedriften efter regler, der fastsættes af landbrugsministeren.
Stk. 2. Det er en betingelse for tilskud, at bedriften har en sådan karakter, at den giver en arbejdsindkomst pr. heltidsbeskæftiget, der er mindre end den indkomst, arbejdstagere kan opnå ved beskæftigelse uden for jordbrugserhverv i det pågældende område.
§ 4. Landbrugsministeren kan fastsætte regler om, i hvilke tilfælde og på hvilke betingelser der kan ydes tilskud efter § 2, hvis bedriften ikke drives af ejeren personlig.
§ 5. De forbedringsplaner, der er nævnt i § 3, stk. 1, nr. 4, skal godkendes af landbrugsministeren.
Stk. 2. Forbedringsplanen skal påvise, 1) at investeringerne er berettigede under hensyn til bedriftens forhold og økonomiske situation, 2) at bedriften ved planens afslutning vil kunne opnå en væsentlig og varig forbedring især af arbejdsindkomsten pr. heltidsbeskæftiget på bedriften, 3) at der ikke ved planens afslutning vil kunne opnås en arbejdsindkomst pr. heltidsbeskæftiget på bedriften på mere end 120 pct. af den indkomst, der er nævnt i § 3, stk. 2, og 4) at planens målsætning, jfr. nr. 2, kan nås inden udløbet af et i planen angivet tidsrum, der ikke må overstige 6 år.
Stk. 3. Uanset bestemmelserne i stk. 2, nr. 2, kan landbrugsministeren godkende en forbedringsplan, hvis det påvises, at planen er nødvendig for at opretholde arbejdsindkomsten pr.
 heltidsbeskæftiget på det nuværende niveau.
Stk. 4. Landbrugsministeren kan fastsætte nærmere regler om beregningen af de indkomster, der er nævnt i stk. 2 og 3 og i § 3, stk. 2.
§ 6. Forbedringsplanen kan omfatte flere bedrifter, hvis 1) der mellem bedrifterne består et driftsfællesskab, der er godkendt af landbrugsministeren, og 2) betingelserne i § 3, jfr. § 4, er opfyldt for hver af bedrifterne.
Stk. 2. Landbrugsministeren kan fastsætte nærmere regler om tilskud efter stk. 1.
§ 7. Forbedringsplanen skal indeholde alle oplysninger, der er nødvendige for en vurdering af, om betingelserne i §§ 2 - 6 er opfyldt.
Stk. 2. Landbrugsministeren fastsætter nærmere regler om planens indhold og udformning.
§ 8. Det er en betingelse for ydelse af tilskud, at iværksættelse af forbedringsplanen ikke påbegyndes, før der foreligger tilsagn fra landbrugsministeren om, at tilskud vil blive ydet.
 Landbrugsministeren kan undtagelsesvis fravige denne bestemmelse.
§ 9. Landbrugsministeren kan fastsætte nærmere regler om 1) størrelsen af de tilskudsberettigede investeringsbeløb pr.
heltidsbeskæftiget person, 2) tilskuddets størrelse, ydelse af tilskud, og 3) at tilskuddet enten ydes som et rentetilskud eller som et kapitaltilskud, der eventuelt udbetales ratevis.
 Stk. 2. Tilskuddet kan højst ydes for 2 heltidsbeskæftigede pr.
 bedrift.
§ 10. Tilsagn om tilskud efter dette kapitel kan gives inden for en ramme, der fastsættes ved tekstanmærkning på de årlige finanslove.
Kapitel 3 Særligt tilskud til yngre jordbrugere § 11. Landbrugsministeren kan ud over tilskud, der er nævnt i kapitel 2, yde et særligt tilskud til ansøgere, der første gang som ejer eller forpagter driver en jordbrugsbedrift.
Stk. 2. Det er en betingelse for ydelse af tilskud efter stk. 1, at 1) betingelserne for ydelse af tilskud efter kapitel 2 er opfyldt, 2) ansøgning indsendes, før ansøgeren er fyldt 40 år, og 3) ansøgning indsendes inden 5 år efter overtagelsen af jordbrugsbedriften.
Stk. 3. Landbrugsministeren fastsætter nærmere regler om tilskuddets størrelse efter stk. 1 og om ydelse af tilskud.
Stk. 4. Landbrugsministeren kan gøre undtagelse fra reglerne i stk. 1 og 2, når særlige omstændigheder taler for det.
§ 12. Tilsagn om tilskud efter dette kapitel kan gives inden for en ramme, der fastsættes ved tekstanmærkning på de årlige finanslove.
Kapitel 4 Garanti § 13. Landbrugsministeren kan yde garanti for lån, der optages med henblik på gennemførelse af godkendte forbedringsplaner.
 Ministeren fastsætter de nærmere regler om ydelse af garanti.
§ 14. Tilsagn om garanti efter dette kapitel kan gives inden for et beløb, der fastsættes på de årlige finanslove.
Kapitel 5 Tilskud til etablering af samarbejde mellem jordbrugere § 15. Landbrugsministeren kan yde tilskud til administrationsudgifterne ved igangsætning af samarbejde mellem jordbrugere med henblik på en mere rationel fælles udnyttelse af produktionsmidlerne eller en fælles drift.
Stk. 2. Landbrugsministeren kan fastsætte nærmere regler for ydelse af tilskud efter stk. 1.
§ 16. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 6 Tilskud til etablering af vikarordninger § 17. Landbrugsministeren kan yde tilskud til administrationsudgifterne ved igangsætning af vikarordninger inden for jordbrugsorganisationer, som har til formål at oprette sådanne ordninger.
Stk. 2. Landbrugsministeren kan fastsætte nærmere regler for ydelse af tilskud efter stk. 1.
§ 18. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 7 Tilskud til skovbrugsforanstaltninger § 19. Landbrugsministeren kan yde tilskud til følgende foranstaltninger på jordbrugsbedrifter:
1) tilplantning med skov, 2) forbedring af skovarealer og 3) tilpasning af maskinparken til anvendelse i skovbruget.
Stk. 2. Det er en betingelse for tilskud, at ejeren har jordbrug som hovederhverv, jfr. § 3, stk. 1, nr. 1 og 2, og § 4.
Stk. 3. Landbrugsministeren fastsætter efter aftale med miljøministeren nærmere regler om de tilskudsberettigede foranstaltninger efter stk. 1, størrelsen af de tilskudsberettigede beløb og om ydelse af tilskud.
Stk. 4. Tilskud kan ikke ydes til arbejder, som ejeren er forpligtet til at udføre over for offentlige myndigheder.
§ 20. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 8 Almindelige bestemmelser § 21. Landbrugsministeren kan fastsætte regler om udformningen af ansøgninger m.v. efter denne lov og om, at ansøgninger m.v. efter kapitel 2 og 3 skal udfærdiges med bistand af en person som nævnt i stk. 2.
Stk. 2. Landbrugsministeren kan efter indhentet udtalelse fra De danske Landboforeninger, Danske Husmandsforeninger, Dansk Erhvervsgartnerforening eller Dansk Erhvervsfrugtavl godkende personer til at bistå med at udfærdige ansøgninger m.v.
Landbrugsministeren fastsætter antallet af personer, der kan godkendes efter 1. pkt.
Stk. 3. Landbrugsministeren kan bestemme, at andre organisationer end dem, der er nævnt i stk. 2, kan afgive udtalelse om godkendelse af personer efter stk. 2.
§ 22. Landbrugsministeren kan fastsætte regler om kontrol og tilsyn med de arbejder, hvortil der ydes tilskud efter denne lov.
§ 23. Landbrugsministeren kan bemyndige et under ministeriet oprettet direktorat til at udøve de beføjelser, der i denne lov er tillagt ministeren.
Stk. 2. Landbrugsministeren kan fastsætte regler om adgangen til at påklage afgørelser, der er truffet i henhold til bemyndigelser efter stk. 1, herunder at afgørelsen ikke skal kunne indbringes for ministeren.
§ 24. Landbrugsministeren kan fastsætte regler om, hvilken betydning det har for ydelse af støtte efter denne lov, at ansøgeren tidligere har modtaget støtte efter denne eller anden lov eller har mulighed for at modtage støtte efter anden lov.
§ 25. Landbrugsministeren kan fastsætte regler, som tilpasser støtten efter behovet i de forskellige områder af landet.
§ 26. Støtte efter denne lov bortfalder, 1) hvis en jordbrugsbedrift, hvortil der er ydet støtte, afhændes, 2) hvis ansøgeren har givet urigtige eller vildledende oplysninger eller har fortiet oplysninger af betydning for sagens afgørelse, 3) hvis tilskudsmodtageren tilsidesætter sin pligt efter regler udstedt i medfør af § 22, eller 4) hvis forudsætningerne for støtte i øvrigt efter landbrugsministerens skøn er væsentligt forrykket.
Stk. 2. Støtte til forbedringsplaner bortfalder desuden, 1) hvis brugerforholdene på en jordbrugsbedrift, som er omfattet af forbedringsplanen, ændres, 2) hvis projektet, der omhandles i forbedringsplanen, viser sig at lide af væsentlige tekniske fejl eller mangler, 3) hvis forbedringsplanen ikke gennemføres i overensstemmelse med planens bestemmelser, eller 4) hvis de i henhold til planen opførte bygninger og faste anlæg, indkøbt materiel og lignende i tilskudsperioden anvendes til andre formål end forudsat i planen.
Stk. 3. I de tilfælde, der er anført i stk. 1 og 2, kan landbrugsministeren bestemme, at ydede beløb skal tilbagebetales.
Stk. 4. Når forholdene taler derfor, kan landbrugsministeren gøre undtagelse fra bestemmelserne i stk. 1 og 2.
§ 27. Med henblik på at kontrollere gennemførte foranstaltninger efter loven har landbrugsministeren eller den, ministeren bemyndiger dertil, adgang uden retskendelse til bedrifter, der har opnået tilsagn om støtte efter loven.
På tilsvarende måde har landbrugsministeren eller den, ministeren bemyndiger dertil, adgang til bedrifternes regnskaber, forretningsbøger m.m.
 Stk. 2. Legitimation skal forevises på forlangende.
§ 28. I lov nr. 292 af 14. juni 1974 om tilskud til fremme af regnskabsføring i jordbrugsbedrifter, som ændret ved § 4 i lov nr.
 702 af 21. december 1982, foretages følgende ændring:
I § 2, 2. pkt., ændres »art. 11, stk. 2, i De europæiske Fællesskabers rådsdirektiv nr. 72/159/EØF.« til: »art. 9 i Det europæiske økonomiske Fællesskabs forordning (EØF) nr. 797/85 af 12. marts 1985 om forbedring af landbrugsstrukturernes effektivitet.«.
 § 29. Loven træder i kraft dagen efter bekendtgørelsen i Lovtidende.
Stk. 2. Lov nr. 222 af 26. april 1973 om støtte til modernisering af jordbrugsbedrifter ophæves.
Loven finder dog fortsat anvendelse på tilskud, hvorom ansøgning er indgivet inden den 1. oktober 1985.
 § 30. Loven gælder ikke for Færøerne og Grønland.
Oprindeligt fremsat forslag Blad nr 16 Kapitel 1 Indledende bestemmelser § 1. Landbrugsministeren kan fastsætte de regler, der er nødvendige for anvendelse her i landet af Det europæiske økonomiske Fællesskabs forordninger om forbedring af landbrugsstrukturernes effektivitet.
Stk. 2. For foranstaltninger, der henhører under energiministeren eller miljøministeren, udøves beføjelserne efter denne lov efter aftale med den pågældende minister.
Kapitel 2 Tilskud til forbedringsplaner § 2. Landbrugsministeren kan yde tilskud til investeringer i forbindelse med gennemførelse af forbedringsplaner for jordbrugsbedrifter.
Stk. 2. Tilskud, der er nævnt i stk. 1, kan ydes til investeringer med henblik på:
1) en kvalitativ forbedring og omstilling af produktionen efter markedets behov, 2) en tilpasning af bedriften med det formål at nedsætte produktionsomkostningerne, forbedre leve- og arbejdsvilkårene, herunder gennemføre miljøbeskyttelses- og miljøforbedringsforanstaltninger, eller 3) at gennemføre energiøkonomiske foranstaltninger.
§ 3. For jordbrugsbedrifter, der drives personligt af ejeren, er det en betingelse for tilskud, at ejeren 1) anvender mere end halvdelen af sin arbejdstid i bedriften, 2) opnår mindst halvdelen af sin samlede indkomst ved bedriften, 3) opfylder de krav til faglig uddannelse, som fastsættes af landbrugsministeren, 4) opstiller og forpligter sig til at gennemføre en forbedringsplan for bedriften, der godkendes efter bestemmelserne i § 5, 5) har et rimeligt økonomisk behov for støtte til at finansiere gennemførelsen af investeringer, der er forudsat i forbedringsplanen, og 6) forpligter sig til fra forbedringsplanens iværksættelse at føre regnskab for bedriften efter regler, der fastsættes af landbrugsministeren.
Stk. 2. Det er en betingelse for tilskud, at bedriften har en sådan karakter, at den giver en arbejdsindkomst pr. heltidsbeskæftiget, der er mindre end den indkomst, arbejdstagere kan opnå ved beskæftigelse uden for jordbrugserhverv i det pågældende område.
§ 4. Landbrugsministeren kan fastsætte regler om i hvilke tilfælde og på hvilke betingelser, der kan ydes tilskud efter § 2, hvis bedriften ikke drives af ejeren personligt.
§ 5. De forbedringsplaner, der er nævnt i § 3, stk. 1, nr. 4, skal godkendes af landbrugsministeren.
Stk. 2. Forbedringsplanen skal påvise, 1) at investeringerne er berettigede under hensyn til bedriftens forhold og økonomiske situation, 2) at bedriften ved planens afslutning vil kunne opnå en væsentlig og varig forbedring især af arbejdsindkomsten pr. heltidsbeskæftiget på bedriften, 3) at der ikke ved planens afslutning vil kunne opnås en arbejdsindkomst pr. heltidsbeskæftiget på bedriften på mere end 120 pct. af den indkomst, der er nævnt i § 3, stk. 2, og 4) at planens målsætning, jfr. nr. 2, kan nås inden udløbet af et i planen angivet tidsrum, der ikke må overstige 6 år.
Stk. 3. Uanset bestemmelserne i stk. 2, nr. 2, kan landbrugsministeren godkende en forbedringsplan, hvis det påvises, at planen er nødvendig for at opretholde arbejdsindkomsten pr.
 heltidsbeskæftiget på det nuværende niveau.
Stk. 4. Landbrugsministeren kan fastsætte nærmere regler om beregningen af de indkomster, der er nævnt i stk. 2 og 3 og i § 3, stk. 2.
§ 6. Forbedringsplanen kan omfatte flere bedrifter, hvis 1) der mellem bedrifterne består et driftsfællesskab, der er godkendt af landbrugsministeren, og 2) betingelserne i § 3, jfr. § 4, er opfyldt for hver af bedrifterne.
Stk. 2. Landbrugsministeren kan fastsætte nærmere regler om tilskud efter stk. 1.
§ 7. Forbedringsplanen skal indeholde alle oplysninger, der er nødvendige for en vurdering af, om betingelserne i §§ 2 - 6 er opfyldt.
Stk. 2. Landbrugsministeren fastsætter nærmere regler om planens indhold og udformning.
§ 8. Det er en betingelse for ydelse af tilskud, at iværksættelse af forbedringsplanen ikke påbegyndes, før der foreligger tilsagn fra landbrugsministeren om, at tilskud vil blive ydet.
 Landbrugsministeren kan undtagelsesvis fravige denne bestemmelse.
§ 9. Landbrugsministeren kan fastsætte nærmere regler om 1) størrelsen af de tilskudsberettigede investeringsbeløb pr.
heltidsbeskæftiget person, 2) tilskuddets størrelse, ydelse af tilskud, og 3) at tilskuddet enten ydes som et rentetilskud eller som et kapitaltilskud, der eventuelt udbetales ratevis.
 Stk. 2. Tilskuddet kan højst ydes for 2 heltidsbeskæftigede pr.
 bedrift.
§ 10. Tilsagn om tilskud efter dette kapitel kan gives inden for en ramme, der fastsættes ved tekstanmærkning på de årlige finanslove.
Kapitel 3 Særligt tilskud til yngre jordbrugere § 11. Landbrugsministeren kan ud over tilskud, der er nævnt i kapitel 2, yde et særligt tilskud til ansøgere, der første gang som ejer eller forpagter driver en jordbrugsbedrift.
Stk. 2. Det er en betingelse for ydelse af tilskud efter stk. 1, at 1) betingelserne for ydelse af tilskud efter kapitel 2 er opfyldt, 2) ansøgning indsendes, før ansøgeren er fyldt 40 år, og 3) ansøgning indsendes inden 5 år efter overtagelsen af jordbrugsbedriften.
Stk. 3. Landbrugsministeren fastsætter nærmere regler om tilskuddets størrelse efter stk. 1 og om ydelse af tilskud.
Stk. 4. Landbrugsministeren kan gøre undtagelse fra reglerne i stk. 1 og 2, når særlige omstændigheder taler for det.
§ 12. Tilsagn om tilskud efter dette kapitel kan gives inden for en ramme, der fastsættes ved tekstanmærkning på de årlige finanslove.
Kapitel 4 Garanti § 13. Landbrugsministeren kan yde garanti for lån, der optages med henblik på gennemførelse af godkendte forbedringsplaner.
 Ministeren fastsætter de nærmere regler om ydelse af garanti.
§ 14. Tilsagn om garanti efter dette kapitel kan gives inden for et beløb, der fastsættes på de årlige finanslove.
Kapitel 5 Tilskud til etablering af samarbejde mellem jordbrugere § 15. Landbrugsministeren kan yde tilskud til administrationsudgifterne ved igangsætning af samarbejde mellem jordbrugere med henblik på en mere rationel fælles udnyttelse af produktionsmidlerne eller en fælles drift.
Stk. 2. Landbrugsministeren kan fastsætte nærmere regler for ydelse af tilskud efter stk. 1.
§ 16. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 6 Tilskud til etablering af vikarordninger § 17. Landbrugsministeren kan yde tilskud til administrationsudgifterne ved igangsætning af vikarordninger inden for jordbrugsorganisationer, som har til formål at oprette sådanne ordninger.
Stk. 2. Landbrugsministeren kan fastsætte nærmere regler for ydelse af tilskud efter stk. 1.
§ 18. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 7 Tilskud til skovbrugsforanstaltninger § 19. Landbrugsministeren kan yde tilskud til følgende foranstaltninger på jordbrugsbedrifter:
1) tilplantning med skov, 2) forbedring af skovarealer, og 3) tilpasning af maskinparken til anvendelse i skovbruget.
Stk. 2. Det er en betingelse for tilskud, at ejeren har jordbrug som hovederhverv, jfr. § 3, stk. 1, nr. 1 og 2, og § 4.
Stk. 3. Landbrugsministeren fastsætter efter aftale med miljøministeren nærmere regler om de tilskudsberettigede foranstaltninger efter stk. 1, størrelsen af de tilskudsberettigede beløb, og om ydelse af tilskud.
Stk. 4. Tilskud kan ikke ydes til arbejder, som ejeren er forpligtet til at udføre over for offentlige myndigheder.
§ 20. Tilsagn om tilskud efter dette kapitel kan gives inden for et beløb, der fastsættes på de årlige finanslove.
Kapitel 8 Almindelige bestemmelser § 21. Landbrugsministeren kan fastsætte regler om udformningen af ansøgninger m.v. efter denne lov og om, at ansøgninger m.v. efter kapitel 2 og 3 skal udfærdiges med bistand af en person, som nævnt i stk. 2.
Stk. 2. Landbrugsministeren kan efter indhentet udtalelse fra De danske Landboforeninger, Danske Husmandsforeninger, Dansk Erhvervsgartnerforening eller Dansk Erhvervsfrugtavl godkende personer til at bistå med at udfærdige ansøgninger m.v.
Landbrugsministeren fastsætter antallet af personer, der kan godkendes efter 1. pkt.
Stk. 3. Landbrugsministeren kan bestemme, at andre organisationer end dem, der er nævnt i stk. 2, kan afgive udtalelse om godkendelse af personer efter stk. 2.
§ 22. Landbrugsministeren kan fastsætte regler om kontrol og tilsyn med de arbejder, hvortil der ydes tilskud efter denne lov.
§ 23. Landbrugsministeren kan bemyndige et under ministeriet oprettet direktorat til at udøve de beføjelser, der i denne lov er tillagt ministeren.
Stk. 2. Landbrugsministeren kan fastsætte regler om adgangen til at påklage afgørelser, der er truffet i henhold til bemyndigelser efter stk. 1, herunder at afgørelsen ikke skal kunne indbringes for ministeren.
§ 24. Landbrugsministeren kan fastsætte regler om, hvilken betydning det har for ydelse af støtte efter denne lov, at ansøgeren tidligere har modtaget støtte efter denne eller anden lov, eller har mulighed for at modtage støtte efter anden lov.
§ 25. Landbrugsministeren kan fastsætte regler, som tilpasser støtten efter behovet i de forskellige områder af landet.
§ 26. Støtte efter denne lov bortfalder, 1) hvis en jordbrugsbedrift, hvortil der er ydet støtte, afhændes, 2) hvis ansøgeren har givet urigtige eller vildledende oplysninger eller har fortiet oplysninger af betydning for sagens afgørelse, 3) hvis tilskudsmodtageren tilsidesætter sin pligt efter regler udstedt i medfør af § 22, eller 4) hvis forudsætningerne for støtte i øvrigt efter landbrugsministerens skøn er væsentligt forrykket.
Stk. 2. Støtte til forbedringsplaner bortfalder desuden, 1) hvis brugerforholdene på en jordbrugsbedrift, som er omfattet af forbedringsplanen, ændres, 2) hvis projektet, der omhandles i forbedringsplanen, viser sig at lide af væsentlige tekniske fejl eller mangler, 3) hvis forbedringsplanen ikke gennemføres i overensstemmelse med planens bestemmelser, eller 4) hvis de i henhold til planen opførte bygninger og faste anlæg, indkøbt materiel og lign. i tilskudsperioden anvendes til andre formål end forudsat i planen.
Stk. 3. I de tilfælde, der er anført i stk. 1 og 2, kan landbrugsministeren bestemme, at ydede beløb skal tilbagebetales.
Stk. 4. Når forholdene taler derfor, kan landbrugsministeren gøre undtagelse fra bestemmelserne i stk. 1 og 2.
§ 27. Med henblik på at kontrollere gennemførte foranstaltninger efter loven har landbrugsministeren eller den, ministeren bemyndiger dertil, adgang uden retskendelse til bedrifter, der har opnået tilsagn om støtte efter loven.
På tilsvarende måde har landbrugsministeren eller den, ministeren bemyndiger dertil, adgang til bedrifternes regnskaber, forretningsbøger m.m.
 Stk. 2. Legitimation skal forevises på forlangende.
§ 28. I lov nr. 292 af 14. juni 1974 om tilskud til fremme af regnskabsføring i jordbrugsbedrifter, foretages følgende ændring:
I § 2, 2. pkt., ændres »art. 11, stk. 2, i De europæiske Fællesskabers rådsdirektiv nr. 72/159/EØF.« til: »art. 9 i Det europæiske økonomiske Fællesskabs forordning (EØF) nr. 797/85 af 12. marts 1985 om forbedring af landbrugsstrukturernes effektivitet.«.
 § 29. Loven træder i kraft dagen efter bekendtgørelsen i Lovtidende.
Stk. 2. Lov nr. 222 af 26. april 1973 om støtte til modernisering af jordbrugsbedrifter ophæves.
Loven finder dog fortsat anvendelse på tilskud, hvorom ansøgning er indgivet inden den 1. oktober 1985.
 § 30. Loven gælder ikke for Færøerne og Grønland.
BEMÆRKNINGER TIL LOVFORSLAGET Almindelige bemærkninger 1. Baggrund.
 Lovforslaget tilsigter at gennemføre Rådets forordning (EØF) nr.
797/85 af 12. marts 1985 om forbedring af landbrugsstrukturernes effektivitet1) i Danmark.
Forslaget er med enkelte ændringer en genfremsættelse af lovforslag L 236 (Folketingssamlingen 1984-85).
De vigtigste ændringer er: - ændring af § 2 (samspillet med miljøministeren), og - bortfald af kravet om, at der skal være optaget lån i forbindelse med tilskud til forbedringsplaner.
Med forordningen er der foretaget en revision af den fælles landbrugsstrukturpolitik, som hidtil har været baseret på 3 direktiver vedtaget i 1973: moderniseringsdirektivet (Dir.
72/159/EØF), ophørsdirektivet (Dir. 72/160/EØF) og vejledningsdirektivet (Dir. 72/161/EØF).
Forordningen ændrer og erstatter desuden delvis det såkaldte bjergdirektiv (Dir. 75/268/EØF).
Medlemsstaterne har efter forordningen 6 måneder til at gennemføre dens obligatoriske bestemmelser.
Hovedformålet med lovforslaget er at tilvejebringe hjemmel for landbrugsministeren til at gennemføre en række af foranstaltningerne i forordningen.
Herudover er formålet at fastsætte de hovedbestemmelser, der er nødvendige for forordningens anvendelse i Danmark.
Som følge af den med RFO 797/85 foretagne gennemgribende revision, foreslås en ny lov til afløsning af den gældende moderniseringslov i stedet for at foretage ændringer i denne.
Den gældende lov er lov nr. 222 af 26. april 1973 om støtte til modernisering af jordbrugsbedrifter.
 Loven er ændret ved lov nr. 234 af 26.maj 1982.
Om folketingets behandling af lov nr. 222 af 26. april 1973 henvises til Folketingstidende 1972-73: Forh. sp. 4556, 4904, 5598 og 5645, A. sp. 5841, B. sp. 1303, C. sp. 1303.
Om behandlingen af lov nr. 234 af 26. maj 1982 henvises til Folketingstidende 1981-82: Forh. sp. 4416, 5283, 7489 og 7680, A.
 sp. 4203, B. sp. 799 og 1101, C. sp. 453.
Om behandlingen af lovforslag L 236 (Folketinget 1984-85) henvises til Folketingstidende 1984-85: Forh. sp. 10388, A. sp. 5939.
 2. Rådsforordning 797/85.
Som et led i revisionen af strukturpolitikken har Rådet vedtaget en ny vejledende 5-års ramme for udgifterne til fælles foranstaltninger for 1985-89 på 5,2 mia.
ECU eller ca. 44 mia. kr.
Heraf er afsat 1988 mill.
ECU eller knap 17 mia. kr. til RFO 797/85.
Selvom der er tale om en forøgelse af midlerne til strukturpolitikken i forhold til perioden 1980-84, hvor der var afsat 3,7 mia.
ECU, er udgiftsrammen efter forhandlingerne i Rådet blevet reduceret på en sådan måde, at der er opnået en væsentlig forskydning i de enkelte udgiftsposter til fordel for Fællesskabets svage regioner.
Dette kan betyde, at der vil være færre midler til rådighed for den egentlige investeringsstøtte, end det var tilfældet i 5-års perioden 1980-84.
Hovedindholdet i forordningen set i forhold til de gældende strukturbestemmelser er følgende:
a.
Støtte til investeringer på jordbrugsbedrifter.
 Der er tale om en obligatorisk støtteordning.
Moderniseringsordningens adgangsbetingelser lempes.
Moderniserings- eller udviklingsplaner erstattes af såkaldte forbedringsplaner, for hvilke der ikke længere stilles krav om opnåelse af et specifikt moderniseringsmål (indkomstmål) men blot om en varig og væsentlig forbedring af den økonomiske situation på bedriften.
Medlemsstaterne kan dog godkende forbedringsplaner, som blot fører til en stabilisering af indkomsten.
I dette tilfælde reduceres EUGFL's refusion af de statslige udgifter til forbedringsplanordningen fra normalt 25 pct. til 20 pct.
Reglerne for fastsættelsen af den indkomst (referenceindkomsten), som lægges til grund for om støtte kan bevilges, ændres, således at medlemsstaterne frit kan fastsætte referenceindkomsten.
Den skal dog være lavere end den sammenlignelige indkomst.
Efter det gældende direktiv kan referenceindkomsten kun i særlige tilfælde nedsættes til 85 pct. af den sammenlignelige indkomst.
Som noget nyt indføres en udtrykkelig hjemmel til støtte til energiøkonomiske investeringer og til investeringer i forbindelse med miljøbeskyttelse og -forbedring.
Det er dog en forudsætning, at investeringerne gennemføres som led i en forbedringsplan og er i overensstemmelse med gældende lovgivning.
Bestemmelsen tilsigter ikke at ændre ressortfordelinger.
Betingelserne for støtte er i øvrigt stort set uændrede; således er hovederhvervs- og uddannelseskravet opretholdt.
Kravet til regnskabsføring lempes, og der er ikke længere noget krav om, at der skal være mindst en heltidsbeskæftiget på bedriften.
For bedrifter, hvis situation er så gunstig, at den efter planen forudsete investering vil medføre, at den sammenlignelige indkomst langt overskrides, indføres en særlig regel.
Efter denne regel kan der ikke ydes støtte til forbedringsplaner, hvis gennemførelse vil indebære, at den sammenlignelige indkomst overskrides med mere end 20 pct.
Det støtteberettigede investeringsbeløb pr. heltidsbeskæftiget nedsættes fra 79.000 ECU (667.000 kr.) til 60.000 ECU (504.000 kr.), og der kan kun ydes støtte til 2 heltidsbeskæftigede mod nu 3.
Støtten kan som hidtil ydes enten i form af et kapitaltilskud eller som et rentetilskud.
Har støtten form af kapitaltilskud, kan der højst ydes 35 pct. i støtte til fast ejendom og 20 pct. til andre investeringer.
En forbedringsplan skal i lighed med en udviklingsplan gennemføres inden for 6 år, men der indføres den lempelse, at der inden for perioden kan godkendes to planer med et samlet investeringsbeløb op til ovennævnte maksimumgrænser.
Efter udløbet af 6 års-perioden vil der igen kunne godkendes to planer i den næste 6 års-periode.
Disse regler betyder endvidere, at bedrifter med moderniseringsplaner, som er godkendt efter den gældende ordning, påny vil kunne opnå støtte efter RFO 797/85.
b.
Der kan ydes en særlig etableringsstøtte til yngre jordbrugere under 40 år, som har landbrug som hovederhverv og tilstrækkelige faglige kvalifikationer.
c.
Der kan som hidtil ydes et særligt tilskud til investeringer (i forbindelse med forbedringsplaner), som gennemføres af yngre jordbrugere, der ikke er fyldt 40 år, og som inden for en frist på 5 år efter deres første etablering på en jordbrugsbedrift opfylder betingelserne for at opnå støtte til en forbedringsplan.
Beregningsgrundlaget for støtten er dog ændret, således at støtten beregnes som højst 25 pct. af den under a. nævnte støtte til forbedringsplaner.
Efter de gældende regler kan støtten højst udgøre 10 pct. af det tilskudsberettigede investeringsbeløb inden for et maksimum på 7.801 ECU (65.600 kr.).
Ved ændringen nedsættes støtten således fra 10 pct. til mellem 5 og 8,75 pct. af investeringsbeløbet, afhængigt af investeringernes fordeling mellem fast ejendom og andre inveseringer.
Afskaffelsen af loftet over støtten på 7.801 ECU vil dog i en række tilfælde kunne medføre en højere støtte.
d.
De hidtil gældende begrænsninger for støtte i visse sektorer skærpes, idet grænsen for støtte i mælkesektoren på 40 køer pr.
heltidsbeskæftiget (for højst 1,5 heltidsbeskæftiget) gøres prohibitiv i den forstand, at enhver støtte bortfalder, hvis denne grænse overskrides ved investeringen.
For større bedrifter kan der fortsat ydes støtte til en udvidelse med 15 pct.
Også denne bestemmelse er prohibitiv.
I svinesektoren nedsættes grænsen for det antal pladser, der kan opnå støtte fra 1.000 til 500. Denne grænse vil blive reduceret til 400 pladser i 1987. Reglerne for 1988 og 1989 vil blive fastsat efter en særlig procedure, hvorefter Kommissionen, hvis der ikke opnås enighed i Rådet, indfører et prohibitivt loft på mellem 600 og 800 pladser.
For sammenslutninger af bedrifter er der fastsat særlige grænser på henholdsvis 120 køer og 1500 pladser til svin.
Der gælder fortsat regler om, at der ikke som led i en forbedringsplan kan ydes støtte til visse investeringer (jord, levende svin, fjerkræ samt slagtekalve).
Ovenstående staldpladsgrænser gælder kun for investeringer, som medfører kapacitetsudvidelser.
e.
Medlemsstaterne kan ligesom under den gældende ordning yde støtte til regnskabsføring.
Støtten skal fastsættes inden for et interval på 700 til 1.050 ECU (5.900 til 8.800 kr.) fordelt over mindst 4 år.
f.
Der kan fortsat ydes igangsætningsstøtte til visse former for samarbejde mellem bedrifter.
Støtten udgør højst 15.000 ECU (ca.
 126.000 kr.) pr. anerkendt sammenslutning.
g.
Medlemsstaterne kan på nærmere betingelser yde en igangsætningsstøtte til vikarordninger til dækning af udgifterne til deres administration.
Støtten udgør 12.000 ECU (ca. 101.000 kr.) pr. vikar.
h.
Medlemsstaterne kan som noget nyt yde igangsætningsstøtte til oprettelse af driftskonsulentordninger.
Støtten udgør i dette tilfælde 12.000 ECU pr. konsulent.
Alternativt hertil kan ydes en igangsætningsstøtte til indførelse af driftsledelse for jordbrugere, som benytter sig af driftskonsulentordninger.
Støtten kan i dette tilfælde højst udgøre 500 ECU (ca. 4.200 kr.) fordelt over mindst to år.
i.
Som anført ovenfor, ændrer og erstatter forordningen delvis bjergdirektivet, idet direktivets områdebestemmelser opretholdes, mens forordningen optager direktivets støttebestemmelser.
Områder med særlige ulemper, jfr. art. 3, stk. 5 i dir. 75/268/EØF, kan fremover udgøre indtil 4 pct. af en medlemsstats areal mod hidtil 2,5 pct.
j.
Medlemsstaterne kan yde støtte til visse skovbrugsforanstaltninger på jordbrugsbedrifter.
Det drejer sig om støtte til følgende foranstaltninger (støtteberettigede maksimumsbeløb i parentes):
- tilplantning (1.400 ECU pr. ha eller ca. 12.000 kr.), - læplantning (300 ECU pr. ha eller ca. 2.500 kr.), - brandbælter og branddamme (90 ECU pr. ha eller ca. 750 kr.) og - skovveje (14.400 ECU pr. km eller ca. 121.000 kr.).
Det støtteberettigede investeringsbeløb kan ikke overstige 40.000 ECU pr. bedrift (ca. 336.000 kr.) og 10.000 ECU for forbedringsinvesteringer (ca. 84.000 kr.).
Inden for en grænse på 80 pct. af disse beløb ved tilplantning og 60 pct. ved de øvrige foranstaltninger ydes refusion af fonden med 25 pct. af de af medlemsstaten afholdte udgifter.
Det fremgår i øvrigt ikke klart af RFO 797 om ovennævnte liste over skovbrugsforanstaltninger er udtømmende.
k.
Foruden en fortsættelse af den hidtil gældende støtte til videreuddannelse af jordbrugere i forbindelse med kortere kurser, kan medlemsstaterne yde støtte til supplerende uddannelseskurser, som skal have en varighed på mindst 150 timer.
l.
Fonden kan finansiere gennemførelsen af demonstrationsprojekter (pilotprojekter), som skal vise jordbrugerne mulighederne i produktionssystemer, -metoder og -teknikker, der svarer til målsætningen i forbedringsplanordningen.
m.
Udover støttebestemmelserne indeholder RFO 797 en række bestemmelser om forbud mod national støtte.
Disse bestemmelser er, i forhold til de i det gældende direktiv 72/159/EØF (art. 14) fastsatte, ændret på følgende punkter:
1) National støtte, som ikke opfylder betingelserne vedrørende forbedringsplaner, må højst udgøre 75 pct. af fællesskabsstøtten.
Dette gælder dog ikke for støtte i forbindelse med energiøkonomiske foranstaltninger, miljøbeskyttelse og -forbedring samt grundforbedring.
 2) National støtte skal opfylde betingelserne nævnt under d. ovenfor.
 Dette gælder dog ikke støtte til:
- investeringer i æg- og fjerkræsektoren, som er nødvendige for at opfylde nationale miljøkrav.
Det er en betingelse, at investeringerne ikke medfører en udvidelse af produktionen, - køb af besætning, når der ikke er tale om første anskaffelse, bortset fra køb af svin, fjerkræ og slagtekalve.
3) Forordningens forbudsbestemmelser gælder ikke for - driftskreditter med rentetilskud, hvis løbetid ikke overstiger et produktionsår, - støtte til køb af handyr til avl og - garantier for optagne lån, herunder renter af disse.
4) Med henblik på opretholdelse af det naturlige miljø og for at sikre landbrugerne en rimelig indkomst kan medlemsstaterne inden for visse grænser indføre særlige nationale støtteordninger i miljømæssigt følsomme områder.
n.
Landbrugsfonden refunderer som hovedregel 25 pct. af medlemsstatens udgifter efter forordningen.
For nærmere definerede, tilbagestående områder, først og fremmest i middelhavsområdet, forhøjes refusionen dog til 50 pct.
Dette gælder også for den særlige støtte til yngre jordbrugere nævnt under pkt. b. og c.
o.
Medlemsstaterne har 6 måneder fra ikrafttrædelsen af forordningen den 1. april 1985 til at sætte de nødvendige foranstaltninger i kraft.
Samtidig forlænger forordningen de gældende strukturdirektiver, indtil de nationale gennemførelsesbestemmelser er sat i kraft.
Forlængelsen gælder dog kun til 30. september 1985.
Da RFO 797/85 ikke optager ophørsdirektivet og afsnit I i vejledningsdirektivet om støtte til erhvervs- og samfundsmæssig vejledning (ES-vejledning), bortfalder disse ordninger fra gennemførelsen af national lovgivning senest ovennævnte dato.
Tilsvarende udløber det med moderniseringsdirektivet indførte tilskud ved omstilling til okse- og fårekødsproduktion.
De gældende lempeligere bestemmelser om støtte i svinesektoren og mælkesektoren fastsat i henholdsvis RFO 1945/81 og RFO 1946/81 er ophævet fra 1. april 1985. RFO 797/85 udløber 31. december 1994.
 3. De gældende støtteordninger.
a.
Moderniseringsstøtte.
Der henvises til pkt. 3 og 4 side 4-6 i bemærkningerne til L 234 af 26. maj 1982.
Den i pkt. 4 i disse bemærkninger omtalte undersøgelse, som Statens Jordbrugsøkonomiske Institut foretog i 1979, er på grundlag af regnskabsstatistikken for heltidsbedrifter videreført til 1983/84.
Disse regnskaber viser nu en arbejdsindkomst for bedrifter med moderniseringsstøtte, som er på højde med indkomsten for de øvrige heltidsbedrifter.
Resultaterne af denne undersøgelse er behæftet med nogen usikkerhed.
Landbrugsministeriet har i 1985 iværksat en mere dybgående undersøgelse af virkningerne af moderniseringsstøtteordningen.
Undersøgelsen er et led i en samlet undersøgelse af landbrugets støtteordninger, som forestås af Statens Jordbrugsøkonomiske Institut.
Undersøgelsens resultater foreligger endnu ikke.
Der er indtil 31. august 1985 godkendt 16.411 ansøgninger om moderniseringsstøtte og udbetalt 1,6 mia. kr. i rentetilskud.
 Ansøgningerne (indgivne) fordeler sig således på de enkelte år:
Gennemsnit 1974-1979 1980 1981 1982 1983 1984 1985 (1/9) 2.674 577 214 347  

 1.077 456 153 Tabellen viser en afmatning i udnyttelsen af ordningen.
 Der er godkendt investeringer på i alt 6,7 mia. kr. efter ordningen.
 Fordelingen af investeringerne fremgår af tabel 1.
Tabel 1. Planlagte investeringer i forbindelse med godkendte udviklingsplaner fordelt på investeringsart og ansøgningsår.
Efter den i 1982 indførte særlige tilskudsordning for yngre jordbrugere er godkendt 840 ansøgninger, og der er udbetalt 20 mill. kr. i støtte fordelt på 90 ansøgere i 1983, 256 ansøgere i 1984 og 124 ansøgere i 1985 (1/8).
Der har været meget lille interesse for omstillingspræmie i forbindelse med omstilling til kødproduktion efter kapitel 3 i den gældende lov.
Der er således kun udbetalt præmie på 0,8 mill. kr.
 til 28 ansøgere.
Efter kapitel 4 har 60 foreninger modtaget 1,2 mill. kr. i støtte til igangsætning af vikarordninger.
Der er i perioden udbetalt 35,2 mill. kr. i støtte til regnskabsføring til 12.686 ansøgere.
Efter kapitel 2 i den gældende lov er pr. 31. december 1984 ydet samlede garantier for 27 mill. kr. til 181 ansøgere, og staten har overtaget fordringer på i alt 4,2 mill. kr.
Garantiordningen har fået stigende betydning og har særlig været udnyttet i gartnerisektoren.
Der er for samtlige ordninger modtaget en EF-refusion på i alt 347,6 mill. kr. indtil 31. december 1984.
b.
Erhvervs- og samfundsmæssig vejledning.
 Denne ordning har været baseret på afsnit I i vejledningsdirektivet.
Som nævnt ovenfor ophører denne ordning efter overgangsbestemmelserne i RFO 797/85, når nationale gennemførelsesbestemmelser er sat i kraft.
Lov nr. 131 af 27.
marts 1985 om ændring af lov om tilskud til den landøkonomiske konsulentvirksomhed viderefører ordningen med erhvervs- og samfundsmæssig vejledning her i landet.
c.
Videreuddannelse af jordbrugere.
Efter arbejdsministeriets lovgivning er der under afnit II i vejledningsdirektivet gennemført videreuddannelse af jordbrugere på specialarbejderskolerne i perioden 1975-84. I alt 1875 jordbrugere har modtaget støtte efter denne ordning.
Der er i denne forbindelse afholdt udgifter på 16,6 mill. kr., og EUGFL har refunderet 25 pct. heraf.
Efter lov nr. 703 af 22. december 1982 om tilskud til efteruddannelse inden for jordbrugserhvervene er der under jordbrugsdirektoratet gennemført jordbrugsfaglige efteruddannelseskurser i 1983 og 1984 for henholdsvis 63 og 565 jordbrugere, til en samlet refusionsberettiget udgift på 1,2 mill. kr.
De to nævnte ordninger vil blive fortsat, idet der foreligger den fornødne hjemmel i den gældende lovgivning.
L nr. 703 udløber imidlertid 31. december 1986.
 4. Gennemførelsen af de øvrige foranstaltninger i RFO 797/85.
Selv om bestemmelserne har form af en forordning, har forordningen en sådan karakter (rammeforordning), at dens gennemførelse kræver lov.
Det er regeringens hensigt at gennemføre de under pkt. a og c nævnte ordninger, som derfor er omfattet af lovforslaget.
Den under pkt. b nævnte etableringsstøtte til yngre jordbrugere er gennemført med den af folketinget den 29. marts 1985 vedtagne lov om statsgaranti med rentetilskud m.m. ved udlån til yngre jordbrugere.
Med hensyn til gennemførelsen af den obligatoriske støtte til forbedringsplaner er det regeringens opfattelse, at man af administrative grunde og som følge af, at ordningen er indarbejdet og velkendt, skal følge hovedprincipperne i den gældende ordning.
Det overvejes dog at yde støtten til forbedringsplaner i form af et kapitaltilskud, som vil blive udbetalt i rater, jfr.
 bemærkningerne til lovforslagets enkelte bestemmelser.
På baggrund af erfaringerne fra de senere års økonomiske krise i landbruget, særlig i forbindelse med administrationen af gældssaneringsordningen, vil et betydeligt antal landmænd i den kommende 10-årsperiode få behov for at foretage investeringer for at kunne opretholde indkomsten.
Det er regeringens opfattelse, at RFO 797's bestemmelser om støtte til investeringer med henblik på en stabilisering af indkomsten, jfr. pkt. a ovenfor, vil kunne medvirke hertil.
Denne foranstaltning er derfor medtaget i lovforslaget.
Det er desuden hensigten at fortsætte den gældende garantiordning i forbindelse med forbedringsplaner.
Støtten til regnskabsføring har hidtil haft hjemmel i lov nr. 292 af 14. juni 1974 om tilskud til fremme af regnskabsføring i jordbrugsbedrifter. Ændringerne i EF-reglerne vil kræve en mindre tilpasning i loven, jfr. bemærkningerne til lovforslagets enkelte bestemmelser.
Støtte til samarbejde mellem jordbrugsbedrifter (pkt. f) vil, efter at støtten til igangsætning af vikarordninger er blevet skilt ud i en særlig bestemmelse (pkt. g), næppe være af særlig interesse.
Det forudses dog, at ordningen i givet fald vil kunne have interesse for bl.a. visse former for maskinsamarbejde.
Igangsætningsstøtte til vikarordninger forventes på baggrund af, at der er oprettet vikarordninger over hele landet dækkende landbrugssektoren, jfr. ovenfor, ikke at få nogen særlig betydning fremover.
Der kan dog blive tale om oprettelse af vikarordninger, der dækker specielle produktioner.
Lovforslaget omfatter ikke forordningens bestemmelser om driftsvejledning i form af igangsætningsstøtte enten til driftskonsulentordninger eller til jordbrugere, som benytter sig af driftskonsulentordninger (pkt. h ovenfor). Driftsvejledning af jordbrugere har eksisteret her i landet i en lang årrække, og statstilskud hertil ydes efter lov om støtte til den landøkonomiske konsulentvirksomhed.
De i forordningen omtalte støtteformer på konsulentområdet må ses i sammenhæng med den allerede etablerede tilskudsordning.
Spørgsmålet om eventuel indførelse af en af disse nye støtteformer vil blive taget op i forbindelse med igangværende overvejelser om ændringer i den eksisterende konsulenttilskudsordning.
De af forordningen omhandlede skovbrugsforanstaltninger (pkt. j) har delvis hjemmel i den gældende læplantningslov (lov nr. 245 af 12.
 maj 1976, som ændret ved lov nr. 127 af 25. marts 1981).
Derimod har man ikke fundet de gældende støttebestemmelser vedrørende skovbrug (hovedsagelig skovstøtteloven, lov nr. 476 af 14.
september 1977 om tilskud til produktions- og beskæftigelses- og miljøfremmende foranstaltninger i det private skovbrug) hensigtsmæssige som lovgrundlag for de øvrige skovbrugsforanstaltninger i RFO 797. For det første er sigtet i skovstøtteloven et andet, og for det andet er såvel foranstaltningerne som beregningsgrundlaget for tilskud væsentligt forskelligt i skovstøtteloven og i forordningen.
I øvrigt er spørgsmålet omkring støtteordninger inden for skovbruget under overvejelse i det af landbrugsministeren nedsatte skovpolitiske udvalg.
Det er ikke regeringens opfattelse, at man for tiden skal gøre brug af bestemmelserne i afsnit III i RFO 797 om særlige foranstaltninger til fordel for landbrug i bjergområder og i visse ugunstigt stillede områder (bjergdirektivet). Hvis det på et senere tidspunkt skulle findes formålstjenligt at udnytte disse bestemmelser, er der i § 1, stk. 1, i lovforslaget hjemmel hertil.
De under k nævnte bestemmelser om støtte til supplerende uddannelseskurser for jordbrugere er der hjemmel til at udnytte efter undervisningsministeriets lovgivning.
 5. Lovforslagets statsfinansielle virkninger.
En fuldstændig gennemførelse af lovens foranstaltninger forventes at medføre de i tabel 2 anførte udgifter.
For forbedringsplanernes vedkommende er beregningerne foretaget ud fra en forventet tilgang på 2.500 ansøgere i 1986 faldende til 2.000 ansøgere i det følgende år.
Andelen af yngre jordbrugere forventes at falde fra nu 46 pct. til 35 pct. fra 1987 og fremover, fordi tidligere ansøgere i stigende omfang vil gøre brug af ordningen.
Det årlige antal ansøgere er skønsmæssigt fastsat på grundlag af to modsat rettede tendenser.
På den ene side vil de lempede adgangsbetingelser og det forhold, at de i perioden 1974-84 godkendte planer efter L 222 igen vil kunne få støtte og fremtidige ansøgere vil kunne opnå støtte flere gange, medføre en forøgelse i tilgangen af ansøgninger.
På den anden side vil nedsættelsen af antallet af heltidsbeskæftigede fra 3 til 2, det nedsatte maksimumsbeløb og særligt begrænsningerne i de for Danmark vigtigste sektorer, kvæg og svin, medføre en nedgang i antallet af ansøgere.
Den faktiske udnyttelse af ordningen vil under alle omstændigheder afhænge stærkt af investeringsklimaet i jordbruget.
De to former for igangsætningsstøtte forventes, som nævnt ovenfor, udnyttet i mindre omfang.
Udgifterne til skovbrugsforanstaltninger er baseret på en forventet, tilskudsberettiget tilplantning af 500 ha om året.
De anførte udgifter er brutto, idet fonden med et års forsinkelse refunderer 25 pct., for det særlige tilskud til yngre jordbrugere, dog 50 pct.
Nettoudgiften til skovbrugsforanstaltninger vil som helhed ikke kunne beregnes ud fra tabellen, fordi der kan forventes en yderligere refusionsindtægt på knap 2 mill. kr. af de nu nationalt finansierede udgifter til læplantning efter loven herom.
De totale udgifter efter lovforslaget skønnes ikke at gå ud over de udgifter, som er optaget på finansloven for 1986 og de efterfølgende BO-år.
 6. Lovforslagets administrative konsekvenser.
Lovforslaget vil kunne administreres inden for det eksisterende administrative apparat og vil ikke få konsekvenser for kommunernes administration.
Der skønnes dog at være behov for udgifter til EDB i forbindelse med oprettelse af et nyt register og visse programændringer på i alt 500.000 kr.
Registret vil også komme til at omfatte administration, herunder refusionsopgørelser til EUGFL vedrørende lov om statsgaranti og rentetilskud m.m. ved udlån til yngre jordbrugere.
Den årlige merudgift til administration anslås foreløbig til 300.000 kr.
Ovennævnte udgifter vil blive afholdt af de til ordningen bevilgede midler.
 7. Lovforslaget (L 236) er notificeret for EF-Kommissionen.
 8. Høring.
Lovforslaget har været forhandlet med De danske Landboforeninger, Danske Husmandsforeninger, Dansk Erhvervsgartnerforening og Dansk Skovforening.
Bemærkninger til lovforslagets enkelte bestemmelser Til § 1 Til stk. 1 Bestemmelsen svarer til bestemmelsen i § 1 i lov nr. 595 af 22.
december 1972 om administration af det europæiske økonomiske fællesskabs forordninger om markedsordninger for landbrugsvarer m.v.
Bestemmelsen giver ministeren en generel hjemmel til ved bekendtgørelse at fastsætte nærmere regler om gennemførelsen af RFO 797/85 og tilsvarende forordninger, og den åbner mulighed for at indarbejde ændringer af RFO 797, der efter en bestemmelse i art. 23, stk. 2 vil blive taget op til revision efter 5 år.
Til stk. 2 RFO 797 åbner, som nævnt i de almindelige bemærkninger, mulighed for fællesskabsfinansieret støtte til energiøkonomiske investeringer og til miljøinvesteringer i forbindelse med bedriftsforbedringsplaner.
Visse sådanne foranstaltninger vil kunne opnå støtte efter lovgivning under energiministeren eller miljøministeren.
Med bestemmelsen gives der hjemmel til at koordinere disse støtteordninger mellem de respektive ministre, samt til at de pågældende ministre ved bekendtgørelser kan fastsætte nærmere regler.
Støtte til miljøinvesteringer vil kun blive ydet, når disse investeringer påviseligt vil kunne føre til en nedsættelse af produktionsomkostningerne eller til en forbedring af arbejdsvilkårene.
Der vil efter aftale med miljøministeren ved bekendtgørelse kunne fastsættes krav om, at visse miljøforskrifter i den af Folketinget vedtagne NPO-handlingsplan skal være opfyldt inden indgivelse af ansøgning om en forbedringsplan efter stk. 1, jfr. § 5, eller senest samtidig med gennemførelsen af denne.
Til § 2 Til stk. 1 Bestemmelsen svarer til § 1 i den gældende lov, men kravet om låneoptagelse er bortfaldet.
Tilskuddet vil efter landbrugsministerens bestemmelse kunne ydes enten som et rentetilskud eller som et kapitaltilskud, jfr. § 9, stk. 2, nr. 3.
Til stk. 2 Bestemmelsen svarer til formålsbestemmelsen i RFO 797, art. 3, stk.
1. Der åbnes mulighed for støtte til de i paragraffen nævnte energi- og miljøforanstaltninger.
Der vil efter denne bestemmelse kunne ydes støtte til investeringer omfattet af forbedringsplaner også efter lovgivning under henholdsvis energi- og miljøministeren.
Til § 3 Bestemmelserne svarer til § 2 i den gældende lov.
Bestemmelsen i stk.
1, nr. 5, tilsikrer, at personer med betydelig formue eller meget betydelige, uudnyttede belåningsmuligheder kan udelukkes fra støtte.
Bestemmelsen, som må anses for at være i overensstemmelse med RFO 797, har ikke under moderniseringsordningen givet anledning til administrative problemer.
Den har kun været anvendt i et mindre antal tilfælde.
Det er regeringens opfattelse, at bestemmelsen bør opretholdes.
Det er hensigten at opretholde kravene til regnskabsføring uanset de med forordningen åbnede muligheder for at nedsætte disse krav.
Der er herved taget hensyn til sigtet med ordningen og niveauet for regnskabsføringen i Danmark.
Til stk. 2 Bestemmelsen i § 2, stk. 2, nr. 2 i den gældende lov er i overensstemmelse med forordningen bortfaldet og erstattet af den i forslaget i § 5, stk. 2, nr. 3 anførte bestemmelse.
Til § 4 Bestemmelsen svarer til § 3 i den gældende lov.
Til § 5 Til stk. 1 og 2 Bestemmelserne svarer til § 4, stk. 1 og 2 i den gældende lov, idet der er foretaget tilpasning til forordningens bestemmelser, jfr.
de almindelige bemærkninger.
Det er hensigten ved bekendtgørelse at fastsætte nærmere regler, som definerer den i nr. 2 nævnte væsentlige og varige forbedring af arbejdsindkomsten. 120 pct.-reglen i nr. 3, som ikke må forveksles med den gældende 120 pct.-regel, som omfatter udgangssituationen, jfr. § 2, stk. 2, nr.
2 i den gældende lov, kan gøre det nødvendigt at fremskrive referenceindkomsten på samme måde, som efter den gældende lov.
Bestemmelsen, hvorefter arbejdstiden er fastsat til 2100 timer er taget ud af loven, og arbejdstiden vil blive fastsat ved bekendtgørelse. Ændringen vil give mulighed for at tilpasse arbejdstiden efter udviklingen på arbejdsmarkedet.
Til stk. 3 Bestemmelsen er ny, jfr. de almindelige bemærkninger.
Det er hensigten ved bekendtgørelse at fastsætte nærmere regler, om hvilke krav der er nødvendige for at en plan kan anses for at føre til, at arbejdsindkomsten opretholdes.
Til stk. 4 Bestemmelsen svarer til § 4, stk. 3 i den gældende lov.
Der er ved bekendtgørelse fastsat regler om, at den sammenlignelige indkomst kan nedsættes med 5 pct. og i særlige tilfælde med yderligere 10 pct.
Som nævnt i de almindelige bemærkninger kan medlemsstaterne efter RFO 797 nedsætte referenceindkomsten yderligere.
Det er hensigten at fastsætte referenceindkomsten ved bekendtgørelse.
Til § 6 Bestemmelserne svarer til § 5 i den gældende lov.
Der er i RFO 797 fastsat yderligere regler om og betingelser for støtte til driftsfællesskaber.
Visse af disse regler vil ikke have betydning i Danmark.
Den hidtil gældende bestemmelse har næsten ikke været udnyttet, men det kan ikke udelukkes, at den vil blive anvendt i noget større omfang i fremtiden.
Efter forordningen skal medlemsstaten fastsætte de betingelser, som de sammensluttede bedrifter skal opfylde, navnlig:
- den retlige form, - korteste funktionstid, dog mindst seks år, - tilvejebringelse af indskudskapital, - medlemmernes deltagelse i driftsledelsen.
 Der vil blive fastsat nærmere regler herom i bekendtgørelse.
Til § 7 Bestemmelserne svarer til § 6 i den gældende lov, idet reglerne om indholdet af en forbedringsplan dog er taget ud af loven og vil blive fastsat ved bekendtgørelse.
Efter forordningen skal en forbedringsplan mindst indeholde:
- en redegørelse for udgangssituationen, - en redegørelse for situationen ved planens afslutning, udarbejdet på grundlag af et skønsmæssigt budget, - en oversigt over de planlagte foranstaltninger, navnlig over de planlagte investeringer.
Til § 8 Bestemmelsen svarer til § 7 i den gældende lov.
Til § 9 Til stk. 1 og 2 Det overvejes at yde støtten i form af kapitaltilskud, der udbetales i rater, jfr. pkt. 2, a. i de almindelige bemærkninger.
For at lette adgangen til at afpasse ordningens administration enten efter de til rådighed værende bevillinger, eller efter renteniveauet, eller for at give mulighed for at føre en selektiv investeringspolitik, vil tilskudsprocenten og udbetalingsperioden for tilskuddet blive fastsat ved bekendtgørelse.
Der åbnes samtidig mulighed for at ændre støtten, hvis EF-reglerne ændres, jfr. § 9, stk. 4 i den gældende lov.
Til stk. 3 Bestemmelsen er i overensstemmelse med art. 4, stk. 2 i forordningen, hvoraf det fremgår, at antallet af støtteberettigede heltidsbeskæftigede nedsættes fra 3 til 2.
Til kapitel 3 Kapitlet svarer til kapitel 1a i den gældende lov.
Tilskuddet er dog som nævnt i de almindelige bemærkninger i overensstemmelse med RFO 797 ændret fra 10 pct. af det tilskudsberettigede investeringsbeløb til 25 pct. af tilskuddet efter kapitel 2. Da tilskuddet efter kapitel 2 vil blive fastsat enten som et rentetilskud eller som et kapitaltilskud, og da det som hidtil er hensigten at yde det særlige tilskud til yngre jordbrugere som et kapitaltilskud, har bestemmelsen måttet ændres.
Tilskudsprocenten vil blive fastsat ved bekendtgørelse efter drøftelse med EF-Kommissionen.
Ved fastsættelsen af tilskudsprocenten vil der blive taget hensyn til den forventede fordeling af investeringerne mellem fast ejendom og andre investeringer, jfr. de almindelige bemærkninger.
Til kapitel 4 Ordningen svarer til den i kapitel 2 i den gældende lov omhandlede, men reglerne for garanti vil blive fastsat i bekendtgørelse.
Til kapitel 5 Bestemmelserne svarer til kapitel 4 i den gældende lov, men støtte til igangsætning af vikarordninger er i overensstemmelse med RFO 797 optaget i en særlig bestemmelse i kapitel 6. Efter forordningen vil kun sammenslutninger, som er oprettet efter 1.
april 1985 kunne opnå støtte.
I overensstemmelse med art. 10 i forordningen vil der i givet fald ved bekendtgørelse blive fastsat nærmere betingelser for anerkendelse af sammenslutninger, herunder om deres retlige form og om samarbejdet mellem deres medlemmer.
 Tilskudsbeløbet, som efter RFO 797 højst udgør 15.000 ECU pr.
 sammenslutning, vil blive fastsat ved bekendtgørelse.
Til § 16 Der vil ikke længere være behov for tekstanmærkningsproceduren.
Til kapitel 6 Der henvises til de almindelige bemærkninger.
I overensstemmelse med art. 11, stk. 3, i RFO 797 vil der i givet fald ved bekendtgørelse blive fastsat nærmere betingelser for anerkendelse af vikarordninger herunder:
- deres retlige form, - betingelserne i forbindelse med administration og regnskabsføring, - afløsningsformer, som kan omfatte afløsning af jordbrugeren, dennes ægtefælle eller en voksen medhjælper, - minimum for deres varighed, som skal være mindst 10 år og - minimum for antallet af tilsluttede jordbrugere.
Tilskudsbeløbet pr. vikar, som efter RFO 797 udgør højst 12.000 ECU pr. vikar, vil ligeledes blive fastsat i bekendtgørelse.
Beløbet skal efter forordningen fordeles på de fem første år, eventuelt gradvis faldende.
Til kapitel 7 Ordningen er ny.
Der henvises til de almindelige bemærkninger.
Til § 19 Til stk. 1 Som anført i de almindelige bemærkninger nævner RFO 797 de tilskudsberettigede skovbrugsforanstaltninger.
Da forordningen i art. 20, § 1, som tilskudsberettigede foranstaltninger på ikke udtømmende vis bl.a. anfører: »investering i forbedring af skovarealer, såsom anlæggelse af læhegn, brandbælter, vandreservoirer og af skovveje på bedrifterne.«, er det nødvendigt at fastlægge de tilskudsberettigede foranstaltninger endeligt i bekendtgørelse.
Til stk. 2 Betingelsen er i overensstemmelse med RFO 797.
Til stk. 3 Det er hensigten ved bekendtgørelse at fastsætte nærmere regler for de enkelte støtteforanstaltninger.
Administrationen af projektansøgninger agtes henlagt til jordbrugsdirektoratet, jfr.
 bemærkningerne til § 25.
Til stk. 4 Med denne bestemmelse er der hovedsagelig tænkt på skovlovens bestemmelser om gentilplantning af fredskovspligtige arealer, af hvilke der findes mange på landbrugspligtig jord, men også eventuelle andre pligtige arbejder f.eks. i henhold til privatvejsloven vil kunne komme på tale.
Sådanne arbejder vil der ikke kunne ydes tilskud til.
Til § 21 Bestemmelsen svarer til § 19a i den gældende lov.
Som følge af forordningens gyldighedsperiode på 10 år og med henblik på den mulighed, at der kan dukke nye forhandlingsberettigede organisationer op, vil det være hensigtsmæssigt, at andre organisationer end de i stk. 2 nævnte kan afgive udtalelse om godkendelse af de i stykket nævnte personer.
Til § 23 Det er hensigten at henlægge beføjelserne efter loven til jordbrugsdirektoratet, jfr. § 20 i den gældende lov.
Som noget nyt kan landbrugsministeren bestemme, at direktoratets afgørelser ikke kan indbringes for anden administrativ myndighed. Ændringen må ses som et led i regeringens moderniseringsprogram.
Til § 24 Bestemmelsen svarer til § 21 i den gældende lov, jfr. bemærkningerne til § 1 og § 2 om støtte efter lovgivning under andre ministre.
Som anført under pkt. 1, a. i de almindelige bemærkninger vil der efter RFO 797 kunne ydes supplerende støtte til den samme bedrift.
Der vil f.eks. på visse betingelser kunne ydes støtte til en forbedringsplan på en bedrift, som tidligere har modtaget støtte til en moderniseringsplan efter L 222. Der vil ved bekendtgørelse blive fastsat nærmere regler herom, herunder om hvilke krav der stilles til planer, som er godkendt under den gældende lov.
1) EF-Tidende nr.
L 93 af 30. marts 1985, s. 1-18.
Til § 25 Bestemmelsen svarer til § 22 i den gældende lov.
Til § 26 Bestemmelserne svarer til § 23 i den gældende lov.
Der er foretaget en opdeling, således at de generelle sanktionsbestemmelser er samlet i stk. 1, medens sanktionsbestemmelser, som vedrører forbedringsplaner, er samlet i stk. 2. Bestemmelsen i stk. 1, nr.
1 er dog udstrakt til alle jordbrugsbedrifter, som har modtaget støtte efter loven og vil derfor også omfatte ansøgere efter kapitel 7 og 8.
Til § 27 Bestemmelsen svarer til § 24 i den gældende lov.
Til § 28 Som anført i de almindelige bemærkninger er støtte til regnskabsføring efter moderniseringsdirektivet (dir. 72/159/EØF) gennemført ved særlig lov (Lov nr. 292 af 14. juni 1974 om tilskud til fremme af regnskabsføring i jordbrugsbedrifter). Som følge af, at direktivet erstattes af RFO 797, må der foretages den i paragraffen anførte tilpasning.
Til § 29 Til stk. 2 L 222 finder kun anvendelse inden for de begrænsninger, som efter artikel 32 i forordningen gælder for ansøgninger indgivet efter den 1. april 1985. Af disse begrænsninger har særlig reglerne om støtte i mælke- og svinesektoren betydning for Danmark, jfr. de almindelige bemærkninger.
Direktiv 159 udløber, som anført i de almindelige bemærkninger, den 30. september 1985. Der vil derfor ikke kunne bevilges støtte på grundlag af ansøgninger indgivet efter denne dato.
