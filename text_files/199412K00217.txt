Nr LSF 217 Forslag til Lov om ændring af retsplejeloven (Oprettelse af et  

 procesbevillingsnævn m.v.) Fremsat af Justitsministeren (Bjørn Westh) den 6. april 1995 Vedtaget ved tredjebehandling den 2. juni 1995 Lov nr. 390 af 14/06/1995 § 1 I lov om rettens pleje, jf. lovbekendtgørelse nr. 905 af 10. november  

 1992, som senest ændret ved lov nr. 143 af 8. marts 1995 og lov nr. 209 af  

 29. marts 1995, foretages følgende ændringer:
 1. I § 2, stk. 1, ændres »14« til:  

 »15«.
 2. Efter § 21 a indsættes som kapitel 1 a:
»Kapitel 1 a Procesbevillingsnævnet § 22. Procesbevillingsnævnet behandler ansøgninger om meddelelse  

 af anden- og tredjeinstansbevilling efter regler i denne lov og anden  

 lovgivning.
§ 23. Nævnet består af 5 medlemmer, en højesteretsdommer  

 (formand), en landsdommer, en byretsdommer, en advokat med møderet for  

 Højesteret og en universitetslærer i retsvidenskab eller en anden jurist med  

 særlig videnskabelig uddannelse.
Beskikkelsen af de fire førstnævnte  

 medlemmer sker efter indstilling til justitsministeren fra henholdsvis  

 Højesteret, landsretterne, Den danske Dommerforening og Advokatrådet.
Kongen  

 beskikker efter indstilling fra justitsministeren medlemmerne for en periode  

 på to år.
Et medlem har ret til genbeskikkelse for yderligere to år.  

 Herudover kan genbeskikkelse ikke finde sted.
Stk. 2. Der beskikkes en eller flere suppleanter for hvert af  

 nævnets medlemmer.
Stk. 1 finder tilsvarende anvendelse.
§ 24. Nævnets medlemmer kan kun afsættes efter de regler, der  

 gælder for dommere.
Et medlem udtræder, når betingelserne for medlemmets  

 beskikkelse bortfalder.
 § 25. Procesbevillingsnævnet fastsætter selv sin forretningsorden.
 Stk. 2. Der kan i forretningsordenen fastsættes regler om  

 indhentning og videregivelse af oplysninger til brug ved sagernes behandling.  

 Der kan endvidere bl.a. fastsættes bestemmelser om skriftlig votering og om,  

 at formanden kan træffe visse nærmere bestemte afgørelser på nævnets vegne,  

 eller at sager kan afgøres af tre af nævnets medlemmer, nemlig en dommer, en  

 advokat og en universitetslærer.
 § 26. Procesbevillingsnævnet offentliggør hvert år en beretning om  

 sin virksomhed.
 Stk. 2. Til Procesbevillingsnævnet knyttes et sekretariat.
§ 27. Såfremt en offentlig myndighed i medfør af § 252, stk. 2, er  

 indtrådt i en sag til fordel for en af sagens parter eller agter at gøre  

 dette, kan myndigheden ved skriftlig erklæring støtte partens ansøgning til  

 Procesbevillingsnævnet.« § 22 bliver herefter § 28.
 3. I § 368, stk. 1, 2. pkt., ændres  

 »justitsministerens« til: »Procesbevillingsnævnets«:
 4. § 368, stk. 2, affattes således:
»Stk. 2. Procesbevillingsnævnet kan meddele tilladelse til  

 anke af domme, der er omfattet af stk. 1, 2. pkt., hvis sagen er af  

 principiel karakter eller særlige grunde i øvrigt taler derfor.
Ansøgning om  

 tilladelse skal indgives til nævnet inden 4 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden 1 år efter afsigelsen.« 5. § 368, stk. 5, affattes således:
»Stk. 5. Bestemmelser om sagsomkostninger og processuelle  

 straffe i domme, som er afsagt af en landsret eller af Sø- og Handelsretten i  

 København, kan kun ankes særskilt til Højesteret med tilladelse fra  

 Procesbevillingsnævnet.
Bestemmelserne i § 371 finder tilsvarende  

 anvendelse.« 6. § 371 affattes således:
» § 371. Domme, der er afsagt af en landsret som 2. instans,  

 kan ikke ankes.
Procesbevillingsnævnet kan dog meddele tilladelse til  

 prøvelse i 3. instans, hvis sagen er af principiel karakter.
Stk. 2. Ansøgning om tilladelse efter stk. 1, 2. pkt., skal  

 indgives til Procesbevillingsnævnet inden 8 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden 1 år efter afsigelsen.« 7. § 372, stk. 2, affattes således:
»Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 368, stk. 2, eller § 371, inden 4 uger  

 efter, at tilladelsen er meddelt ansøgeren.
Indleveres stævningen senere,  

 afvises anken.
Ankeinstansen kan dog undtagelsesvis tillade anke indtil 1 år  

 efter dommens afsigelse.
Stævningen skal i så fald indleveres inden 4 uger  

 efter tilladelsens meddelelse.
Bestemmelserne i § 398 finder tilsvarende  

 anvendelse ved behandlingen af ansøgning om tilladelse til anke efter  

 fristens udløb.
Landsrettens afgørelse kan kun indbringes for Højesteret  

 efter reglerne i § 392, stk. 2.« 8. § 389, stk. 2, ophæves, og i stedet indsættes:
»Stk. 2. Kendelser og beslutninger om sagsomkostninger, der  

 er fastsat til højst 10.000 kr., kan ikke kæres.
Procesbevillingsnævnet kan  

 dog give tilladelse til kære, hvis særlige grunde taler derfor.
Stk. 3. Ansøgning om kæretilladelse efter stk. 2 skal indgives til  

 Procesbevillingsnævnet inden 2 uger efter, at afgørelsen er truffet.
Nævnet  

 kan dog undtagelsesvis give tilladelse, hvis ansøgningen indgives senere, men  

 inden 6 måneder efter, at afgørelsen er truffet.« Stk. 3 bliver herefter stk. 4.
 9. § 391, stk. 2, affattes således:
»Stk. 2. Procesbevillingsnævnet kan give tilladelse til kære  

 af bestemmelser i domme om sagsomkostninger, der efter stk. 1 ikke kan  

 påkæres, hvis særlige grunde taler derfor.
Bestemmelserne i § 389, stk. 3,  

 finder tilsvarende anvendelse.« 10. § 392, stk. 2, affattes således:
»Stk. 2. Procesbevillingsnævnet kan give tilladelse til kære  

 af de i stk. 1 nævnte afgørelser, hvis kæren vedrører spørgsmål af principiel  

 karakter.
Ansøgning om kæretilladelse skal indgives til nævnet inden 2 uger  

 efter, at afgørelsen er truffet.
Procesbevillingsnævnet kan dog  

 undtagelsesvis give tilladelse, hvis ansøgning indgives senere, men inden 6  

 måneder efter, at afgørelsen er truffet.« 11. § 394, stk. 2, affattes således:
»Stk. 2. Kære skal ske inden kærefristens udløb eller, hvis  

 der er meddelt tilladelse efter § 389, § 391 eller § 392, inden 2 uger efter,  

 at tilladelsen er meddelt ansøgeren.
Iværksættes kære senere, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 6 måneder efter afgørelsen.
Kæreskriftet skal i så fald  

 indleveres inden 2 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandling af ansøgning om tilladelse til  

 kære efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« 12. I § 469, stk. 4, 2. pkt., ændres  

 »justitsministeren« til: »retten«.
 13. § 475, stk. 1, 3. pkt., ophæves, og i stedet indsættes  

 som 4. pkt.:
»Bestemmelserne i § 372, stk. 2, 3.-7. pkt., finder tilsvarende  

 anvendelse.« 14. § 503, stk. 2 og 3, ophæves.
 15. § 584, stk. 2, ophæves, og i stedet indsættes:
»Stk. 2. Afgørelser om udlæg for krav, der har en økonomisk  

 værdi af højst 10.000 kr., kan ikke kæres.
Procesbevillingsnævnet kan dog  

 give tilladelse til kære, hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 4 uger efter afgørelsen.
Nævnet kan dog  

 undtagelsesvis meddele tilladelse, hvis ansøgning indgives senere, men inden  

 1 år efter afgørelsen.« Stk. 3 bliver herefter stk. 4.
 16. Efter § 584 indsættes:
» § 584 a.
Fogedrettens afgørelser om omkostninger, der er  

 fastsat til mere end 10.000 kr., kan særskilt kæres.
 Stk. 2. Procesbevillingsnævnet kan meddele tilladelse til kære af  

 fogedrettens afgørelse om omkostninger, der efter stk. 1 ikke kan påkæres,  

 hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 2 uger efter afgørelsen.
Nævnet kan dog  

 undtagelsesvis meddele tilladelse, hvis ansøgningen indgives senere, men  

 inden 6 måneder efter afgørelsen.« 17. § 585 affattes således:
 » § 585. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren  

 vedrører spørgsmål af principiel karakter.
Stk. 2. Ansøgning om kæretilladelse skal indgives til  

 Procesbevillingsnævnet inden 8 uger, i auktionssager dog inden 4 uger efter  

 afgørelsen.
I andre sager end auktionssager kan nævnet dog undtagelsesvis  

 meddele tilladelse, hvis ansøgning indgives senere, men inden 1 år efter  

 afgørelsen.« 18. I § 586, stk. 2, ændres »§ 585« til: »§  

 584, stk. 2 og 3, § 584 a, stk. 2 og 3, eller § 585«.
 19. § 586, stk. 4, affattes således:
»Stk. 4. Iværksættes kære efter fristens udløb, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 1 år, i auktionssager dog indtil 6 måneder efter afgørelsen.  

 Kæreskriftet skal i så fald indleveres inden 4 uger efter tilladelsens  

 meddelelse.
Bestemmelserne i § 398 finder tilsvarende anvendelse.  

 Landsrettens afgørelse kan kun indbringes for Højesteret efter reglerne i §  

 392, stk. 2.« 20. § 661, stk. 3, affattes således:
»Stk. 3. Landsretten kan dog undtagelsesvis tillade kære  

 indtil 6 måneder efter, at beslutningen er taget eller kendelsen afsagt.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 21. § 662, stk. 3, affattes således:
»Stk. 3. Landsretten kan dog undtagelsesvis tillade anke  

 indtil 1 år efter, at afgørelsen er truffet eller skiftet er afsluttet.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 22. I § 665, stk. 1, 2. pkt., ændres  

 »Justitsministeren« til: »Procesbevillingsnævnet«.
 23. I § 665, stk. 3, 2. pkt., ændres »stk. 1, 3. pkt.,  

 og stk. 2« til: »stk. 2«.
 24. § 962, stk. 3 og 4, affattes således:
»Stk. 3. Procesbevillingsnævnet kan tillade anke af domme,  

 der efter stk. 2 ikke kan indbringes for højere ret, hvis sagen er af  

 principiel karakter eller særlige grunde i øvrigt taler derfor.
Ansøgning om  

 anketilladelse skal indgives til Procesbevillingsnævnet inden 2 uger efter  

 dommens afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Nævnet kan dog undtagelsesvis  

 meddele tilladelse, hvis ansøgning indgives senere, men inden 1 år efter  

 dommens afsigelse.
Under tilsvarende betingelser kan Procesbevillingsnævnet  

 tillade anke af de i stk. 2, 3. pkt., nævnte afgørelser.
Stk. 4. Når en ansøgning efter stk. 3 er indgivet til  

 Procesbevillingsnævnet, kan landsrettens præsident bestemme, at fuldbyrdelsen  

 skal udsættes eller standses.
Dette sker i hvert fald, når anke  

 tillades.« 25. I § 963, stk. 3, litra c, ændres  

 »justitsministeren« til: »Procesbevillingsnævnet«.
 26. § 966, stk. 1, affattes således:
»Landsrettens dom i en ankesag kan ikke ankes.
Procesbevillingsnævnet  

 kan dog meddele tilladelse til anke, hvis sagen er af principiel karakter  

 eller særlige grunde i øvrigt taler derfor.
Ansøgning om anketilladelse skal  

 indgives til Procesbevillingsnævnet inden 2 uger efter dommens afsigelse.  

 Hvis det er tiltalte, der vil anke, beregnes fristen efter bestemmelserne i §  

 963, stk. 3, litra a.
Nævnet kan dog undtagelsesvis meddele tilladelse, hvis  

 ansøgning indgives senere, men inden 1 år efter dommens afsigelse.« 27. § 968, stk. 3, affattes således:
»Stk. 3. I sager, hvor anke kræver tilladelse efter § 966,  

 kan kæremål af en part kun rejses med tilladelse af Procesbevillingsnævnet.  

 Reglerne om tilladelse til anke finder tilsvarende anvendelse.« 28. § 973 affattes således:
» § 973. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren angår  

 spørgsmål af principiel karakter eller særlige grunde i øvrigt taler derfor.  

 Ansøgning om kæretilladelse skal indgives til Procesbevillingsnævnet inden 2  

 uger efter kendelsens afsigelse eller, hvis det er tiltalte, der vil kære, og  

 tiltalte ikke har været til stede ved afsigelsen, efter dens forkyndelse.  

 Nævnet kan undtagelsesvis meddele tilladelse, hvis ansøgning indgives senere,  

 men inden 1 år efter kendelsens afsigelse.« § 2 Stk. 1. Loven træder i kraft den 1. januar 1996.
Stk. 2. Første gang der beskikkes medlemmer til  

 Procesbevillingsnævnet, jf. retsplejelovens § 23 som affattet ved § 1, nr. 2,  

 i nærværende lov, sker beskikkelsen af landsdommeren og byretsdommeren samt  

 deres suppleanter for en periode på 2 år og 6 måneder.
Disse medlemmer og  

 deres suppleanter har ret til genbeskikkelse for yderligere to år.
 Stk. 3. Er ansøgning om procesbevilling indgivet til  

 Justitsministeriet før lovens ikrafttræden, finder de hidtil gældende regler  

 anvendelse.
Oprindeligt fremsat forslag § 1 I lov om rettens pleje, jf. lovbekendtgørelse nr. 905 af 10. november 1992  

 som senest ændret ved lov nr. 143 af 8. marts 1995 og lov nr. 209 af 29.  

 marts 1995, foretages følgende ændringer:
 1. I § 2, stk. 1, ændres »14« til:  

 »15«.
 2. Efter § 21 a indsættes som nyt kapitel 1 a:
»Kapitel 1 a Procesbevillingsnævnet § 22. Procesbevillingsnævnet behandler ansøgninger om meddelelse  

 af 2. og 3. instansbevilling efter regler i denne lov og anden lovgivning.
§ 23. Nævnet består af 5 medlemmer, en højesteretsdommer  

 (formand), en landsdommer, en byretsdommer, en advokat med møderet for  

 Højesteret og en universitetslærer i retsvidenskab eller en anden jurist med  

 særlig videnskabelig uddannelse.
Beskikkelsen af de fire førstnævnte  

 medlemmer sker efter indstilling til justitsministeren fra henholdsvis  

 Højesteret, landsretterne, Den danske Dommerforening og Advokatrådet.
Kongen  

 beskikker efter indstilling fra justitsministeren medlemmerne for en periode  

 på to år.
Et medlem har ret til genbeskikkelse for yderligere to år.  

 Herudover kan genbeskikkelse ikke finde sted.
Stk. 2. Der beskikkes en eller flere suppleanter for hvert af  

 nævnets medlemmer.
Stk. 1 finder tilsvarende anvendelse.
§ 24. Nævnets medlemmer kan kun afsættes efter de regler, der  

 gælder for dommere.
Et medlem udtræder, når betingelserne for medlemmets  

 beskikkelse bortfalder.
 § 25. Procesbevillingsnævnet fastsætter selv sin forretningsorden.
 Stk. 2. Der kan i forretningsordenen fastsættes regler om  

 indhentning og videregivelse af oplysninger til brug ved sagernes behandling.  

 Der kan endvidere bl.a. fastsættes bestemmelser om skriftlig votering, og om  

 at formanden kan træffe visse, nærmere bestemte afgørelser på nævnets vegne,  

 eller at sager kan afgøres af tre af nævnets medlemmer, nemlig en dommer, en  

 advokat og en universitetslærer.
 § 26. Procesbevillingsnævnet offentliggør hvert år en beretning om  

 sin virksomhed.
 Stk. 2. Til Procesbevillingsnævnet knyttes et sekretariat.
§ 27. Såfremt en offentlig myndighed i medfør af § 252, stk. 2, er  

 indtrådt i en sag til fordel for en af sagens parter eller agter at gøre  

 dette, kan myndigheden ved skriftlig erklæring støtte partens ansøgning til  

 Procesbevillingsnævnet.« § 22 bliver herefter § 28.
 3. I § 368, stk. 1, 2. pkt., ændres  

 »justitsministerens« til: »Procesbevillingsnævnets«:
 4. § 368, stk. 2, affattes således:
» Stk. 2. Procesbevillingsnævnet kan meddele tilladelse til  

 anke af domme, der er omfattet af stk. 1, 2. pkt., hvis sagen er af  

 principiel karakter, eller særlige grunde i øvrigt taler derfor.
Ansøgning om  

 tilladelse skal indgives til nævnet inden 4 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden 1 år efter afsigelsen.« 5. § 368, stk. 5, affattes således:
» Stk. 5. Bestemmelser om sagsomkostninger og processuelle  

 straffe i domme, som er afsagt af en landsret eller af Sø- og Handelsretten i  

 København, kan kun ankes særskilt til Højesteret med tilladelse fra  

 Procesbevillingsnævnet.
Bestemmelserne i § 371 finder tilsvarende  

 anvendelse.« 6. § 371 affattes således:
» § 371. Domme, der er afsagt af en landsret som 2. instans,  

 kan ikke ankes.
Procesbevillingsnævnet kan dog meddele tilladelse til  

 prøvelse i 3. instans, hvis sagen er af principiel karakter.
Stk. 2. Ansøgning om tilladelse efter stk. 1, 2. pkt., skal  

 indgives til Procesbevillingsnævnet inden 8 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden et år efter afsigelsen.« 7. § 372, stk. 2, affattes således:
» Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 368, stk. 2, eller § 371, inden 4 uger  

 efter, at tilladelsen er meddelt ansøgeren.
Indleveres stævningen senere,  

 afvises anken.
Ankeinstansen kan dog undtagelsesvis tillade anke indtil 1 år  

 efter dommens afsigelse.
Stævningen skal i så fald indleveres inden 4 uger  

 efter tilladelsens meddelelse.
Bestemmelserne i § 398 finder tilsvarende  

 anvendelse ved behandlingen af ansøgning om tilladelse til anke efter  

 fristens udløb.
Landsrettens afgørelse kan kun indbringes for Højesteret  

 efter reglerne i § 392, stk. 2.« 8. § 389, stk. 2, ophæves, og i stedet indsættes:
» Stk. 2. Kendelser og beslutninger om sagsomkostninger, der  

 er fastsat til højst 10.000 kr., kan ikke kæres.
Procesbevillingsnævnet kan  

 dog give tilladelse til kære, hvis særlige grunde taler derfor.
Stk. 3. Ansøgning om kæretilladelse efter stk. 2 skal indgives til  

 Procesbevillingsnævnet inden 2 uger efter, at afgørelsen er truffet.
Nævnet  

 kan dog undtagelsesvis give tilladelse, hvis ansøgningen indgives senere, men  

 inden 6 måneder efter, at afgørelsen er truffet.« Stk. 3 bliver herefter stk. 4.
 9. § 391, stk. 2, affattes således:
» Stk. 2. Procesbevillingsnævnet kan give tilladelse til kære  

 af bestemmelser i domme om sagsomkostninger, der efter stk. 1 ikke kan  

 påkæres, hvis særlige grunde taler derfor.
Bestemmelserne i § 389, stk. 3,  

 finder tilsvarende anvendelse.« 10. § 392, stk. 2, affattes således:
» Stk. 2. Procesbevillingsnævnet kan give tilladelse til kære  

 af de i stk. 1 nævnte afgørelser, hvis kæren vedrører spørgsmål af principiel  

 karakter.
Ansøgning om kæretilladelse skal indgives til nævnet inden 2 uger  

 efter, at afgørelsen er truffet.
Procesbevillingsnævnet kan dog  

 undtagelsesvis give tilladelse, hvis ansøgning indgives senere, men inden 6  

 måneder efter, at afgørelsen er truffet.« 11. § 394, stk. 2, affattes således:
» Stk. 2. Kære skal ske inden kærefristens udløb eller, hvis  

 der er meddelt tilladelse efter § 389, § 391 eller § 392, inden 2 uger efter,  

 at tilladelsen er meddelt ansøgeren.
Iværksættes kære senere, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 6 måneder efter afgørelsen.
Kæreskriftet skal i så fald  

 indleveres inden 2 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandling af ansøgning om tilladelse til  

 kære efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« 12. I § 469, stk. 4, 2. pkt., ændres  

 »justitsministeren« til: »retten«.
 13. § 475, stk. 1, 3. pkt., ophæves, og i stedet indsættes  

 som nyt 4. pkt.:
»Bestemmelserne i § 372, stk. 2, 3.-7. pkt., finder tilsvarende  

 anvendelse.« 14. § 503, stk. 2 og 3, ophæves.
 15. § 584, stk. 2, ophæves, og i stedet indsættes:
» Stk. 2. Afgørelser om udlæg for krav, der har en økonomisk  

 værdi af højst 10.000 kr., kan ikke kæres.
Procesbevillingsnævnet kan dog  

 give tilladelse til kære, hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 4 uger efter afgørelsen.
Nævnet kan dog  

 undtagelsesvis meddele tilladelse, hvis ansøgning indgives senere, men inden  

 1 år efter afgørelsen.« Stk. 3 bliver herefter stk. 4.
 16. Efter § 584 indsættes:
» § 584 a.
Fogedrettens afgørelser om omkostninger, der er  

 fastsat til mere end 10.000 kr., kan særskilt kæres.
 Stk. 2. Procesbevillingsnævnet kan meddele tilladelse til kære af  

 fogedrettens afgørelse om omkostninger, der efter stk. 1 ikke kan påkæres,  

 hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 2 uger efter afgørelsen.
Nævnet kan dog  

 undtagelsesvis meddele tilladelse, hvis ansøgningen indgives senere, men  

 inden 6 måneder efter afgørelsen.« 17. § 585 affattes således:
 » § 585. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren  

 vedrører spørgsmål af principiel karakter.
Stk. 2. Ansøgning om kæretilladelse skal indgives til  

 Procesbevillingsnævnet inden 8 uger, i auktionssager dog inden 4 uger, efter  

 afgørelsen.
I andre sager end auktionssager kan nævnet dog undtagelsesvis  

 meddele tilladelse, hvis ansøgning indgives senere, men inden 1 år efter  

 afgørelsen.« 18. I § 586, stk. 2, ændres »§ 585« til: »§  

 584, stk. 2 og 3, § 584 a, stk. 2 og 3, eller § 585«.
 19. § 586, stk. 4, affattes således:
» Stk. 4. Iværksættes kære efter fristens udløb, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 1 år, i auktionssager dog indtil 6 måneder, efter afgørelsen.  

 Kæreskriftet skal i så fald indleveres inden 4 uger efter tilladelsens  

 meddelelse.
Bestemmelserne i § 398 finder tilsvarende anvendelse.  

 Landsrettens afgørelse kan kun indbringes for Højesteret efter reglerne i §  

 392, stk. 2.« 20. § 661, stk. 3, affattes således:
» Stk. 3. Landsretten kan dog undtagelsesvis tillade kære  

 indtil 6 måneder efter, at beslutningen er taget eller kendelsen afsagt.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 21. § 662, stk. 3, affattes således:
» Stk. 3. Landsretten kan dog undtagelsesvis tillade anke  

 indtil 1 år efter, at afgørelsen er truffet, eller skiftet er afsluttet.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 22. I § 665, stk. 1, 2. pkt., ændres  

 »Justitsministeren« til: »Procesbevillingsnævnet«.
 23. I § 665, stk. 3, 2. pkt., ændres »stk. 1, 3. pkt.,  

 og stk. 2« til: »stk. 2«.
 24. § 962, stk. 3 og 4, affattes således:
» Stk. 3. Procesbevillingsnævnet kan tillade anke af domme,  

 der efter stk. 2 ikke kan indbringes for højere ret, hvis sagen er af  

 principiel karakter, eller særlige grunde i øvrigt taler derfor.
Ansøgning om  

 anketilladelse skal indgives til Procesbevillingsnævnet inden 2 uger efter  

 dommens afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Nævnet kan dog undtagelsesvis  

 meddele tilladelse, hvis ansøgning indgives senere, men inden 1 år efter  

 dommens afsigelse.
Under tilsvarende betingelser kan Procesbevillingsnævnet  

 tillade anke af de i stk. 2, 3. pkt., nævnte afgørelser.
Stk. 4. Når en ansøgning efter stk. 3 er indgivet til  

 Procesbevillingsnævnet, kan landsrettens præsident bestemme, at fuldbyrdelsen  

 skal udsættes eller standses.
Dette sker i hvert fald, når anke  

 tillades.« 25. I § 963, stk. 3, litra c, ændres  

 »justitsministeren« til: »Procesbevillingsnævnet«.
 26. § 966, stk. 1, affattes således:
»Landsrettens dom i en ankesag kan ikke ankes.
Procesbevillingsnævnet  

 kan dog meddele tilladelse til anke, hvis sagen er af principiel karakter,  

 eller særlige grunde i øvrigt taler derfor.
Ansøgning om anketilladelse skal  

 indgives til Procesbevillingsnævnet inden 2 uger efter dommens afsigelse.  

 Hvis det er tiltalte, der vil anke, beregnes fristen efter bestemmelserne i §  

 963, stk. 3, litra a.
Nævnet kan dog undtagelsesvis meddele tilladelse, hvis  

 ansøgning indgives senere, men inden 1 år efter dommens afsigelse.« 27. § 968, stk. 3, affattes således:
» Stk. 3. I sager, hvor anke kræver tilladelse efter § 966,  

 kan kæremål af en part kun rejses med tilladelse af Procesbevillingsnævnet.  

 Reglerne om tilladelse til anke finder tilsvarende anvendelse.« 28. § 973 affattes således:
» § 973. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren angår  

 spørgsmål af principiel karakter, eller særlige grunde i øvrigt taler derfor.  

 Ansøgning om kæretilladelse skal indgives til Procesbevillingsnævnet inden 2  

 uger efter kendelsens afsigelse eller, hvis det er tiltalte, der vil kære, og  

 tiltalte ikke har været til stede ved afsigelsen, efter dens forkyndelse.  

 Nævnet kan undtagelsesvis meddele tilladelse, hvis ansøgning indgives senere,  

 men inden 1 år efter kendelsens afsigelse.« § 2 Stk. 1. Loven træder i kraft den 1. januar 1996.
Stk. 2. Første gang, der beskikkes medlemmer til  

 Procesbevillingsnævnet, jf. retsplejelovens § 23 som affattet ved § 1, nr. 2,  

 i nærværende lov, sker beskikkelsen af landsdommeren og byretsdommeren samt  

 deres suppleanter for en periode på 2 år og 6 måneder.
Disse medlemmer og  

 deres suppleanter har ret til genbeskikkelse for yderligere to år.
 Stk. 3. Er ansøgning om procesbevilling indgivet til  

 Justitsministeriet før lovens ikrafttræden, finder de hidtil gældende regler  

 anvendelse.
Bemærkninger til lovforslaget Almindelige bemærkninger 1. Indledning 1.1. Lovforslagets baggrund og indhold Hovedformålet med lovforslaget er at overføre kompetencen til at meddele  

 2. og 3. instansbevillinger i straffesager og civile sager fra  

 Justitsministeriet til et uafhængigt procesbevillingsnævn.
 Baggrunden herfor er følgende:
 Den 19. maj 1989 vedtog Folketinget en beslutning om ændring af  

 retsplejelovens regler om tredjeinstansbevilling.
 Folketingsbeslutningen pålagde regeringen at fremsætte lovforslag om  

 ændring af retsplejeloven, således at kompetencen til at træffe afgørelse om  

 3. instanbevillinger ved anke- og kæremål ikke længere henligger under  

 Justitsministeriet eller anden instans inden for den udøvende magts område.
 På denne baggrund anmodede Justitsministeriet ved skrivelse af 23. august  

 1989 Retsplejerådet om at foretage en gennemgang og vurdering af forskellige  

 muligheder for en sådan kompetenceoverførsel og udarbejde et eller flere  

 forslag til ændring af retsplejelovens kompetenceregler på det nævnte område.
 Retsplejerådet gav herefter i betænkning 1222/1991 udtryk for, at  

 kompetencen til at meddele procesbevillinger i givet fald burde overføres til  

 de almindelige domstole.
 På baggrund af Retsplejerådets betænkning fremsatte justitsministeren  

 (Engell) den 31. januar 1992 et lovforslag om ændring af retsplejeloven m.v.  

 Lovforslaget bortfaldt ved udløbet af folketingssamlingen 1991-92, men blev  

 genfremsat i stort set uændret skikkelse den 7. oktober 1992.
De nævnte lovforslag indebar - i overensstemmelse med forslagene i  

 Retsplejerådets betænkning - at kompetencen til at meddele procesbevillinger  

 blev flyttet fra Justitsministeriet til domstolene.
Under 1.behandlingen blev  

 det imidlertid af en række partier anført, at man hellere så kompetencen  

 overført til et særligt nævn.
 På denne baggrund blev lovforslaget efter regeringsskiftet i januar 1993  

 trukket tilbage, og justitsministeren (Pia Gjellerup) anmodede den 11. marts  

 1993 Retsplejerådet om at beskrive og vurdere samt udarbejde udkast til nye  

 regler om en ordning, hvorefter kompetencen til at meddele procesbevillinger  

 overføres til et uafhængigt nævn.
 Retsplejerådet har herefter afgivet betænkning nr. 1260/1993 om et  

 procesbevillingsnævn.
 Det fremgår af betænkningen, at hvis Justitsministeriet ikke længere skal  

 have kompetencen til at meddele procesbevillinger, er det fortsat  

 Retsplejerådets opfattelse, at kompetencen bør henlægges til de almindelige  

 domstole.
 Såfremt kompetencen til at meddele procesbevillinger imidlertid ikke  

 ønskes henlagt til domstolene, men til et nævn, foreslår Retsplejerådet, at  

 nævnet skal bestå af 5 medlemmer, nemlig en højesteretsdommer, en  

 landsdommer, en byretsdommer, en advokat og en universitetslærer i jura.  

 Dette vil svare til sammensætningen af Den Særlige Klageret.
Lovforslaget, der bygger på retsplejerådets forslag i betænkning nr.  

 1260/1993, har som nævnt til formål at overføre kompetencen til at meddele 3.  

 instansbevillinger og andre procesbevillinger efter retsplejeloven fra  

 Justitsministeriet til et særligt procesbevillingsnævn.
Efter forslaget skal  

 nævnet være uafhængigt såvel af den offentlige forvaltning som af domstolene.
 Tilladelser til at appellere civile sager efter appel- fristens udløb  

 (oprejsningsbevillinger) foreslås givet af domstolene, der allerede giver de  

 tilsvarende tilladelser i straffesager.
Desuden foreslås det, at kriteriet for meddelelse af 3. instansbevillinger  

 i civile sager ændres.
Det skal således efter forslaget være en betingelse  

 for 3. instansbevilling i civile sager, at sagen vedrører spørgsmål af  

 principiel karakter.
Det er et element i den foreslåede ordning, at regeringen, typisk  

 justitsministeren, kan rette henvendelse til procesbevillingsnævnet og pege  

 på behovet for, at der i en bestemt type sager meddeles 3. instansbevilling.  

 Baggrunden herfor kan f.eks. være en drøftelse i Folketinget, hvor der har  

 været fremsat ønske om, at Højesteret får lejlighed til at tage stilling til,  

 hvorvidt retstilstanden på et bestemt område bør ændres.
Det må forventes, at  

 nævnet vil lægge betydelig vægt på sådanne tilkendegivelser.
1.2. Ordningen fra retsplejelovens tilblivelse Tilladelse til at fravige de normale processuelle regler i borgerlige og  

 kriminelle sager blev før retsplejeloven i vidt omfang meddelt ved kongelig  

 bevilling i medfør af grundlovens almindelige dispensationsbestemmelser.
I  

 forarbejderne til retsplejeloven blev den administrative bevillingsordning  

 foreslået afskaffet, og kompetencen til at meddele dispensation blev  

 foreslået henlagt til domstolene.
Ved fremsættelsen af retsplejelovforslaget  

 i samlingen 1906-07 blev der foreslået et system, hvorefter såvel  

 Justitsministeriet som domstolene fik kompetence til at meddele  

 procesbevillinger, men disse regler blev under forslagets behandling ændret  

 til den ordning, der er gældende i dag.
Reglerne om procesbevillinger er senere foreslået ændret, først af det  

 stående retsplejeudvalg i 1924 og derefter af et af Justitsministeriet i 1929  

 nedsat udvalg.
Udvalgenes forslag om ændring af reglerne om processuelle  

 tilladelser, således at kompetencen skulle flyttes fra Justitsministeriet til  

 domstolene, blev imidlertid ikke gennemført.
1.3. Retsplejerådets betænkning nr. 698/1973 Retsplejelovens regler om meddelelse af procesbevillinger blev behandlet i  

 forbindelse med Retsplejerådets gennemgang af reglerne om sagsbehandling i  

 første instans og appel i borgerlige sager i betænkning nr. 698/1973 om  

 behandling af borgerlige sager.
Retsplejerådet gav i betænkningen fra juli 1973 udtryk for, at kompetencen  

 til at meddele 3. instansbevillinger, tilladelser til appel efter  

 appelfristens udløb og tilladelser efter § 962, stk. 2, efter rådets  

 opfattelse burde overføres til domstolene.
Rådet foreslog på den baggrund, at  

 disse procesbevillinger skulle meddeles af den ret, for hvilken sagen  

 indbringes, dog således at 3. instansbevillinger meddeles af Højesteret  

eller et udvalg bestående af mindst 3 af rettens medlemmer.
 I november 1978 blev der bl.a. på baggrund af denne betænkning og de  

 indkomne høringssvar i Folketinget fremsat et lovforslag (af SV-regeringen)  

 om ændring af retsplejeloven (behandling af borgerlige sager).
Dette lovforslag indeholdt bl.a.
Retsplejerådets forslag til ændring af  

 betingelserne for meddelelse af procesbevillinger.
Justitsministeriet var  

 imidlertid af den opfattelse, at den af rådet foreslåede kompetenceflytning  

 kunne give anledning til betænkeligheder, og fandt på den baggrund ikke  

 tilstrækkelig begrundelse for at opretholde den del af Retsplejerådets  

 forslag.
 Disse betænkeligheder var bl.a. kommet til udtryk i en udtalelse over  

 betænkningen afgivet af præsidenten for Højesteret den 1. juli 1974.
 Lovforslaget blev for så vidt angår spørgsmålet om Justitsministeriets  

 kompetence til at meddele procesbevillinger vedtaget i den form, det var  

 fremsat (lov nr. 260 af 8. juni 1979).
1.4. Folketingsbeslutningen af 19. maj 1989 I januar 1989 fremsatte Socialistisk Folkeparti forslag til  

 folketingsbeslutning om ændring af retsplejelovens regler om 3.  

 instansbevilling (B 48), således at kompetencen i straffesager overføres til  

 Den Særlige Klageret.
 Under Retsudvalgets behandling af beslutningsforslaget anmodede udvalget  

 justitsministeren om at indhente en udtalelse fra Højesteret vedrørende  

 overvejelserne om at henlægge kompetencen til at meddele 3. instansbevilling  

 til Højesteret.
 I sin udtalelse af 8. maj 1989 henviste Højesteret bl.a. til skrivelsen af  

 1. juli 1974. Højesteret anførte i den forbindelse, at Højesteret dengang  

 havde frarådet en gennemførelse af forslaget.
Herefter oplystes, at de daværende medlemmer af Højesteret alle var afgået  

 og erstattet med andre dommere.
Udskiftningen havde imidlertid ikke medført,  

 at Højesteret havde ændret standpunkt vedrørende det omhandlede  

 kompetencespørgsmål.
 Under beslutningsforslagets behandling i Retsudvalget fremsatte et flertal  

 af udvalgets medlemmer (S, SF og FP's medlemmer af udvalget) et  

 ændringsforslag, der indebar, at det i beslutningsforslagets tekst alene  

 anførtes, at kompetencen skulle flyttes væk fra Justitsministeriet uden  

 angivelse af, til hvilken myndighed den i så fald skulle overføres.  

 Ændringsforslaget indebar endvidere, at også 3. instansbevillinger i  

civile sager blev omfattet af beslutningsforslaget.
 Folketingsbeslutningen, der blev vedtaget den 19. maj 1989, pålægger  

 regeringen at fremsætte lovforslag om ændring af retsplejeloven, således at  

 kompetencen til at træffe afgørelse om 3. instansbevillinger ved anke- og  

 kæremål ikke længere henligger under Justitsministeriet eller anden instans  

 inden for den udøvende magts område.
1.5. Forelæggelse for Retsplejerådet Ved skrivelse af 23. august 1989 anmodede Justitsministeriet  

 Retsplejerådet om på baggrund af Folketingsbeslutningen af 19. maj 1989 at  

 foretage en gennemgang og vurdering af forskellige muligheder for at overføre  

 kompetencen til at meddele 3. instansbevilling til en myndighed, der ikke  

 henhører under den udøvende magts område, samt at udarbejde forslag til  

 ændring af retsplejelovens kompetenceregler på det nævnte område.
 Efter aftale med Justitsministeriet deltog en repræsentant for Højesteret  

 i rådets drøftelser.
 Retsplejerådet afgav herefter i maj 1991 betænkning nr. 1222/1991 om 3.  

 instansbevillinger og andre procesbevillinger.
 Betænkningen indeholder bl.a. en udførlig omtale af baggrunden for de  

 gældende regler og for de tidligere fremsatte ændringsforslag m.v. frem til  

 foråret 1990.
Retsplejerådets overvejelser og forslag i betænkningen er gengivet  

 nedenfor i afsnit 4. Forud herfor gives i afsnit 2 og 3 en beskrivelse af de  

 gældende regler på området samt statistiske oplysninger.
I afsnit 5 redegøres  

 for de lovforslag om ændring af kompetencereglerne for meddelelse af anke- og  

 kæretilladelser, der blev fremsat i Folketinget i 1992. Retsplejerådets  

 betænkning nr. 1260/1993 om et procesbevillingsnævn er omtalt i afsnit 6. I  

 afsnit 7 omtales Justitsministeriets overvejelser og i afsnit 8-9 er der  

 redegjort for lovforslagets økonomiske og administrative konsekvenser samt  

 for hørte myndigheder m.v.
2. Gældende regler 2.1. Gældende regler om 3. instansbevillinger 2.1.1. To-instansprincippet Efter retsplejeloven er der i dag som hovedregel fri adgang til at få  

 prøvet en sag ved to instanser.
Er sagen behandlet ved landsretten i 1.  

 instans, vil landsrettens afgørelse således frit kunne indbringes for  

 Højesteret.
Tilsvarende kan en sag, der er afgjort af byretten i 1. instans,  

 af parterne frit indbringes for landsretten.
Derimod vil der ikke være  

 mulighed for at indbringe sagen for Højesteret, medmindre der er indhentet en  

 tilladelse fra Justitsministeriet (3. instansbevilling).
Efter ændringen af reglerne om retternes saglige kompetence, jf. lov nr.  

 273 af 3. maj 1989, er det i dag udgangspunktet, at en sag anlægges ved  

 byretten som 1. instans.
Dog er der efter § 226, stk. 1, mulighed for i visse  

 tilfælde at henvise sagen til behandling ved landsret i 1. instans, ligesom  

 afgørelser truffet af et ministerium eller en central statslig klageinstans  

 behandles af landsretten i 1. instans, jf. § 225, stk. 1.
 Princippet om, at der er fri adgang til at få prøvet en sag i to  

 instanser, gælder ikke undtagelsesfrit.
 Ankeadgangen i straffesager er således i visse mindre sager begrænset på  

 en sådan måde, at byrettens afgørelser kun kan indbringes for landsretten,  

 såfremt der foreligger tilladelse fra Justitsministeriet.
Endvidere er der ved lov nr. 396 af 13. juni 1990 om ændring af  

 straffeloven og retsplejeloven m.v. indført en tilsvarende fravigelse af  

 to-instansprincippet for så vidt angår civile sager.
Sager af mindre værdi,  

 dvs. sager, der efter påstanden angår en økonomisk værdi af højst 10.000 kr.,  

 kan således kun indbringes for landsretten efter indhentet tilladelse fra  

 Justitsministeriet.
2.1.2. Civile sager I overensstemmelse med to-instansprincippet fastslås det i retsplejelovens  

 § 371, stk. 1, at en dom, der er afsagt af landsretten som 2. instans, ikke  

 kan ankes til Højesteret.
Efter bestemmelsen har Justitsministeriet  

 imidlertid kompetence til at meddele 3. instansbevilling, hvis sagen er af  

 principiel karakter, eller særlige grunde i øvrigt taler derfor.
Fristen for indgivelse af ansøgning til Justitsministeriet svarer til  

 ankefristen ved appel til Højesteret (8 uger). Der er dog adgang til  

 undtagelsesvis at meddele tilladelse, hvis ansøgningen er indgivet inden et  

 år efter landsrettens afgørelse.
Dette svarer til fristen for meddelelse af  

 tilladelse til anke til Højesteret uanset ankefristens udløb.
Særskilt anke af bestemmelser om sagsomkostninger og processuelle straffe  

 i domme, der er afsagt af en landsret eller af Sø- og Handelsretten i  

 København, forudsætter efter retsplejelovens § 368, stk. 5, at der er meddelt  

 tilladelse dertil af justitsministeren.
Tilladelse kan efter bestemmelsen  

 meddeles efter reglerne i § 371.
Efter retsplejelovens § 392, stk. 1, nr. 1, kan landsrettens afgørelse i  

 kæresager ikke påkæres til Højesteret.
Det samme gælder landsrettens  

 kendelser og beslutninger, der afsiges under behandlingen af en ankesag, hvis  

 byretten har taget stilling til det spørgsmål, som afgørelsen angår, jf. §  

 392, stk. 1, nr. 2. Endelig er kæreadgangen til Højesteret efter § 392, stk.  

 1, nr. 3, afskåret for så vidt angår enstemmige kendelser og beslutninger,  

 der afsiges af landsretten som 1. instans under sagsforberedelsen eller  

 domsforhandlingen, eller som afsiges under behandlingen af en ankesag, hvis  

 der er tale om en afgørelse af procesledende karakter efter retsplejelovens §  

 378, eller §§ 381-384.
Justitsministeren kan imidlertid efter § 392, stk. 2, meddele tilladelse  

 til, at sådanne landsretsafgørelser indbringes for Højesteret, når særlige  

 grunde taler derfor.
Fristen for indgivelse af ansøgninger er 2 uger.
Dog kan  

 der fremsættes anmodning om behandling af ansøgningen uanset  

 fristoverskridelse i indtil 6 måneder efter landsrettens afgørelse.
Dette  

 svarer til kærefristen og fristen for indgivelse af ansøgning om tilladelse  

 til kære til Højesteret uanset kærefristens udløb.
 Landsrettens afgørelse i en ankesag om prøvelse af en administrativt  

 bestemt frihedsberøvelse kan kun ankes til Højesteret med Justitsministeriets  

 tilladelse, jf. retsplejelovens § 475, stk. 3, hvorefter bestemmelserne i §  

 371, stk. 1, 2. pkt., og stk. 2, finder tilsvarende anvendelse.
Afgørelser, der er truffet af fogedretten, kan efter ændringen af  

 appelreglerne i fogedsager, der blev gennemført ved lov nr. 731 af 7.  

 december 1988, kun indbringes for landsretten ved kære (§ 584). Landsrettens  

 afgørelser i disse kæresager kan efter § 585 ikke indbringes for Højesteret.  

 Dog kan Justitsministeriet efter § 585, stk. 1, 2. pkt., meddele tilladelse  

 til kære, når særlige grunde taler derfor.
Fristen for indgivelse af  

 ansøgning om kæretilladelse er 8 uger, i auktionssager dog kun 4 uger, jf. §  

 585, stk. 2. Ansøgningsfristen er absolut i auktionssager, hvorimod der i  

 andre fogedsager er mulighed for, at Justitsministeriet undtagelsesvis kan  

 meddele tilladelse til kære, hvis ansøgning er indgivet inden 1 år efter  

 landsrettens afgørelse.
I skiftesager kan landsrettens afgørelse i ankesager i reglen ikke ankes  

 til Højesteret.
Justitsministeriet kan dog efter § 665, stk. 1, meddele  

 tilladelse til anke efter reglerne i § 371, stk. 1, 2. pkt., og stk. 2.  

 Ligeledes kan landsrettens afgørelse i en påkæret skifteafgørelse kun  

 indbringes for Højesteret ved kære, såfremt Justitsministeriet meddeler  

 tilladelse dertil, jf. § 665, stk. 3, der indeholder en henvisning til de  

 tidligere regler i § 392, stk. 1, 3. pkt., og stk. 2 (nu § 392, stk. 2).
 Også uden for retsplejeloven findes en række lovbestemmelser, der hjemler  

 procesbevillinger.
2.1.3. Straffesager Efter § 966, stk. 1, kan landsrettens dom i en ankesag som udgangspunkt  

 ikke ankes.
Landsrettens afgørelser i sager om opløsning af politiske  

 foreninger kan dog efter § 966, stk. 5, altid ankes til Højesteret.
I andre  

 tilfælde kan anke til Højesteret kun ske, hvis justitsministeren har meddelt  

 tilladelse til, at sagen indbringes for Højesteret.
En sådan tilladelse kan  

 gives, såfremt sagen er af principiel karakter, eller særlige grunde i øvrigt  

 taler derfor.
Ansøgning om anketilladelse skal indgives inden 2 uger efter dommens  

 afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Justitsministeren kan dog  

 undtagelsesvis meddele tilladelse, hvis ansøgning indgives senere, men inden  

 et år efter dommens afsigelse.
 Kendelser og beslutninger, der afsiges af en landsret eller byret, kan  

 efter § 968, stk. 1, som udgangspunkt indbringes for højere ret ved kære,  

 forudsat afgørelsen ikke kan indbringes under en ankebehandling i medfør af  

 bestemmelserne i § 940 og § 962.
 Efter § 968, stk. 2, kan kendelser og beslutninger, der afsiges under  

 domsforhandlingen eller under dennes forberedelse, dog kun kæres, hvis  

 afgørelsen går ud på, at sagen udsættes, afvises eller hæves, eller angår  

 fængsling, beslag, ransagning eller lignende eller pålægger straf eller  

 omkostninger eller er rettet mod nogen, som ikke er part i sagen.
Denne begrænsning i kæreadgangen gælder ikke, hvor der i loven er særlig  

 hjemmel til kære.
En sådan kæreadgang er hjemlet i retsplejelovens § 30, stk.  

 1, 2. pkt., modsætningsvis (rettens beslutning i straffesager om dørlukning),  

 § 31, stk. 3 (rettens nægtelse af at udstede referatforbud), § 64 (kendelser,  

 hvorved indsigelser mod en dommers habilitet forkastes), § 692, stk. 2  

 (retsafgørelser, hvorved en begæring om sagens påkendelse ved landsret  

 (nævningeret) eller under medvirken af domsmænd afslås), § 703 (beslutning,  

 hvorved en begæring om sagens overflytning til en anden ret nægtes), samt §  

 732, stk. 3 (beslutning, hvorved beskikkelse af forsvarer nægtes).
Efter § 968, stk. 3, kan kendelser afsagt af landsretten under  

 behandlingen af en ankesag kun kæres til Højesteret med tilladelse af  

 justitsministeren.
Bestemmelserne i § 966 om frist for indgivelse af  

 ansøgning m.v. finder i så fald anvendelse (2 uger).
Landsrettens afgørelse i en kæresag kan efter § 973 ikke kæres til  

 Højesteret.
Justitsministeren kan dog meddele tilladelse til, at sagen  

 indbringes for Højesteret, når særlige grunde taler derfor.
Ansøgning om  

 kæretilladelse skal indgives til Justitsministeriet inden 2 uger efter  

 kendelsens afsigelse eller, hvis det er tiltalte, der vil kære, og han ikke  

 har været til stede ved afsigelsen, efter dens forkyndelse.
Justitsministeren  

 kan undtagelsesvis meddele tilladelse, hvis ansøgning indgives senere, men  

 inden et år efter kendelsens afsigelse.
2.2. Tilladelse til appel uanset appelfristens udløb 2.2.1. Civile sager Efter retsplejelovens § 372, stk. 1, er ankefristen ved anke fra byret til  

 landsret 4 uger og ved anke fra landsret til Højesteret 8 uger. (I  

 ægteskabssager er ankefristen ved anke fra byret til landsret dog 8 uger, jf.  

 § 454, stk. 1). Indleveres ankestævningen for sent, skal den efter stk. 2  

 afvises af retten.
Anke vil herefter kun kunne ske, såfremt justitsministeren  

 undtagelsesvis har meddelt tilladelse (oprejsningsbevilling). En sådan  

 tilladelse kan gives i indtil et år efter dommens afsigelse, og adgangen til  

 at meddele tilladelse er åben for såvel de tilfælde, hvor ankestævningen er  

 indgivet for sent ved ordinær anke, som i de tilfælde, hvor appellanten efter  

 at have fået tilladelse fra Justitsministeriet til anke i henhold til § 371  

 har indleveret ankestævningen senere end 4 uger efter, at tilladelsen blev  

 givet.
 Henvisningen i § 372, stk. 2, til tilladelser meddelt efter § 371  

 indebærer, at der kan meddeles tilladelse til appel uanset appelfristens  

 udløb såvel i de tilfælde, hvor der foreligger tilladelse til anke til  

 Højesteret af landsrettens afgørelse i en ankesag, som i de tilfælde, hvor  

 der foreligger tilladelse til særskilt at anke bestemmelser om  

 sagsomkostninger og processuelle straffe i domme, der er afsagt af en  

 landsret eller af Sø- og Handelsretten, til Højesteret, jf. henvisningen til  

 § 371 i § 368, stk. 5.
Kærefristen i civile sager er 2 uger fra den dag, afgørelsen er truffet,  

 jf. § 394, stk. 1. Er der meddelt tilladelse til kære efter § 392, stk. 2,  

 skal kære ske inden 2 uger efter, at tilladelsen er meddelt.
En senere  

 indgivet kære afvises af retten.
Efter retsplejelovens § 394, stk. 2, kan  

 justitsministeren undtagelsesvis tillade kære indtil 6 måneder efter  

 afgørelsen.
En administrativt bestemt frihedsberøvelse kan efter § 469, stk. 1, kræves  

 indbragt for byretten.
Begæring herom skal efter § 469, stk. 4, fremsættes  

 inden 4 uger efter frihedsberøvelsens ophør.
Justitsministeren kan dog efter  

 § 469, stk. 4, 2. pkt., undtagelsesvis i indtil 6 måneder efter  

 frihedsberøvelsens ophør tillade, at afgørelsen indbringes for retten, når  

 der foreligger særlig grund til at afvige fra fristen.
Fristen for at anke  

 byrettens dom i en sag om prøvelse af administrativt bestemt frihedsberøvelse  

 er ifølge § 475, stk. 1, 4 uger fra dommens afsigelse.
Efter samme  

 bestemmelse kan anke dog undtagelsesvis tillades af justitsministeren indtil  

 et år efter dommens afsigelse.
Kærefristen i fogedsager er 4 uger, efter at forretningen er foretaget.  

 Har fogedretten truffet afgørelse om, at forretningen nægtes fremme, regnes  

 kærefristen fra afgørelsestidspunktet, jf. § 586, stk. 1. Har  

 justitsministeren meddelt tilladelse til kære af landsrettens afgørelse i en  

 kæresag efter § 585, stk. 2, skal kære ske inden 4 uger efter, at tilladelsen  

 er meddelt ansøgeren.
Overskridelse af kærefristen medfører afvisning.  

 Justitsministeren kan dog efter § 586, stk. 4, undtagelsesvis tillade kære  

 indtil 1 år efter afgørelsen.
I auktionssager kan tilladelse dog kun gives i  

 indtil 6 måneder efter afgørelsen.
I skiftesager skal kære af kendelser og beslutninger, der forefalder under  

 boets behandling, i det omfang de kan påkæres, ske inden 2 uger efter, at  

 afgørelsen er truffet.
Justitsministeren kan i disse sager undtagelsesvis  

 tillade kære i indtil 6 måneder efter, at beslutningen er taget eller  

 kendelsen afsagt, jf. § 661, stk. 3.
Anke af skifterettens afgørelser angående anmeldte fordringer eller  

 fremsatte krav skal iværksættes inden 4 uger efter, at afgørelsen er truffet,  

 eller skiftet i henhold til skiftelovens § 50 anses som sluttet.
I tilfælde  

 af overskridelse af fristen kan Justitsministeriet undtagelsesvis tillade  

 anke indtil 1 år efter, at afgørelsen er truffet eller skiftet afsluttet, jf.  

 § 662, stk. 3.
 Ved anke til Højesteret i skiftesager gælder de almindelige regler i  

 kapitel 36, herunder adgangen for Justitsministeriet til efter § 372, stk. 2,  

 at meddele tilladelse til anke uanset ankefristens udløb.
 Efter Justitsministeriets praksis lægges der ved afgørelsen af en  

 ansøgning om tilladelse til appel uanset appelfristens udløb navnlig vægt på,  

 om fristoverskridelsen kan anses for undskyldelig, hvilket f.eks. ikke  

 antages at være tilfældet, hvis overskridelsen skyldes fejl fra advokatens  

 side.
 Det bemærkes, at der også uden for retsplejeloven findes en række  

 lovbestemmelser, hvorefter der kan meddeles tilladelse til appel efter  

 appelfristens udløb.
2.2.2. Straffesager I straffesager er det domstolene, der træffer afgørelse om, hvorvidt en  

 sag kan indbringes for retten efter appelfristens udløb.
Afgørelsen træffes  

 af appelinstansen.
Ankefristen ved anke af en byretsdom eller landsretsdom er 14 dage.
Er der  

 rejst anke fra den ene side, har modparten adgang til at påanke sagen, når  

 blot ankemeddelelsen iværksættes inden 14 dage efter, at den anden parts anke  

 er meddelt denne, jf. nærmere retsplejelovens §§ 947-949 og § 963, stk. 3.
 Overskridelse af fristen for anke indebærer, at ankeinstansen afviser  

 anken, medmindre den ankende gør antageligt, at den omstændighed, hvorpå  

 anken grundes, først senere er blevet den ankende bekendt, eller at fristens  

 oversiddelse i øvrigt skyldes grunde, som ikke kan tilregnes denne, jf. §  

 949, stk. 2, og § 963, stk. 3. Bestemmelserne i § 949, stk. 2, finder  

 tilsvarende anvendelse i tilfælde, hvor kærefristen er overskredet, jf. §  

 969, stk. 1.
I straffesager, der efter fristens udløb indbringes for ankeinstansen af  

 anklagemyndigheden, admitteres anken normalt kun i de tilfælde, hvor der har  

 været gjort en ihærdig indsats for at få forkyndt ankemeddelelsen, og hvor  

 det er lykkedes kort tid efter fristen udløb.
Praksis er noget lempeligere,  

 hvis domfældte anker for sent.
Det gælder både i de tilfælde, hvor  

 fristoverskridelsen begrundes med, at ankegrundene først er blevet domfældte  

 bekendt senere, og i de tilfælde, hvor domfældte anfører, at  

 fristoverskridelsen ikke kan tilregnes ham eller hende.
2.3. 2.instansbevillinger 2.3.1. Civile sager I civile sager, der angår krav af højst 10.000 kr., kan byrettens  

 afgørelse efter en ændring af retsplejeloven i 1990 (lov nr. 396 af 13. juni  

 1990) kun indbringes for landsretten med tilladelse af Justitsministeriet.  

 Denne fravigelse af toinstansprincippet gælder ved anke, jf. § 368, stk. 1,  

 og ved kære, jf. § 389, stk. 2, ved særskilt kære af sagsomkostninger, jf. §  

 389, stk. 2, og § 391, stk. 1, og ved kære af fogedrettens afgørelser, jf. §  

 503, stk. 2 og 3, og § 584, stk. 2. Kriteriet for meddelelse af 2.  

 instanstilladelse svarer til de gældende kriterier for meddelelse af 3.  

 instansbevilling, dvs. at sagen er af principiel karakter, eller særlige  

 grunde i øvrigt taler derfor.
Fristen for indgivelse af ansøgning er i  

 ankesager og fogedsager 4 uger samt i kæresager 2 uger.
I øvrigt finder  

 reglerne vedrørende 3. instansbevillinger tilsvarende anvendelse.
2.3.2. Straffesager Byrettens dom i en straffesag kan bortset fra afgørelsen i visse  

 politisager frit ankes til landsret, jf. § 962, stk. 1. Domme i mindre  

 politisager kan efter retsplejelovens § 962, stk. 2, som udgangspunkt kun  

 ankes af det offentlige, når andre offentligretlige følger end bøde og  

 konfiskation kan idømmes efter de lovbestemmelser, tiltalen lyder på.
Der er  

 endvidere kun fri adgang til anke for den tiltalte, såfremt denne har givet  

 møde i sagen, og mere end 20 dagbøder eller en bøde på over 3.000 kr. eller  

 konfiskation af genstande af tilsvarende værdi eller andre offentligretlige  

 følger er idømt.
Justitsministeren kan efter § 962, stk. 3, give tilladelse til anke,  

 såfremt sagen er af principiel karakter, eller særlige grunde i øvrigt taler  

 derfor.
Sager, der er afgjort ved advarsel efter retsplejelovens § 937, eller  

 vedtagelse af bøde eller konfiskation i retten, jf. § 936, kan ligeledes kun  

 ankes med justitsministerens tilladelse.
Ansøgning om anketilladelse skal  

 indgives inden 2 uger efter dommens afsigelse.
Hvis det er tiltalte, der vil  

 anke, beregnes fristen efter bestemmelserne i § 963, stk. 3, litra a.  

 Justitsministeren kan undtagelsesvis meddele tilladelse, hvis ansøgning  

 indgives senere, men inden 1 år efter dommens afsigelse.
 Efter den nuværende praksis meddeles anketilladelse til tiltalte,  

 medmindre det må antages, at anke åbenbart ikke vil kunne føre til et for den  

 tiltalte gunstigt resultat.
3. Statistiske oplysninger Vedrørende statistiske oplysninger om procesbevillinger henvises til bilag  

 2 - 6 til lovforslagets bemærkninger.
Bilagene vedrører perioden fra 1991 -  

 1994.
Som nævnt ovenfor under afsnit 2.2.2. er det i straffesager domstolene,  

 der træffer afgørelse om, hvorvidt en sag kan indbringes for retten efter  

 appelfristens udløb.
Justitsministeriet er ikke i besiddelse af talmateriale,  

 der belyser domstolenes praksis vedrørende dette spørgsmål.
4. Retsplejerådets betænkning nr. 1222/1991 4.1. Indledning På baggrund af folketingsbeslutningen af 19. maj 1989 anmodede  

 Justitsministeriet som nævnt i afsnit 1.5. den 23. august 1989 Retsplejerådet  

 om at foretage en gennemgang og vurdering af forskellige muligheder for  

 overførsel af kompetencen til at meddele 3. instansbevilling i borgerlige  

 sager og i straffesager til en myndighed, der ikke ligger inden for den  

 udøvende magts område.
Retsplejerådet afgav herefter i maj 1991 betænkning nr. 1222/1991 om 3.  

 instansbevillinger og andre procesbevillinger.
Retsplejerådet havde ikke  

 fundet at burde tage stilling til, hvorvidt kompetencen til at meddele 3.  

 instansbevilling bør flyttes fra Justitsministeriet eller ej.
I betænkningen foreslår Retsplejerådet, at kompetencen til at meddele 3.  

 instansbevillinger i såvel straffesager som civile sager i givet fald  

 overføres til Højesteret.
Rådet foreslår endvidere, at kompetencen til at  

 meddele 2. instansbevillinger i mindre straffesager og mindre civile sager og  

 kompetencen til i civile sager at meddele tilladelse til appel efter  

 appelfristens udløb overføres fra Justitsministeriet til domstolene.
 Nedenfor refereres Retsplejerådets overvejelser vedrørende de forskellige  

 sagsområder.
4.2. Retsplejerådets overvejelser om kompetencespørgsmålet Retsplejerådets overvejelser var koncentreret om en kompetenceoverførsel  

 til Den Særlige Klageret, et særligt råd eller nævn eller til domstolene.
Retsplejerådet fremhævede, at Den Særlige Klagerets  

 kompetenceområde udgør en nøje afgrænset gruppe af sagstyper, der er af  

 ekstraordinær karakter.
Klageretten behandler endvidere kun sager inden for  

 strafferetsplejen og sager af disciplinærretlig karakter og således ikke  

 civile sager.
 Den Særlige Klageret burde efter Retsplejerådets opfattelse fortsat  

 forbeholdes de ekstraordinære sager, hvor det af principielle grunde ikke  

 findes forsvarligt at henlægge kompetencen til at træffe afgørelse til en  

 administrativ myndighed eller de almindelige domstole.
 Afgørelsen af, om der i en konkret sag bør gives tilladelse til at få  

 sagen prøvet ved 3. instans, og om der dermed bør ske en fravigelse af  

 to-instansprincippet, burde efter Retsplejerådets opfattelse navnlig træffes  

 på baggrund af en vurdering af den pågældende sags principielle karakter.  

 Sådanne afgørelser er ikke af en så ekstraordinær karakter, at en behandling  

 ved Den Særlige Klageret efter Retsplejerådets opfattelse kunne antages at  

 være påkrævet eller hensigtsmæssig.
 Retsplejerådet frarådede derfor en ordning, hvorefter kompetencen til at  

 meddele 3. instansbevilling overføres til Klageretten.
 Et særligt uafhængigt råd eller nævn ville efter Retsplejerådets  

 opfattelse ikke adskille sig i nævneværdig grad fra Den Særlige Klageret.
Ligesom ved Klageretten ville det uafhængige organs medlemmer skulle være  

 kvalificeret gennem et bestemt andet juridisk hovederhverv, som sikrer, at  

 flere af medlemmerne har praktisk erfaring inden for retssystemet.
Det vil  

 derfor på tilsvarende måde som for Klagerettens medlemmer kunne give  

 anledning til vanskeligheder for medlemmerne af et sådant organ at finde den  

 fornødne tid til at behandle sagerne.
Det uafhængige organ måtte arbejde i flere afdelinger, der skulle have den  

 fornødne sekretariatsbistand stillet til rådighed.
Det skulle i den  

 forbindelse sikres, at der var den fornødne koordinering mellem de  

 forskellige afdelinger for at undgå, at de ikke anlagde en forskellig  

 praksis.
 Det ville således efter rådets opfattelse kræve betydelige ressourcer at  

 oprette et sådant uafhængigt organ, og det ville være i modstrid med  

 bestræbelserne på at forenkle den offentlige administration.
Efter Retsplejerådets opfattelse var det endvidere af afgørende betydning  

 for retssystemet, at to-instansprincippet fastholdes i samme omfang som  

 hidtil.
En 3. instansbevilling bør have undtagelsens karakter og være  

 forbeholdt principielle sager.
Bevillinger bør meddeles efter ensartede og  

 faste retningslinier.
Henlægges kompetencen til et nævn uden for  

 retssystemet, ville det efter Retsplejerådets opfattelse kunne medføre en  

 mere usikker praksis og kunne føre til, at der blev givet bevillinger i  

 tilfælde, hvor begrundelsen (overvejende) var konkret.
 Retsplejerådet udtalte sig på den anførte baggrund imod, at kompetencen  

 til at meddele 3. instansbevilling blev overført til et nyt uafhængigt råd  

 eller nævn.
 Efter Retsplejerådets opfattelse burde det være de almindelige  

 domstole, der skulle træffe afgørelse i sager om 3. instansbevilling,  

 hvis den gældende ordning skulle ændres.
 Retsplejerådet var således af den opfattelse, at kompetencen til at  

 meddele 3. instansbevilling i givet fald burde overføres til Højesteret.
Efter Retsplejerådets opfattelse talte både principielle og saglige grunde  

 for at overføre kompetencen til Højesteret og dermed indføre en ordning, der  

 også er den gældende i andre lande.
De betænkeligheder, der knytter sig til  

 andre ordninger med hensyn til at sikre en ensartet praksis m.v., ville ikke  

 være forbundet med en overførsel af kompetencen til Højesteret.
 Samtidig fandt Retsplejerådet det væsentligt, at reglerne om Højesterets  

 behandling af sagerne blev udformet således, at de ikke kommer til at indtage  

 en dominerende plads i forhold til Højesterets øvrige opgaver.
 Vedrørende Retsplejerådets nærmere overvejelser om gennemførelse af en  

 ordning, hvor Højesteret meddeler 3. instansbevillinger, henvises til  

 betænkningen s. 53 ff.
4.3. Retsplejerådets overvejelser om kriterierne for meddelelse af 3.  

 instansbevillinger Retsplejerådet foreslår i bet. 1222/91 kriteriet for meddelelse af 3.  

 instansbevilling i civile anke- og kæresager ændret, således at  

 meddelelse af tilladelse forudsætter, at sagen vedrører spørgsmål af  

 principiel karakter.
Dette forslag er navnlig begrundet i, at det efter  

 rådets opfattelse så vidt muligt bør undgås, at Højesterets afgørelse om  

 tredieinstansbevilling af parterne kan opfattes som en egentlig 3.  

 instansprøvelse.
Rådet har endvidere lagt vægt på, at retsplejelovens regler  

 om retternes saglige kompetence i civile sager i vidt omfang sikrer, at  

 sager, der er egnet til højesteretsprøvelse, vil kunne anlægges ved eller  

 henvises til landsret i 1. instans og dermed inden for rammerne af  

 toinstansprincippet frit vil kunne indbringes for Højesteret.
Det fremgår nærmere af betænkningen, at efter Retsplejerådets opfattelse  

 bør muligheden for at få en højesteretsafgørelse i en civil sag først og  

 fremmest basere sig på anvendelsen af henvisningsreglen i retsplejelovens §  

 226 og bestemmelserne i § 227. Rådet finder imidlertid, at disse bestemmelser  

 bør suppleres med en adgang til at få 3. instansbevilling, hvis sagen er af  

 principiel karakter.
Rådet har herved lagt vægt på, at det endnu ikke var  

 muligt at foretage en nærmere vurdering af virkningerne af de nye regler i §§  

 226-27, som på daværende tidspunkt kun havde været i kraft i godt 11/2 år.  

 Hertil kommer ifølge rådet, at parterne i en retssag ikke i alle tilfælde ved  

 sagens indledende faser vil kunne have fuldt overblik over, i hvilket omfang  

 sagen har principiel betydning m.v.
Endelig omfatter henvisningsreglerne ikke  

 processuelle spørgsmål.
Rådet finder derimod ikke, at der i civile sager bør være mulighed for at  

 få en sag prøvet ved Højesteret, blot fordi der kunne være grund til at  

 formode, at Højesteret i givet fald ville overveje at ændre den konkrete  

 afgørelse.
Også i sådanne tilfælde må det ifølge rådet kræves, at sagen efter  

 sin art i øvrigt er egnet til prøvelse for Højesteret.
Da parterne i en civil sag som følge af henvisningsreglerne har afgørende  

 indflydelse på, om en sag inden for rammerne af to-instansprincippet skal  

 kunne prøves ved Højesteret, har Retsplejerådet fundet det rigtigst at  

 afgrænse adgangen til 3. instansbevilling til de sager, som er af principiel  

 betydning.
Dette gælder såvel for så vidt angår anke som kære, idet det  

 ifølge rådet også ved kæremål må være afgørende, om spørgsmålet er af  

 principiel karakter.
 Retsplejerådet finder det af stor betydning, at det af lovteksten kommer  

 til at fremgå, at der kun vil kunne meddeles 3. instansbevillinger i civile  

 sager, som indeholder spørgsmål af principiel karakter.
Herved opnås en tydelig understregning af, at to-instansprincippet er  

 hovedreglen.
Samtidig indebærer ændringen, at der ikke efter lovens ordlyd  

 vil være grundlag for at kunne opfatte Højesterets behandling af en ansøgning  

 om 3. instansbevilling som en egentlig 3. instansprøvelse.
Den nærmere udfyldning af kriteriet vil efter rådets opfattelse uden  

 betænkelighed kunne overlades til Højesteret.
Rådet har derfor afstået fra at  

 forsøge udtømmende at opregne de typer af tilfælde, der vil kunne være  

 omfattet af kriteriet.
 Retsplejerådet finder alene grund til at fremhæve, at principiel interesse  

 omfatter tilfælde, hvor der skønnes behov for af Højesteret at få fastlagt  

 eller afstukket en praksis på området eller - efter en vis periode - at få  

 afklaret, om en bestående retstilstand, udmålingspraksis m.v. bør ændres  

 eller justeres.
I straffesager, hvor der ikke på samme måde som i civile sager er  

 mulighed for at øve indflydelse på, om en sag skal anlægges ved byret eller  

 landsret i 1. instans, foreslår Retsplejerådet i bet. 1222/1991 det gældende  

 kriterium for anketilladelse opretholdt.
Ved kæremål i straffesager foreslås  

 den gældende formulering ændret, således at det - i overensstemmelse med den  

 praksis, der følges i dag - af lovteksten fremgår, at der også ved kæremål af  

 principiel karakter vil kunne meddeles 3. instansbevilling.
Det anføres nærmere herom i betænkningen, at kompetencefordelingen mellem  

 retterne på strafferetsområdet er helt fastlagt i loven.
Denne fordeling er  

 ikke i samme omfang som på det civile område fastlagt efter, hvorvidt sagen  

 er egnet til prøvelse for Højesteret.
Også andre civile sager end  

 principielle kan pådømmes af landsretten i 1. instans med fri prøvelsesadgang  

 til Højesteret.
Skulle kun rent principielle straffesager kunne prøves af  

 Højesteret, ville der derfor ifølge Retsplejerådet for så vidt være en vis  

 ubalance i forhold til det civile område.
Hvis der på strafferetsområdet i lovteksten sker en indskrænkning til  

 sager af »principiel karakter«, vil det endvidere efter  

 Retsplejerådets opfattelse kunne tages som udtryk for, at der i mindre omfang  

 end hidtil skal gives 3. instansbevilling i straffesager.
Efter rådets  

 opfattelse bør dette ikke være tilfældet.
 På den baggrund foreslår Retsplejerådet som nævnt, at det gældende  

 kriterium for anketilladelse i straffesager bliver opretholdt, således at  

 prøvelse for Højesteret kan ske, hvis sagen er af principiel karakter, eller  

 særlige grunde i øvrigt taler derfor.
 Ved kæremål foreslår Retsplejerådet som nævnt den samme formulering.  

 Medtagelsen af kriteriet »principiel karakter« også for så vidt  

 angår kæresager, vil ifølge rådet ikke være udtryk for en realitetsændring,  

 og rådet finder derfor ikke nogen grund til at have en forskellig formulering  

 ved anke og kære.
 Vedrørende Retsplejerådets overvejelser om kriterierne for meddelelse af  

 3. instansbevilling henvises i øvrigt til betænkning nr. 1222/1991, s. 58 ff,  

 hvor der også gives oplysninger om rådets tidligere behandling af disse  

 spørgsmål.
4.4. Retsplejerådets overvejelser om tilladelser til appel uanset  

 appelfristens udløb og 2. instansbevillinger Retsplejerådet var efter kommissoriet alene blevet anmodet om at udarbejde  

 forslag til en overførsel af kompetencen til at meddele 3. instansbevilling i  

 civile sager og i straffesager.
 Rådet fandt det imidlertid naturligt i forbindelse med behandlingen af  

 spørgsmålet om overførsel af kompetencen til at meddele 3. instansbevilling  

 også at overveje reglerne om meddelelse af tilladelser til appel uanset  

 appelfristens udløb og 2. instansbevilling.
I betænkning nr. 698/1973 om behandling af borgerlige sager foreslog  

 Retsplejerådet i forbindelse med et forslag om at overføre kompetencen til at  

 meddele 3. instansbevilling til domstolene, at kompetencen til at meddele  

tilladelse til appel efter appelfristens udløb i civile sager skulle  

 overføres til domstolene bl.a. under henvisning til, at en sådan ordning vil  

 være arbejdsbesparende og medvirke til at nedbringe den tid, det tager at få  

 en endelig retsafgørelse.
Retsplejerådet omtaler i betænkningen de problemer,  

 der vil kunne opstå, hvis kompetencen til at træffe afgørelse om tilladelse  

 til appel efter appelfristens udløb fjernes fra den myndighed, som tager  

 stilling til ansøgninger om fri proces, og hvis sagsbehandlingstid ofte  

 bevirker, at appelfristerne overskrides.
Rådet peger imidlertid på, at  

 appellanten i sådanne tilfælde vil være nødt til selv (foreløbigt) at afholde  

 udgifterne til retsafgift, og at rettens praksis med hensyn til at meddele  

 tilladelse til appel uanset appelfristens udløb i sådanne tilfælde i øvrigt  

 formentlig vil være mere lempelig.
Retsplejerådet fandt det således i  

 ovennævnte betænkning naturligt at foreslå kompetencen til at meddele  

 tilladelse til appel uanset appelfristens udløb i civile sager overflyttet  

 til domstolene i forbindelse med en overførsel af kompetencen til at meddele  

 3. instansbevilling.
 I betænkning 1222/1991 om 3. instansbevilling og andre procesbevillinger  

 anførte rådet endvidere, at en overførsel af kompetencen til at meddele 3.  

 instansbevilling til domstolene indebærer, at domstolene i disse sager vil  

 skulle tage stilling til, om en ansøgning kan behandles, selv om den ordinære  

 frist for indgivelse af en sådan ansøgning er overskredet.
 Retsplejerådet fandt af de ovenfor anførte grunde i betænkning 1222/1991  

 at burde udarbejde udkast til lovforslag, hvorefter også kompetencen til at  

 meddele tilladelse til appel uanset appelfristens udløb overføres til  

 domstolene.
 Som nævnt fandt Retsplejerådet det naturligt i forbindelse med  

 behandlingen af spørgsmålet om overførsel af kompetencen til at meddele 3.  

 instansbevillinger også at behandle reglerne om 2. instansbevillinger.
 Rådet henviste i den forbindelse også til, at det under Folketingets  

 behandling af forslaget om appelbegrænsning i mindre civile sager, der blev  

 gennemført ved lov nr. 396 af 13. juni 1990, af Socialdemokratiet,  

 Socialistisk Folkeparti og Fremskridtspartiet blev fremhævet, at også disse  

 tilladelser skulle flyttes væk fra Justitsministeriet i forbindelse med  

 overførslen af kompetencen i sager om 3. instansbevilling.
Retsplejerådets foreslog, at kompetencen til at meddele 2.  

 instansbevilling overføres fra Justitsministeriet til landsretterne.
Der blev  

 således ikke foreslået ændringer i kriterierne for meddelelse af 2.  

 instansbevilling.
 Justitsministeriet hørte en række myndigheder, organisationer m.v. over  

 Retsplejerådets betænkning.
5. Lovforslag fremsat i Folketinget i 1992 Den 31. januar 1992 fremsatte den daværende justitsminister (Engell) på  

 grundlag af betænkning nr. 1222/1991 forslag til lov om ændring af  

 retsplejeloven m.v. (Ændring af kompetencereglerne for meddelelse af anke- og  

 kæretilladelse) (L 215).
 Forslaget blev ifølge de almindelige bemærkninger fremsat til opfyldelse  

 af folketingsbeslutningen af 19. maj 1989 om ændring af retsplejelovens  

 regler om 3. instansbevilling og havde til formål at overføre kompetencen til  

 at meddele 3. instansbevillinger og andre procesbevillinger fra  

 Justitsministeriet til retterne.
 Lovforslaget blev 1. behandlet i Folketinget den 19. februar 1992.
 Lovforslaget bortfaldt ved Folketingsårets udgang, men blev genfremsat den  

 7. oktober 1992 (L 34). Det nye lovforslag var en i det væsentlige uændret  

 genfremsættelse af det forslag, der blev fremsat den 31. januar 1992.
 Forslaget blev 1. behandlet i Folketinget den 28. oktober 1992.
 Under 1. behandlingerne af lovforslagene blev det af en række partier  

 anført, at man hellere så kompetencen overført til et særligt nævn.
 På denne baggrund blev lovforslaget (L 34) efter regeringsskiftet i januar  

 1993 trukket tilbage, og justitsministeren (Pia Gjellerup) anmodede ved  

 skrivelse af 11. marts 1993 Retsplejerådet om at beskrive og vurdere samt  

 udarbejde udkast til nye regler om en ordning, hvorefter kompetencen til at  

 meddele procesbevillinger overføres til et uafhængigt nævn.
 Retsplejerådet afgav herefter i december 1993 betænkning nr. 1260/1993 om  

 et procesbevillingsnævn.
6. Retsplejerådets betænkning nr. 1260/1993 6.1. Kommissoriet Som nævnt blev Retsplejerådet den 11. marts 1993 anmodet om at beskrive og  

 vurdere samt udarbejde udkast til nye regler om en ordning, hvorefter  

 kompetencen til at meddele procesbevillinger overføres til et uafhængigt  

 nævn.
Ifølge kommissoriet burde rådet ved behandlingen af dette spørgsmål  

 være opmærksom på de synspunkter vedrørende et sådant nævn, der fremkom i  

 forbindelse med Folketingets behandlinger af lovforslagene om overførelse af  

 procesbevillingerne fra Justitsministeriet til domstolene.
Det følger således at kommissoriet, at Retsplejerådet ikke har haft til  

 opgave mere generelt at redegøre for fordele og ulemper ved den bestående  

 ordning, hvorefter kompetencen til at træffe afgørelser om procesbevillinger  

 er henlagt til Justitsministeriet.
Retsplejerådet har endvidere ikke fået til  

 opgave at stille forslag om og argumentere for andre mulige løsningsmodeller  

 end nævnsordningen som alternativ til Justitsministeriet.
 Retsplejerådet anfører, at i og med at rådet er bedt om bl.a. at vurdere  

 en ordning, hvorefter kompetencen til at meddele procesbevillinger henlægges  

 til et uafhængigt nævn, er rådet dog på den anden side ikke afskåret fra på  

 ny at fremføre - og eventuelt uddybe - de indvendinger, der efter rådets  

 opfattelse måtte være mod en ordning som den nævnte.
 Rådet bemærker endvidere, at det ved sine overvejelser angående  

 udformningen af forslag til konkrete regler om en nævnsordning har tillagt  

 det afgørende betydning at finde en løsning, der så vidt muligt på den ene  

 side tilgodeser de synspunkter med hensyn til det ønskelige i at etablere et  

 sådant nævn, som fremkom under folketingsbehandlingen, og på den anden side  

 afbøder de betænkeligheder, som en nævnsordning efter rådets opfattelse kan  

 give anledning til.
6.2. Retsplejerådets principielle synspunkter vedrørende adgangen til  

 at opnå procesbevillinger og kompetencen til at meddele sådanne  

 bevillinger Retsplejerådet anfører, at det danske retsplejesystem er kendetegnet ved  

 et to-instansprincip.
Dette indebærer, at alle sager - som udgangspunkt - kan  

 forlanges behandles i to retsinstanser uden særlig tilladelse, men omvendt  

 ikke kan kræves indbragt for Højesteret som tredjeinstans, medmindre der  

 meddeles en særlig tilladelse hertil.
Til grund for denne begrænsning ligger  

 i første række indlysende ressource- og effektivitetsmæssige hensyn.
Men også  

 vægtige retssikkerhedsmæssige betragtninger - navnlig hensynet til at sikre,  

 at en 3- instansprøvelse ikke i almindelighed kommer til at indebære en  

 langvarig retssagsbehandling - taler herfor.
Retsplejeloven bygger - i overensstemmelse med to-instansprincippet - på  

 det grundsynspunkt, at de sager, som efter deres karakter bør kunne  

 indbringes for Højesteret, skal pådømmes i 1. instans ved en af landsretterne  

 (eller Sø- og Handelsretten). For de civile sager følger dette navnlig af  

 reglerne i retsplejelovens §§ 226 og 227, der fastlægger kriterierne for,  

 hvilke sager der kan anlægges ved eller begæres henvist til landsret som 1.  

 instans.
I disse sager er der fri adgang til at appellere til Højesteret som  

 2. instans, og den helt overvejende del af de civile sager, som behandles af  

 Højesteret, hører da også til denne kategori.
Af straffesagerne kan alene  

 nævningesager indbringes for Højesteret uden tilladelse.
Højesteret har  

 heller ikke i sådanne straffesager adgang til at prøve bevisbedømmelsen.
 Det er Retsplejerådets opfattelse, at de synspunkter, der ligger til grund  

 for instansfølgen, i sig selv er udtryk for, at meddelelsen af 3.  

 instansbevillinger skal have et begrænset omfang, og at denne undtagelsesvise  

 karakter skal være kendt for sagens parter, bl.a. for derved at modvirke  

 indgivelse af et stort antal ugrundede ansøgninger.
Hertil kommer imidlertid, at en almindelig adgang til at indbringe  

 afgørelser for Højesteret ville gøre det umuligt for Højesteret at udfylde  

 sin rolle som rigets øverste domstol, hvis vigtigste funktion er at træffe de  

 principielle og praksisdannende afgørelser.
I den redegørelse af 8. maj 1989,  

 der er optrykt som bilag 3 i Retsplejerådets betænkning nr. 1222/1991, har  

 Højesteret således givet udtryk for, at en årlig sagstilgang på mere end knap  

 500 sager må befrygtes at give anledning til en uheldig sagsophobning og  

 dermed uundgåeligt komme til at sinke sagsafviklingen, herunder også af  

 principielle sager, væsentligt.
De sagstyper, der som nævnt uden tilladelse  

 kan indbringes for Højesteret, udfylder i det væsentlige den sagsportefølge,  

 som Højesteret har kapacitet til at behandle, og 3. instansbevillingerne må  

 derfor begrænses til et meget beskedent antal, hvis ikke sagsafviklingen ved  

 retten skal forsinkes med en væsentlig forlængelse af berammelsestiden til  

 følge.
 En styrkelse af Højesterets kapacitet ville vel kunne tilvejebringes i  

 form af en forøgelse af dommertallet, men en sådan løsning må af hensyn til  

 rettens funktionsmuligheder give anledning til tungtvejende betænkeligheder.  

 Hensynet til retsenheden taler således afgørende for, at antallet af dommere  

 i Højesteret forbliver på det nuværende niveau, og at Højesteret ikke virker  

 i mere end to afdelinger.
 Det er derfor fortsat rådets opfattelse, at meddelelse af 3.  

 instansbevilling i civile sager og som udgangspunkt også i straffesager bør  

 forudsætte, at sagen vedrører spørgsmål af principiel karakter.
Om en konkret sag opfylder de nødvendige meget snævre betingelser for, at  

 tilladelse kan meddeles, må efter rådets opfattelse afgøres efter faste og  

 ensartede kriterier og ikke ud fra mere skønsmæssigt prægede vurderinger,  

 konkrete begrundelser, interesseafvejninger eller usikre formodninger om en  

 ændret afgørelse i appelinstansen.
I hidtidig praksis er  

 procesbevillingsordningen administreret i overensstemmelse hermed, idet der  

 er givet afslag i over 80 pct. af straffesagerne og i over 90 pct. af de  

 civile sager.
Retsplejerådet tillægger det afgørende betydning, at dette forhold ikke  

 ændres i forbindelse med en eventuel flytning af kompetencen til at meddele  

 procesbevillinger.
Ikke mindst af hensyn hertil har Retsplejerådet i  

 betænkning nr. 1222/1991 givet udtryk for, at rådet må foretrække, at  

 kompetencen til at meddele procesbevillinger - i lighed med hvad der gælder i  

 andre lande, hvor domstolsafgørelser ikke frit kan appelleres til en højere  

 instans - i givet fald henlægges til de almindelige domstole.
Rådet fandt, at  

 henlæggelse af kompetencen til et nævn uden for retssystemet vil kunne føre  

 til en mere usikker praksis og til, at der gives bevillinger i tilfælde, hvor  

 begrundelsen (overvejende) er konkret (betænkningen side 52).
 Retsplejerådet påpeger, at det fortsat er rådets opfattelse, at  

 kompetencen i givet fald bør henlægges til de almindelige domstole.
Såfremt kompetencen til at meddele procesbevillinger imidlertid ikke  

 ønskes henlagt til de almindelige domstole som et led i den judicielle  

 proces, men til et nævn, kan Retsplejerådet tilslutte sig, at dette som  

 forudsat under folketingsbehandlingen kommer til at virke som et uafhængigt  

 og uvildigt organ.
Retsplejerådet må dog på baggrund af det anførte samtidig  

 lægge afgørende vægt på, at nævnet sammensættes og organiseres på en måde,  

 der muliggør, at det kan virke i nær tilknytning til retssystemet.
Dette er  

 efter rådets opfattelse en nødvendig forudsætning for, at denne specielle og  

 restriktive kompetence kan henlægges til et sådant organ.
Retsplejerådet finder, at de for kompetencevalget afgørende hensyn bedst  

 kan tilgodeses ved at vælge en model for nævnets organisation og  

 sammensætning, der svarer til Den Særlige Klagerets i sager om genoptagelse  

 af straffesager.
Dette indebærer, at procesbevillingsnævnet oprettes som et  

 særlig organ i tilknytning til Højesteret og sammensættes med en  

 højesteretsdommer som formand og en landsdommer, en byretsdommer, en advokat  

 og en universitetslærer i retsvidenskab som øvrige medlemmer.
Et sådant nævn vil efter Retsplejerådets opfattelse fuldt ud opfylde  

 kravene om uafhængighed og uvildighed.
Det vil endvidere tilgodese ønsket om,  

 at organet skal virke i nær tilknytning til de almindelige domstole uden at  

 være en del af disse og samtidig have den forudsatte bredere, faglige  

 sammensætning end et sædvanligt domstolsorgan.
Omvendt vil et nævn sammensat  

 med et større antal medlemmer efter Retsplejerådets opfattelse være uheldigt,  

 idet det vil vanskeliggøre en hurtig og smidig afvikling af sagerne.
Retsplejerådet bemærker, at når rådet i de tidligere afgivne betænkninger  

 har udtalt sig imod at henlægge kompetencen til at meddele procesbevillinger  

 til Den Særlige Klageret, har det navnlig sammenhæng med ønsket om ikke at  

 overbelaste klageretten og forbeholde denne et nøje begrænset  

 kompetenceområde af ekstraordinære sagstyper.
Der ligger ikke heri nogen  

 afstandtagen fra, at et eventuelt procesbevillingsnævn i givet fald opbygges  

 og sammensættes efter samme retningslinier som klageretten i sager om  

 genoptagelse af straffesager.
Retsplejerådet har i betænkning nr. 1222/1991  

 udtalt sig imod en nævnsmodel også med henvisning til, at det forventede  

 antal sager næppe vil kunne behandles af et nævn af sædvanlig størrelse, hvis  

 medlemmer forudsættes at have et andet juridisk hovederhverv.
Denne  

 indvending gør sig også gældende i forhold til et procesbevillingsnævn efter  

 de angivne retningslinier.
Det er dog rådets opfattelse, at indvendingen i  

 ikke uvæsentlig grad vil kunne imødegås ved en hensigtsmæssig  

 tilrettelæggelse af procesbevillingsnævnets arbejdsform, jf. nedenfor.
6.3. Retsplejerådets overvejelser om udformningen af et  

 procesbevillingsnævn Retsplejerådet har ved sine overvejelser om, hvorledes et  

 procesbevillingsnævn konkret vil kunne organiseres, og hvilke regler der i  

 givet fald bør gælde for sagsbehandlingen, taget udgangspunkt i de ovenfor  

 anførte forudsætninger.
Et procesbevillingsnævn bør efter Retsplejerådets opfattelse som  

 udgangspunkt tage stilling til de procesbevillinger, som i dag behandles af  

 Justitsministeriet.
Procesbevillingsnævnet bør således også meddele 2.  

 instansbevillinger.
For så vidt angår tilladelser til appel uanset appelfristens udløb i  

 civile sager finder Retsplejerådet det dog mest nærliggende og  

 hensigtsmæssigt, at disse overføres til domstolene.
Herved vil man opnå  

 parallellitet til behandlingen af ansøgninger om tilladelse til appel uanset  

 appelfristens udløb inden for strafferetsplejen, som allerede efter gældende  

 ret behandles af de almindelige domstole.
Retsplejerådet finder som nævnt, at det uafhængige procesbevillingsnævn  

 bør bestå af en højesteretsdommer (formand), en landsdommer, en byretsdommer,  

 en advokat med møderet for Højesteret og en universitetslærer i retsvidenskab  

 eller en anden jurist med særlig videnskabelig uddannelse.
Dette vil svare  

 til sammensætningen af Den Særlige Klageret.
En sådan sammensætning vil  

 opfylde de krav, der er anført i afsnit 6.2. ovenfor, og bl.a. af hensyn til  

 sagsbehandlingen er det efter Retsplejerådets opfattelse afgørende, at nævnet  

 kun har disse fem medlemmer og dermed tillige en begrænset størrelse.
Formanden og medlemmerne bør udnævnes af kongen, de fire førstnævnte  

 medlemmer efter indstilling fra henholdsvis Højesteret, landsretterne, Den  

 Danske Dommerforening og Advokatrådet.
Der bør ligeledes beskikkes  

 suppleanter.
 Formanden vil eventuelt - afhængigt af arbejdets omfang og suppleantens  

 deltagelse i sagsbehandlingen - kunne udføre hvervet i procesbevillingsnævnet  

 som en hovedbeskæftigelse i beskikkelsesperioden.
 For at understrege nævnets uafhængighed, men dog tilknytning til  

 domstolssystemet, bør lovreglerne om nævnets virksomhed efter rådets  

 opfattelse placeres i retsplejeloven som et nyt kapitel 1 a og dets  

 virksomhed udtømmende reguleres ved reglerne i retsplejeloven og nævnets  

 forretningsorden.
Retsplejerådet har overvejet, for hvor lang tid medlemmerne bør beskikkes,  

 og om der bør kunne ske genbeskikkelse.
For en forholdsvis lang  

 beskikkelsesperiode taler især hensynet til kontinuiteten i nævnets arbejde  

 og opbyggelsen af en fast nævnspraksis.
For en kortere beskikkelsesperiode  

 taler bl.a. hensynet til, at medlemmerne ikke igennem en længere periode  

 pålægges at yde en stor arbejdsindsats uden for deres hovedbeskæftigelse.
Et  

 eventuelt forbud mod genbeskikkelse vil være med til at betone og sikre  

 nævnsmedlemmernes uafhængighed.
Gives der mulighed for genbeskikkelse, vil  

 det styrke uafhængigheden, at medlemmet har ret til genbeskikkelse, således  

 at det ikke skal bero på en ny beskikkelse.
Efter en afvejning af disse hensyn foreslår Retsplejerådet, at medlemmerne  

 beskikkes for to år med ret til genbeskikkelse i endnu 2 år.
Inden for  

 beskikkelses- og genbeskikkelsesperioden bør intet medlem kunne afsættes uden  

 ved dom efter de regler, som gælder for dommere.
 Medlemmerne bør ikke kunne fortsætte i nævnet, hvis betingelserne for  

 beskikkelse ikke længere er tilstede.
Retsplejerådet har drøftet, hvorvidt nævnet bør arbejde i flere  

 afdelinger.
Det forventede sagsantal kunne tale for en sådan løsning.
På den  

 anden side knytter der sig dog væsentlige betænkeligheder til en ordning,  

 hvor nævnet arbejder i flere afdelinger.
Det vil således kunne være  

 vanskeligt at fastholde en fælles praksis mellem afdelingerne.
Hertil kommer  

 bl.a. hensynet til at undgå, at et større antal højesteretsdommere knyttes  

 til nævnet.
Oprettelsen af et nævn med en række afdelinger vil endvidere  

 stemme mindre godt med de almindelige bestræbelser på at begrænse  

 ressourceforbruget i den offentlige sektor.
 Som nævnt foreslår Retsplejerådet derfor, at nævnet ikke deles op i flere  

 afdelinger, men består af 5 medlemmer og 5 suppleanter.
 I lighed med, hvad der gælder for retter med flere medlemmer, herunder Den  

 Særlige Klageret, vil afgørelser i tilfælde af uenighed skulle træffes ved  

 almindeligt stemmeflertal.
Hvis det skal være realistisk at behandle et relativt stort antal sager i  

 et nævn, der alene arbejder med en afdeling, forudsætter det til gengæld  

 efter Retsplejerådets opfattelse, at der fastsættes nogle ganske fleksible  

 regler for sagsbehandlingen.
Rammen for procesbevillingsnævnets arbejde bør  

 fremgå af loven, men det vil efter rådets opfattelse være ubetænkeligt at  

 overlade fastsættelsen af detaljerede regler til nævnet selv.
Dette vil kunne  

 ske i form af en forretningsorden.
Herved opnås det også, at  

 procesbevillingsnævnet kan tilpasse sine sagsbehandlingsregler efter de  

 erfaringer, som gøres med sagernes behandling.
Forretningsordenen må også  

 give bestemmelser om bl.a. indhentning og videregivelse af oplysninger til  

 brug ved sagernes behandling, inhabilitet, protokollering, nævnsmøder,  

 rådslagning, afstemninger og afgørelsesform.
Endvidere vil forretningsordenen  

 også kunne indeholde bestemmelser om ansøgningernes form, bilag m.v.
Retsplejerådet forestiller sig således, at nævnet differentierer sin  

 sagsbehandlingsform alt efter, hvilke sager der skal behandles.
Der vil  

 således kunne anvendes forskellig fremgangsmåde ved behandlingen af  

 ansøgninger om 2. instansbevilling og sager om 3. instansbevilling, og  

 sagerne bør efter deres karakter kunne afgøres af nævnet såvel efter  

 skriftlig som mundtlig votering.
Retsplejerådet påpeger, at der er et særligt hensyn at tage til, at  

 sagsbehandlingen ved nævnet ikke får en sådan karakter, at nævnets afgørelse  

 for borgerne kan komme til at fremstå som en afgørelse af selve den sag, hvor  

 tilladelse til appel søges.
Retsplejerådet foreslår derfor, at der ikke skal  

 være adgang til mundtlig procedure for nævnet.
Endvidere foreslås det, at  

 nævnets afgørelser skal træffes ved beslutning, der ikke nærmere begrundes og  

 ikke kan indbringes for anden myndighed.
Beslutningerne bør dog kunne omgøres  

 af nævnet selv.
Den foreslåede, særlige sammensætning af nævnet kunne tilsige, at nævnet  

 som udgangspunkt kun bør være beslutningsdygtigt, når samtlige medlemmer  

 deltager i afgørelsen.
Når et medlem ikke kan deltage i behandlingen, måtte  

 der således indkaldes en suppleant.
En sådan ordning bør dog ikke fastsættes.
 Det vil tværtimod være nødvendigt for en hurtig og fleksibel  

 sagsbehandling, og for at nævnet kan virke med den foreslåede sammensætning,  

 at nævnet kan delegere til formanden at meddele afslag i særligt klare sager.  

 Det kan således dreje sig om sager, hvor der foreligger fristoverskridelser,  

 eller hvor det i øvrigt er åbenbart, at der ikke kan meddeles tilladelse,  

 navnlig fordi den påberåbte ankegrund efter loven ikke kan føre til en  

 tilladelse (f.eks. ønskes Højesterets prøvelse af skyldsspørgsmål). Nævnet  

 bør eventuelt også kunne bemyndige formanden til at træffe afgørelse i visse  

 sagskategorier, f.eks. hvor nævnet har opbygget en fast praksis.
Der bør endvidere efter Retsplejerådets opfattelse lægges op til, at visse  

 sager efter nævnets nærmere bestemmelse i forretningsordenen eller i den  

 konkrete sag kan afgøres af tre nævnsmedlemmer (en dommer, en advokat og en  

 universitetsjurist). Retsplejerådet finder ikke at burde udtale sig endeligt  

 om, i hvilket omfang en sådan bemyndigelse bør benyttes i praksis, idet dette  

 må afhænge af de erfaringer, som gøres med sagsbehandlingen i nævnet.
Det vil  

 dog generelt være velbegrundet, at sager om meddelelse af 2.  

 instansbevilling, hvor en mindre restriktiv praksis følges, og hvor sagerne  

 normalt er af mindre kompliceret karakter eller af mindre betydning,  

 behandles af tre nævnsmedlemmer alene.
Når en sag behandles af tre  

 nævnsmedlemmer, vil det være nærliggende at åbne mulighed for, at sagen efter  

 anmodning fra et af disse medlemmer skal overgå til behandling i det samlede  

 nævn.
Efter Retsplejerådets opfattelse må mange sager kunne afgøres efter  

 cirkulation og skriftlig votering, således som det f.eks. praktiseres i Den  

 Særlige Klageret.
Et medlem vil i den forbindelse kunne anmode om en mundtlig  

 votering.
Dette bør formentlig også kunne ske i sager, der alene behandles af  

 tre medlemmer.
Retsplejerådet lægger vægt på, at man med en sådan ordning vil  

 kunne opnå en hurtig og smidig sagsbehandling.
Retsplejerådet anfører, at et procesbevillingsnævn vil have brug for en  

 effektiv og kompetent sekretariatsbistand.
Efter Retsplejerådets opfattelse  

 vil det være nærliggende, at sekretariatet fysisk placeres i Højesteret,  

 bl.a. fordi nævnets formand derved vil kunne have daglig personlig kontakt  

 med sekretariatet.
Mere principielt taler det også for en sådan placering af  

 sekretariatet, at procesbevillingsnævnets uafhængighed af den offentlige  

 forvaltning derved betones.
Retsplejerådet forudsætter, at sekretariatet besættes med en  

 sekretariatsleder og et antal fuldmægtige, der som udgangspunkt indgår i et  

 sædvanligt karriereforløb inden for justitsvæsenet.
Herved sikres det, at  

 sagerne forberedes af medarbejdere, der på forhånd har kvalifikationer og  

 indsigt dels i juridiske spørgsmål generelt, dels i processuelle spørgsmål og  

 domstolsforhold i særdeleshed.
Det er i denne forbindelse vigtigt, at  

 medarbejdernes erfaringer ikke blot er af abstrakt karakter, men at de  

 normalt har praktisk indsigt i forskellige sider af retslivet.
 Sekretariatet vil kunne oplyse sagerne, foretage de nødvendige høringer,  

 udarbejde sagsfremstillinger, redegørelser for hidtidig rets- og nævnspraksis  

 og begrundede indstillinger, alt efter reglerne i forretningsordenen og  

 nævnets nærmere bestemmelse i de enkelte sager.
 Retsplejerådet foreslår, at procesbevillingsnævnet hvert år skal  

 offentliggøre en beretning om sin virksomhed, herunder om antallet af  

 modtagne ansøgninger, sagernes afgørelse m.v.
I sager, der behandles efter strafferetsplejens regler, vil det offentlige  

 altid være part og have mulighed for eventuelt at søge en procesbevilling.  

 Behandles en sag derimod i den borgerlige retsplejes former, vil sagens  

 retsspørgsmål meget vel kunne have væsentlig betydning for den offentlige  

 forvaltnings behandling af spørgsmål af samme art, uden at det offentlige har  

 adgang til at søge 3. instansbevilling for at få spørgsmålet endeligt afgjort  

 ved Højesteret.
Dette vil således være tilfældet, hvor begge en borgerlig  

 sags parter er private.
Efter Retsplejerådets opfattelse vil det være  

 hensigtsmæssigt at åbne mulighed for, at det offentlige i sådanne tilfælde  

 får mulighed for at støtte en parts ansøgning til procesbevillingsnævnet,  

 forudsat at det offentlige er indtrådt i sagen til støtte for parten eller  

 agter at gøre det.
7. Justitsministeriets overvejelser På baggrund af Folketingsbeslutningen af 19. maj 1989 og af Folketingets  

 forhandlinger om emnet den 19. februar og den 28. oktober 1992 har  

 Retsplejerådet af Justitsministeriet fået til opgave at udarbejde et forslag  

 til, hvorledes kompetencen til at meddele procesbevillinger kan overføres til  

 et uafhængigt nævn.
Retsplejerådets lovudkast findes i betænkning nr.  

 1260/1993.
 Lovforslaget svarer - med nogle enkelte ændringer - til Retsplejerådets  

 lovudkast.
Et nævn som det foreslåede vil fuldt ud opfylde kravene om uafhængighed og  

 uvildighed samt en bred faglig sammensætning.
Samtidig vil nævnet - uden at  

 være en del af domstolssystemet - tilgodese behovet for, at afgørelserne  

 træffes på baggrund af et særligt kendskab ikke blot til generelle juridiske  

 spørgsmål, men også til retsvæsenets forhold.
 I sager, der behandles efter strafferetsplejens regler, vil det offentlige  

 altid være part og have mulighed for eventuelt at søge en procesbevilling.  

 Det offentlige vil i den forbindelse kunne redegøre for de principielle  

 aspekter i en sag, der taler for, at nævnet meddeler tilladelse.
 For så vidt angår civile sager foreslås det - i overensstemmelse med  

 Retsplejerådets forslag - at indføre en formel regel om offentlige  

 myndigheders mulighed for ved en skriftlig erklæring at støtte en procesparts  

 ansøgning til procesbevillingsnævnet.
Efter retsplejelovens § 252, stk. 2, kan vedkommende myndighed indtræde i  

 en civil sag til støtte for en af parterne, hvis afgørelsen af sagens  

 retsspørgsmål har væsentlig betydning for den offentlige forvaltnings  

 behandling af samme spørgsmål eller spørgsmål af samme art, og indtræden kan  

 ske uden væsentlig ulempe for sagens behandling.
Hvis en offentlig myndighed  

 på denne måde er indtrådt eller agter at indtræde i en civil sag, foreslås  

 det, at myndigheden også skal kunne støtte partens ansøgning til  

 procesbevillingsnævnet med en skriftlig erklæring.
 Som nævnt ovenfor i punkt 1.1. er det i øvrigt forudsat, at regeringen  

 skal kunne rette henvendelse til procesbevillingsnævnet og pege på behovet  

 for, at der i en bestemt type sager meddeles 3. instansbevilling.
Det er efter Justitsministeriets opfattelse vigtigt, at nævnets afgørelser  

 ikke for borgerne kommer til at fremstå som en afgørelse af selve sagen.
På  

 denne baggrund er Justitsministeriet enig med Retsplejerådet i, at nævnets  

 afgørelser bør træffes ved beslutninger, der ikke nærmere begrundes.
 Retsplejelovens regler om beslutninger i retsplejen vil ikke finde  

 anvendelse på nævnets afgørelser, men det forudsættes, at beslutningerne kan  

 omgøres af nævnet selv, såfremt der findes anledning hertil.
 Retsplejerådets forslag om et procesbevillingsnævn forudsætter, at  

 kriterierne for meddelelse af procesbevillinger udformes som foreslået i  

 betænkning nr. 1222/1991 om 3. instansbevillinger og andre procesbevillinger.
 Denne udformning af kriterierne for meddelelse af procesbevillinger blev  

 også lagt til grund i de to tidligere lovforslag, hvorved kompetencen blev  

 foreslået overført til domstolene.
 Justitsministeriet finder fortsat - i overensstemmelse med Retsplejerådet  

 - at kriteriet for meddelelse af 3. instansbevilling i civile anke- og  

 kæresager bør ændres, således at meddelelse af tilladelse forudsætter, at  

 sagen vedrører spørgsmål af principiel karakter.
 Dette forslag er navnlig begrundet i, at henvisningsreglerne, der  

 indebærer, at civile sager kan henvises fra byret til landsret, må anses for  

 velegnede til at regulere, hvilke sager der skal kunne indbringes for  

 Højesteret, således at denne domstol bevarer en usvækket placering i  

 retssystemet.
 Ved kæremål i straffesager foreslås den gældende formulering af kriteriet  

 ændret, således at det - i overensstemmelse med den praksis, der følges i dag  

 - af lovteksten fremgår, at der også ved kæremål af principiel karakter vil  

 kunne meddeles 3. instansbevilling.
Der foreslås ikke på nuværende tidspunkt ændringer i bestemmelser om  

 procesbevillinger i særlovgivningen eller i den særlige lovgivning for  

 Grønland og Færøerne.
Efter Justitsministeriets opfattelse vil det nemlig  

 være mest hensigtsmæssigt at gennemføre sådanne konsekvensændringer i  

 lovgivningen - og i den forbindelse en høring af de grønlandske og færøske  

 hjemmestyremyndigheder - når de grundlæggende spørgsmål vedrørende  

 kompetencen til at meddele procesbevillinger og kriterierne for bevillingerne  

 er afklaret ved Folketingets behandling af nærværende lovforslag.
Såfremt  

 lovforslaget vedtages, vil der i begyndelsen af næste folketingssamling blive  

 fremsat et lovforslag, som indeholder disse konsekvensrettelser.
En lov med  

 konsekvensrettelserne vil således kunne træde i kraft samtidig med, at  

 procesbevillingsnævnet påbegynder sin virksomhed (1. januar 1996).
 8. Forslagets økonomiske og administrative konsekvenser m.v.
Overflytning af kompetencen til at meddele 2. og 3. instansbevillinger til  

 et procesbevillingsnævn vil medføre en række merudgifter.
Overflytning af de  

 pågældende sagsområder vil samtidig medføre besparelser i Justitsministeriets  

 departement.
Forslaget om overflytning af kompetencen til at meddele  

 tilladelse til appel uanset appelfristens udløb (oprejsningsbevillinger) i  

 civile sager til domstolene vil medføre en beskeden besparelse i  

 Civilretsdirektoratet og en tilsvarende merbelastning af retterne.
For domstolenes vedkommende skønner Justitsministeriet, at det arbejde,  

 der vil være forbundet med hvervet som formand for procesbevillingsnævnet,  

 vil have et sådant omfang, at den pågældende højesteretsdommer vil skulle  

 udføre hvervet som hovedbeskæftigelse i beskikkelsesperioden.
Der vil således  

 være behov for at udvide Højesteret med 1 årsværk som højesteretsdommer.
Forslaget vil endvidere nødvendiggøre ressourcetilførsel til byretterne og  

 landsretterne som følge af det arbejde, der vil være forbundet med  

 landsdommeres og byretsdommeres hverv som medlemmer og suppleanter af  

 procesbevillingsnævnet.
Hertil kommer den merbelastning af landsretterne, der  

 er en følge af overflytning af kompetencen til at meddele tilladelse til  

 appel uanset appelfristens udløb i civile sager til retterne.
Der foreslås på denne baggrund hjemmel til at oprette 1 årsværk som  

 landsdommer og 1 årsværk som byretsdommer.
Den nærmere tilrettelæggelse af  

 dommernes medvirken vil blive drøftet med domstolene.
 Under de nævnte forudsætninger skønnes merudgifterne ved retterne at  

 udgøre ca. 1,8 mio. kr., heraf lønsum ca. 1,6 mio. kr.
 Oprettelse af et procesbevillingsnævn vil herudover medføre udgifter til  

 blandt andet vederlæggelse af medlemmerne, ansættelse af personale til  

 sekretariatet, udgifter til lokaler, indretningsudgifter og almindelige  

 driftsudgifter.
Et skøn over de samlede udgifter er på nuværende tidspunkt behæftet med  

 betydelig usikkerhed, idet udgifternes størrelse blandt andet beror på  

 antallet af sager og den nærmere arbejdsform i nævnet, herunder hvor mange  

 sager, der kan behandles henholdsvis mundtligt og skriftligt.
På baggrund af  

 det nuværende sagsantal skønner Justitsministeriet, at der vil være behov for  

 i alt ca. 13 årsværk i sekretariatet, herunder en sekretariatschef i  

 bevillingslønramme 37. De årlige merudgifter kan inklusive udgifter til  

 vederlæggelse og driftsomkostninger antages at beløbe sig til i  

 størrelsesordenen 5,8 mio. kr., heraf lønsum 4,8 mio. kr.
 Hertil kommer samlede etableringsudgifter til indretning af lokaler m.v.  

 på ca. 1,6 mio. kr.
 De samlede årlige besparelser i Justitsministeriets departement og  

 Civilretsdirektoratet vil være omkring 9,3 årsværk svarende til ca. 3,3 mio.  

 kr., heraf lønsum ca. 2,5 mio. kr.
 Finansieringen af merudgifterne vil indgå i fastlæggelsen af  

 Justitsministeriets rammer på de årlige bevillingslove.
 Lovforslaget har ingen miljømæssige eller erhvervsøkonomiske konsekvenser  

 og indeholder ikke EU-retlige aspekter.
 9. Hørte myndigheder m.v.
Betænkning nr. 1260/1993 om et procesbevillingsnævn har været sendt til  

 høring hos følgende myndigheder og organisationer: Præsidenten for  

 Højesteret, præsidenterne for Østre og Vestre Landsret, præsidenterne for  

 Københavns Byret, Retten i Århus, Retten i Odense, Retten i Aalborg og Retten  

 i Roskilde, Den danske Dommerforening, Rigsadvokaten, Foreningen af  

 Politimestre i Danmark, Politidirektøren i København, Foreningen af  

 Dommerfuldmægtige i Danmark, Politifuldmægtigforeningen, Advokatrådet og  

 Civilretsdirektoratet.
Endvidere er samtlige ministerier hørt over  

 betænkningen.
Bemærkninger til lovforslagets enkelte bestemmelser I bilag 1 til lovforslaget er de foreslåede bestemmelser sammenholdt med  

 de gældende regler.
Om begrundelsen for de foretagne ændringer henvises til de almindelige  

 bemærkninger.
I bemærkningerne til de enkelte bestemmelser er der således i  

 hovedsagen alene anført, hvori ændringerne i forhold til gældende ret består.
Til § 1 Til nr. 1 Justitsministeriet skønner, at det arbejde, der vil være forbundet med  

 hvervet som formand for procesbevillingsnævnet, vil have et sådant omfang, at  

 den pågældende højesteretsdommer vil skulle udføre hvervet som  

 hovedbeskæftigelse i beskikkelsesperioden.
Det foreslås på den baggrund at  

 udvide Højesteret med en højesteretsdommer.
Til nr. 2 Ved den foreslåede § 22 henlægges visse procesbevillinger, nemlig 2. og 3.  

 instansbevillingerne, der i dag meddeles af Justitsministeriet efter reglerne  

 i retsplejeloven, til et uafhængigt procesbevillingsnævn.
Efter forslaget skal nævnet behandle ansøgninger om meddelelse af 2. og 3.  

 instansbevilling »efter regler i denne lov og anden lovgivning«.  

 Som omtalt i de almindelige bemærkninger, afsnit 7, vil et lovforslag med  

 konsekvensrettelser vedrørende særlovgivningen og den særlige lovgivning for  

 Grønland og Færøerne blive fremsat i begyndelsen af næste folketingssamling,  

 såfremt nærværende lovforslag vedtages.
I så fald vil konsekvensændringerne  

 kunne træde i kraft samtidig med, at procesbevillingsnævnet påbegynder sin  

 virksomhed.
 Det forudsættes, at nævnsbehandlingen skal være gratis for ansøgerne, og  

 at der ikke skal kunne pålægges sagsomkostninger i anledning af  

 nævnsbehandlingen.
På baggrund af den sammensætning, der kendes fra Den Særlige Klageret,  

 foreslås det i § 23, at nævnet skal bestå af 5 medlemmer, nemlig en  

 højesteretsdommer, en landsdommer, en byretsdommer, en advokat og en  

 universitetslærer i retsvidenskab eller en anden jurist med særlig  

 videnskabelig uddannelse.
Beskikkelsesperioden er to år med ret til  

 genbeskikkelse i to år.
Med henblik på at sikre, at nævnets arbejde kan  

 tilrettelægges på en smidig og hensigtsmæssig måde, foreslås det, at der skal  

 kunne beskikkes mere end en suppleant for hvert medlem.
Udtræder et medlem  

 inden periodens udløb, herunder i medfør af den foreslåede § 24, beskikkes en  

 af medlemmets suppleanter for resten af perioden, og der beskikkes en ny  

 suppleant ligeledes for resten af perioden.
I øvrigt vil nærmere regler om  

 indkaldelse af suppleanter kunne gives i forretningsordenen, som nævnet selv  

 fastsætter, jf. den foreslåede § 25.
 Nævnets formand er højesteretsdommeren.
Nævnet etableres ikke som en del af den offentlige forvaltning.
Dette  

 indebærer bl.a., at nævnet ikke er omfattet af offentlighedsloven,  

 forvaltningsloven og ombudsmandsloven.
I § 26 foreslås det, at procesbevillingsnævnet årligt skal offentliggøre  

 en beretning om sin virksomhed.
Da nævnets afgørelser ikke nærmere skal  

 begrundes, forudsættes det, at beretningen især vil omfatte oplysninger af  

 statistisk og administrativ karakter.
 Det foreslås endvidere, at der til procesbevillingsnævnet skal knyttes et  

 sekretariat.
Endelig foreslås det i § 27, at offentlige myndigheder skal have hjemmel  

 til at støtte en parts ansøgning til procesbevillingsnævnet, såfremt  

 myndigheden er indtrådt eller agter at indtræde i sagen i medfør af  

 retsplejelovens § 252, stk. 2. Efter denne bestemmelse kan en offentlig  

 myndighed indtræde i en borgerlig sag til støtte for en af parterne, hvis  

 afgørelsen af sagens retsspørgsmål har væsentlig betydning for den offentlige  

 forvaltnings behandling af samme spørgsmål.
Det er endvidere en betingelse,  

 at myndighedens indtræden kan ske uden væsentlig ulempe for sagens  

 behandling.
Til nr. 3, 4, 8, 9 og 15 Forslaget indebærer, at kompetencen til at meddele 2. instansbevilling i  

 civile sager og fogedsager vedrørende krav m.v. på højst 10.000 kr. overføres  

 til procesbevillingsnævnet.
De gældende kriterier for meddelelse af 2.  

 instansbevilling og praksis på dette område foreslås opretholdt uændret.
Til nr. 5, 6 og 22 Kompetencen til at meddele 3. instansbevilling til anke i civile sager og  

 i skiftesager foreslås overført til procesbevillingsnævnet.
Efter gældende  

 ret kan Justitsministeriet meddele 3. instansbevilling, hvis sagen er af  

 principiel karakter, eller særlige grunde iøvrigt taler derfor.
Efter  

 forslaget forudsætter 3. instansbevilling, at sagen er af principiel  

 karakter.
Der henvises herved til de almindelige bemærkninger til  

 lovforslaget, afsnit 4.3., afsnit 6.2. og afsnit 7.
Til nr. 7, 11, 13 og 19-21 Forslagene indebærer, at kompetencen til i civile sager, fogedsager og  

 skiftesager at give tilladelse til anke eller kære efter appelfristens udløb  

 (oprejsningsbevillinger) overføres til appelinstansen.
Reglerne foreslås i  

 øvrigt ikke ændret.
Det betyder f.eks., at såfremt der er givet tilladelse  

 til at indbringe en sag for landsretten eller Højesteret efter appelfristens  

 udløb, vil den pågældende part derefter skulle iværksætte selve appelsagen  

 med indgivelse af ankestævning eller kæreskrift til retten.
Afgørelse om tilladelse i disse sager skal træffes ved kendelse.  

 Afgørelsen træffes som hovedregel efter skriftlig behandling på grundlag af  

 ansøgningen.
Dog kan retten bestemme, at der skal foretages mundtlig  

 forhandling, hvis særlige grunde taler derfor, jf. henvisningen til § 398.  

 Træffes afgørelsen på skriftligt grundlag, bør modparten have mulighed for at  

 fremkomme med eventuelle bemærkninger til ansøgningen, medmindre retten  

 finder, at ansøgningen kan afslås på det foreliggende grundlag.
Landsrettens  

 afgørelse om oprejsningsbevilling kan kun indbringes for Højesteret i medfør  

 af en særskilt procesbevilling, jf. henvisningen til § 392, stk. 2. Dette  

 svarer til, hvad der i dag gælder i straffesager.
Til nr. 10 og 17 Forslagene indebærer, at kompetencen til at meddele tilladelse til kære  

 til Højesteret i civile sager og i fogedsager overføres til  

 procesbevillingsnævnet, og at kriterierne for at opnå tilladelse til prøvelse  

 ved Højesteret ændres fra »særlige grunde« til spørgsmål af  

 »principiel karakter«.
Til nr. 12 Kompetencen til at meddele tilladelse til at indbringe en afgørelse om  

 administrativ frihedsberøvelse for retten efter udløbet af fristen foreslås  

 overført til den byret, som i øvrigt vil være kompetent til at behandle  

 sagen.
Retten træffer ved kendelse afgørelse om spørgsmålet, og der foreslås  

 i øvrigt ikke fastsat særlige processuelle regler for disse sager.
Til nr. 14 og 16 De gældende bestemmelser om adgangen til særskilt at kære fogedrettens  

 afgørelse om sagsomkostninger foreslås flyttet til retsplejelovens kapitel 53  

 om appel af fogedrettens afgørelser.
 Kompetencen til at meddele tilladelse til at indbringe fogedrettens  

 afgørelse om sagsomkostninger, der er fastsat til højst 10.000 kr., foreslås  

 på samme måde som for så vidt angår de øvrige 2. instansbevillinger overført  

 til procesbevillingsnævnet.
 Fristen for indgivelse af ansøgning om tilladelse til kære af  

 omkostningsafgørelser i fogedsager foreslås samtidig bragt i overensstemmelse  

 med de frister, der gælder for indgivelse af ansøgning om tilladelse til kære  

 af omkostningsafgørelser i andre civile sager, dvs. 2 uger, jf. forslagene  

 til § 389, stk. 3, og § 391, stk. 2.
Til nr. 18 og 23 Der er alene tale om konsekvensændringer.
Til nr. 24 og 25 Kompetencen til at meddele 2. instansbevilling i straffesager foreslås  

 overført til procesbevillingsnævnet.
De gældende kriterier for meddelelse af  

 2. instansbevilling foreslås opretholdt uændret.
Til nr. 26-28 Kompetencen til at meddele 3. instansbevilling i straffesager foreslås  

 overført til procesbevillingsnævnet.
 For så vidt angår tilladelse til ved anke at indbringe en straffesag for  

 Højesteret som 3. instans, foreslås de gældende kriterier opretholdt, dvs.,  

 at sagen skal være af principiel karakter, eller at særlige grunde i øvrigt  

 skal tale for en 3. instansprøvelse.
Ved kæremål foreslås den samme formulering.
Medtagelsen af kriteriet  

 »principiel karakter« vil ikke være udtryk for en realitetsændring,  

 og der er derfor ikke nogen grund til at have en forskellig formulering ved  

 anke og kære.
Til § 2 Retsplejerådet har peget på, at det - for at sikre kontinuiteten i nævnets  

 arbejde - kunne overvejes første gang, der beskikkes medlemmer af  

 procesbevillingsnævnet, at lade dette ske for en periode af 1 år og 6 måneder  

 eller 2 år og 6 måneder for f.eks. landsdommerens og byretsdommerens  

 vedkommende.
På denne baggrund foreslår Justitsministeriet, at landsdommeren  

 og byretsdommeren samt disse nævnsmedlemmers suppleanter første gang  

 beskikkes for en periode af 2 år og 6 måneder.
Det foreslås, at disse to  

 medlemmer og deres suppleanter - selv om de første gang beskikkes for en lidt  

 længere periode - lige som de øvrige nævnsmedlemmer skal have ret til  

 genbeskikkelse for yderligere to år.
Er ansøgning om 2. instans-, 3. instans- eller tilladelse til appel uanset  

 appelfristens udløb indgivet til Justitsministeriet inden lovens  

 ikrafttræden, behandles ansøgningen af Justitsministeriet efter de hidtil  

 gældende regler.
En anmodning om genoptagelse af en sag, hvori  

 Justitsministeriet har truffet afgørelse, vil ligeledes skulle behandles  

 efter de hidtil gældende regler.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget Ad § 1 1. I § 2, stk. 1, ændres »14« til: »15«.
§ 2. Højesteret er øverste domstol for hele riget.
Den har sit  

 sæde i København og består af en præsident og 14 andre højesteretsdommere.
I  

 præsidentens sted træder i fornødent fald den efter embedsalder ældste af  

 rettens tilstedeværende dommere.
Stk. 2. - - - 2. Efter § 21 a indsættes som nyt kapitel 1 a:
»Kapitel 1 a Procesbevillingsnævnet § 22. Procesbevillingsnævnet behandler ansøgninger om meddelelse  

 af 2. og 3. instansbevilling efter regler i denne lov og anden lovgivning.
§ 23. Nævnet består af 5 medlemmer, en højesteretsdommer  

 (formand), en landsdommer, en byretsdommer, en advokat med møderet for  

 Højesteret og en universitetslærer i retsvidenskab eller en anden jurist med  

 særlig videnskabelig uddannelse.
Beskikkelsen af de fire førstnævnte  

 medlemmer sker efter indstilling til justitsministeren fra henholdsvis  

 Højesteret, landsretterne, Den danske Dommerforening og Advokatrådet.
Kongen  

 beskikker efter indstilling fra justitsministeren medlemmerne for en periode  

 på to år.
Et medlem har ret til genbeskikkelse for yderligere to år.  

 Herudover kan genbeskikkelse ikke finde sted.
Stk. 2. Der beskikkes en eller flere suppleanter for hvert af  

 nævnets medlemmer.
Stk. 1 finder tilsvarende anvendelse.
§ 24. Nævnets medlemmer kan kun afsættes efter de regler, der  

 gælder for dommere.
Et medlem udtræder, når betingelserne for medlemmets  

 beskikkelse bortfalder.
 § 25. Procesbevillingsnævnet fastsætter selv sin forretningsorden.
Stk. 2. Der kan i forretningsordenen fastsættes regler om  

 indhentning, og videregivelse af oplysninger til brug ved sagernes  

 behandling.
Der kan endvidere bl.a. fastsættes bestemmelser om skriftlig  

 votering og om at formanden kan træffe visse, nærmere bestemte afgørelser på  

 nævnets vegne, eller at sager kan afgøres af tre af nævnets medlemmer, nemlig  

 en dommer, en advokat og en universitetslærer.
 § 26. Procesbevillingsnævnet offentliggør hvert år en beretning om  

 sin virksomhed.
 Stk. 2. Til Procesbevillingsnævnet knyttes et sekretariat.
§ 27. Såfremt en offentlig myndighed i medfør af § 252, stk. 2, er  

 indtrådt i en sag til fordel for en af sagens parter eller agter at gøre  

 dette, kan myndigheden ved skriftlig erklæring støtte partens ansøgning til  

 Procesbevillingsnævnet.« § 22 bliver herefter § 28.
 3. I § 368, stk. 1, 2. pkt., ændres  

 »justitsministerens« til: »Procesbevillingsnævnets«:
 4. § 368, stk. 2, affattes således:
» Stk. 2. Procesbevillingsnævnet kan meddele tilladelse til  

 anke af domme, der er omfattet af stk. 1, 2. pkt., hvis sagen er af  

 principiel karakter, eller særlige grunde i øvrigt taler derfor.
Ansøgning om  

 tilladelse skal indgives til nævnet inden 4 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden 1 år efter afsigelsen.« 5. § 368, stk. 5, affattes således:
» Stk. 5. Bestemmelser om sagsomkostninger og processuelle  

 straffe i domme, som er afsagt af en landsret eller af Sø- og Handelsretten i  

 København, kan kun ankes særskilt til Højesteret med tilladelse fra  

 Procesbevillingsnævnet.
Bestemmelserne i § 371 finder tilsvarende  

 anvendelse.« § 368. Domme afsagt af en byret kan af parterne ankes til den  

 landsret, i hvis kreds byretten ligger.
Angår sagen krav, der efter påstanden  

 har en økonomisk værdi af højst 10.000 kr., kan dommen kun ankes med  

 justitsministerens tilladelse, jf. stk. 2.
Stk. 2. Justitsministeren kan meddele tilladelse til anke af  

 domme, der efter stk. 1 ikke kan indbringes for landsretten.
Bestemmelserne i  

 § 371 og § 372, stk. 2, finder tilsvarende anvendelse.
Fristen for indgivelse  

 af ansøgning er dog 4 uger.
Stk. 3. - - - Stk. 4. - - - Stk. 5. Bestemmelser om sagsomkostninger og processuelle straffe i  

 domme, som er afsagt af en landsret og af Sø- og Handelsretten i København,  

 kan kun ankes særskilt til Højesteret med tilladelse fra justitsministeren.  

 Bestemmelserne i § 371 finder tilsvarende anvendelse.
 6. § 371 affattes således:
» § 371. Domme, der er afsagt af en landsret som 2. instans,  

 kan ikke ankes.
Procesbevillingsnævnet kan dog meddele tilladelse til  

 prøvelse i 3. instans, hvis sagen er af principiel karakter.
Stk. 2. Ansøgning om tilladelse efter stk. 1, 2. pkt., skal  

 indgives til Procesbevillingsnævnet inden 8 uger efter dommens afsigelse.  

 Nævnet kan dog undtagelsesvis meddele tilladelse, hvis ansøgning indgives  

 senere, men inden et år efter afsigelsen.« § 371. Dommer, der er afsagt af en landsret som 2. instans, kan  

 ikke ankes.
Justitsministeren kan dog meddele tilladelse til prøvelse i 3.  

 instans, såfremt sagen er af principiel karakter, eller særlige grunde i  

 øvrigt taler derfor.
 Stk. 2. Ansøgning om tilladelse efter stk. 1, 2. pkt., skal  

 indgives til Justitsministeriet inden 8 uger efter dommens afsigelse.  

 Justitsministeren kan dog undtagelsesvis meddele tilladelse, hvis ansøgning  

 indgives senere, men inden et år efter afsigelsen.
 7. § 372, stk. 2, affattes således:
» Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 368, stk. 2, eller § 371, inden 4 uger  

 efter, at tilladelsen er meddelt ansøgeren.
Indleveres stævningen senere,  

 afvises anken.
Ankeinstansen kan dog undtagelsesvis tillade anke indtil 1 år  

 efter dommens afsigelse.
Stævningen skal i så fald indleveres inden 4 uger  

 efter tilladelsens meddelelse.
Bestemmelserne i § 398 finder tilsvarende  

 anvendelse ved behandlingen af ansøgning om tilladelse til anke efter  

 fristens udløb.
Landsrettens afgørelse kan kun indbringes for Højesteret  

 efter reglerne i § 392, stk. 2.« § 372. - - - Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 371, inden 4 uger efter, at  

 tilladelsen er meddelt ansøgeren.
Justitsministeren kan dog undtagelsesvis  

 tillade anke indtil et år efter dommens afsigelse.
Stævningen skal i så fald  

 indleveres inden 4 uger efter tilladelsens meddelelse.
Stk. 3. - - - 8. § 389, stk. 2, ophæves, og i stedet indsættes:
» Stk. 2. Kendelser og beslutninger om sagsomkostninger, der  

 er fastsat til højst 10.000 kr., kan ikke kæres.
Procesbevillingsnævnet kan  

 dog give tilladelse til kære, hvis særlige grunde taler derfor.
Stk. 3. Ansøgning om kæretilladelse efter stk. 2 skal indgives til  

 Procesbevillingsnævnet inden 2 uger efter, at afgørelsen er truffet.
Nævnet  

 kan dog undtagelsesvis give tilladelse, hvis ansøgningen indgives senere, men  

 inden 6 måneder efter, at afgørelsen er truffet.« Stk. 3 bliver herefter stk. 4.
 § 389. Kendelser og beslutninger, der er afsagt af en byret, kan,  

 medmindre andet er bestemt i loven, kæres til den landsret, i hvis kreds  

 byretten ligger.
Stk. 2. Kendelser og beslutninger om sagsomkostninger, der er  

 fastsat til højst 10.000 kr., kan kun kæres til landsretten med  

 justitsministerens tilladelse.
Bestemmelserne i § 392, stk. 2 og § 394, stk.  

 2, finder tilsvarende anvendelse.
 Stk. 3. Kendelser og beslutninger, der er afsagt af en landsret  

 eller af Sø- og Handelsretten i København, kan, medmindre andet er bestemt i  

 loven, kæres til Højesteret.
 9. § 391, stk. 2, affattes således:
» Stk. 2. Procesbevillingsnævnet kan give tilladelse til kære  

 af bestemmelser i domme om sagsomkostninger, der efter stk. 1 ikke kan  

 påkæres, hvis særlige grunde taler derfor.
Bestemmelserne i § 389, stk. 3,  

 finder tilsvarende anvendelse.« § 391. Bestemmelser i domme afsagt af en byret om  

 sagsomkostninger, der er fastsat til mere end 10.000 kr., og om processuelle  

 straffe kan indbringes særskilt for landsret ved kære.
Stk. 2. Justitsministeren kan give tilladelse til kære af  

 bestemmelser i domme om sagsomkostninger, der efter stk. 1 ikke kan  

 indbringes for landsretten.
Bestemmelserne i § 392, stk. 2, og § 394, stk. 2,  

 finder tilsvarende anvendelse.
 10. § 392, stk. 2, affattes således:
» Stk. 2. Procesbevillingsnævnet kan give tilladelse til kære  

 af de i stk. 1 nævnte afgørelser, hvis kæren vedrører spørgsmål af principiel  

 karakter.
Ansøgning om kæretilladelse skal indgives til nævnet inden 2 uger  

 efter, at afgørelsen er truffet.
Procesbevillingsnævnet kan dog  

 undtagelsesvis give tilladelse, hvis ansøgning indgives senere, men inden 6  

 måneder efter, at afgørelsen er truffet.« § 392. Landsrettens afgørelse i følgende sager kan ikke kæres:
1) afgørelser i kæresager, 2) kendelser og beslutninger, der afsiges under behandling af en ankesag,  

 såfremt byretten har taget stilling til det spørgsmål, som afgørelsen angår,  

 og 3) enstemmige kendelser og beslutninger, som afsiges under  

 sagsforberedelsen eller domsforhandlingen, jf. kapitel 33-34, eller som  

 afsiges efter §§ 378 eller 381-384 under behandlingen af en ankesag.
Stk. 2. Når særlige grunde taler derfor, kan justitsministeren  

 give tilladelse til kære af de i stk. 1 nævnte afgørelser.
Ansøgning om  

 kæretilladelse skal indgives til Justitsministeriet inden 2 uger efter, at  

 afgørelsen er truffet.
Justitsministeren kan dog undtagelsesvis give  

 tilladelse, hvis ansøgning indgives senere, men inden 6 måneder efter, at  

 afgørelsen er truffet.
 11. § 394, stk. 2, affattes således:
» Stk. 2. Kære skal ske inden kærefristens udløb eller, hvis  

 der er meddelt tilladelse efter § 389, § 391 eller § 392, inden 2 uger efter,  

 at tilladelsen er meddelt ansøgeren.
Iværksættes kære senere, afvises kæren  

 af den ret, hvortil afgørelsen kæres.
Retten kan dog undtaglsesvis tillade  

 kære indtil 6 måneder efter afgørelsen.
Kæreskriftet skal i så fald  

 indleveres inden 2 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandling af ansøgning om tilladelse til  

 kære efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« § 394. Kærefristen, der regnes fra den dag, afgørelsen er truffet,  

 er 2 uger, jf. § 219, stk. 3.
Stk. 2. Kæren skal ske inden kærefristens udløb eller, hvis der er  

 meddelt tilladelse efter § 392, inden 2 uger efter, at tilladelsen er meddelt  

 ansøgeren.
Iværksættes kære senere, afvises kæren af den ret, hvortil  

 afgørelsen kæres.
Justitsministeren kan dog undtagelsesvis tillade kære  

 indtil 6 måneder efter afgørelsen.
Kæreskriftet skal i så fald indleveres  

 inden 2 uger efter tilladelsens meddelelse.
 12. I § 469, stk. 4, 2. pkt., ændres  

 »justitsministeren« til: »retten«.
§ 469. - - - Stk. 2. - - - Stk. 3. - - - Stk. 4. Begæring om sagens indbringelse for retten efter reglerne  

 i dette kapitel skal fremsættes inden 4 uger efter frihedsberøvelsens ophør.  

 Senere fremsættelse af begæringen kan indtil 6 måneder efter  

 frihedsberøvelsens ophør undtagelsesvis tillades af justitsministeren, når  

 der foreligger særlig grund til at afvige fra fristen.
Stk. 5. - - - Stk. 6. - - - 13. § 475, stk. 1, 3. pkt., ophæves, og i stedet indsættes  

 som nyt 4. pkt.:
»Bestemmelserne i § 372, stk. 2, 3.-7. pkt., finder tilsvarende  

 anvendelse.« § 475. Anke sker ved meddelelse til dommeren.
Ankefristen er 4  

 uger fra dommens afsigelse.
Anke kan dog undtagelsesvis tillades af  

 justitsministeren indtil et år efter dommens afsigelse.
Byretten sender  

 meddelelsen om anken samt sagens akter til landsretten, der berammer mundtlig  

 forhandling af sagen i et retsmøde, til hvilket parterne indkaldes af retten  

 med et af denne bestemt varsel.
Stk. 2. - - - Stk. 3. - - - Stk. 4. - - - 14. § 503, stk. 2 og 3, ophæves.
§ 503. - - - Stk. 2. Fogedrettens afgørelser om omkostninger, der er fastsat  

 til mere end 10.000 kr., kan særskilt kæres.
Stk. 3. Justitsministeren kan meddele tilladelse til kære af  

 fogedrettens afgørelser om omkostninger, der efter stk. 2 ikke kan indbringes  

 for landsretten.
Bestemmelserne i § 585 og § 586, stk. 2 og 4, finder  

 tilsvarende anvendelse.
Fristen for indgivelse af ansøgning er dog 4 uger.
 15. § 584, stk. 2 , ophæves, og i stedet indsættes:
» Stk. 2. Afgørelser om udlæg for krav, der har en økonomisk  

 værdi af højst 10.000 kr., kan ikke kæres.
Procesbevillingsnævnet kan dog  

 give tilladelse til kære, hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 4 uger efter afgørelsen.
Nævnet kan dog  

 undtagelsesvis meddele tilladelse, hvis ansøgning indgives senere, men inden  

 1 år efter afgørelsen.« Stk. 3 bliver herefter stk. 4.
 § 584. Afgørelser, der er truffet af en fogedret, kan, medmindre  

 andet er bestemt i loven, kæres til den landsret, i hvis kreds fogedretten  

 ligger.
 Stk. 2. Afgørelser om udlæg for krav, der har en økonomisk værdi  

 af højst 10.000 kr., kan kun kæres med tilladelse fra justitsministeren.  

 Bestemmelserne i § 585 og 586, stk. 2 og 4, finder tilsvarende anvendelse.  

 Fristen for indgivelse af ansøgning er dog 4 uger.
 Stk. 3. Fogedrettens afgørelse efter § 561, stk. 2-4, § 562, stk.  

 1-3, § 563, § 566, stk. 3, 3. pkt., § 569, stk. 1, 4. pkt., § 570, stk. 2, 3.  

 pkt., og stk. 3, § 571, stk. 1, § 576, stk. 2, og § 577, stk. 2, kan ikke  

 kæres.
 16. Efter § 584 indsættes:
» § 584 a.
Fogedrettens afgørelser om omkostninger, der er  

 fastsat til mere end 10.000 kr., kan særskilt kæres.
 Stk. 2. Procesbevillingsnævnet kan meddele tilladelse til kære af  

 fogedrettens afgørelse om omkostninger, der efter stk. 1 ikke kan påkæres,  

 hvis særlige grunde taler derfor.
Stk. 3. Ansøgning om kæretilladelse skal indgives til  

 Procesbevillingsnævnet inden 2 uger efter afgørelsen.
Nævnet kan dog  

 undtagelsesvis meddele tilladelse, hvis ansøgningen indgives senere, men  

 inden 6 måneder efter afgørelsen.« 17. § 585 affattes således:
 » § 585. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren  

 vedrører spørgsmål af principiel karakter.
Stk. 2. Ansøgning om kæretilladelse skal indgives til  

 Procesbevillingsnævnet inden 8 uger, i auktionssager dog inden 4 uger, efter  

 afgørelsen.
I andre sager end auktionssager kan nævnet dog undtagelsesvis  

 meddele tilladelse, hvis ansøgning indgives senere, men inden 1 år efter  

 afgørelsen.« § 585. Landsrettens afgørelse i en kæresag kan ikke kæres.  

 Justitsministeren kan dog meddele tilladelse til kære, når særlige grunde  

 taler derfor.
Stk. 2. Ansøgning om kæretilladelse skal indgives til  

 Justitsministeriet inden 8 uger, i auktionssager dog inden 4 uger, efter  

 afgørelsen.
I andre sager end auktionssager kan justitsministeren dog  

 undtagelsesvis meddele tilladelse, hvis ansøgning indgives senere, men inden  

 1 år efter afgørelsen.
 18. I § 586, stk. 2, ændres »§ 585« til: »§  

 584, stk. 2 og 3, § 584 a, stk. 2 og 3, eller § 585«.
 19. § 586, stk. 4, affattes således:
» Stk. 4. Iværksættes kære efter fristens udløb, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 1 år, i auktionssager dog indtil 6 måneder, efter afgørelsen.  

 Kæreskriftet skal i så fald indleveres inden 4 uger efter tilladelsens  

 meddelelse.
Bestemmelserne i § 398 finder tilsvarende anvendelse.  

 Landsrettens afgørelse kan kun indbringes for Højesteret efter reglerne i §  

 392, stk. 2.« § 586. - - - Stk. 2. Er der meddelt tilladelse efter § 585, skal kære ske inden  

 4 uger efter, at tilladelsen er meddelt ansøgeren.
Stk. 3. - - - Stk. 4. Iværksættes kære efter fristens udløb, afvises kæren af  

 den ret, hvortil afgørelsen kæres.
Justitsministeren kan dog undtagelsesvis  

 tillade kære indtil 1 år, i auktionssager dog indtil 6 måneder, efter  

 afgørelsen.
Kæreskriftet skal i så fald indleveres inden 4 uger efter  

 tilladelsens meddelelse.
 20. § 661, stk. 3, affattes således:
» Stk. 3. Landsretten kan dog undtagelsesvis tillade kære  

 indtil 6 måneder efter, at beslutningen er taget el ler kendelsen afsag.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« § 661. - - - Stk. 2. - - - Stk. 3. Justitsministeren kan dog undtagelsesvis tillade kæren  

 indtil 6 måneder efter, at beslutningen er taget eller kendelsen afsagt.
 21. § 662, stk. 3, affattes således:
» Stk. 3. Landsretten kan dog undtagelsesvis tillade anke  

 indtil 1 år efter, at afgørelsen er truffet, eller skiftet er afsluttet.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« § 662. - - - Stk. 2. - - - Stk. 3. Justitsministeren kan dog undtagelsesvis tillade anken  

 indtil et år efter, at afgørelsen er truffet eller skiftet afsluttet.
 22. I § 665, stk. 1, 2. pkt., ændres  

 »Justitsministeren« til: »Procesbevillingsnævnet«.
 23. I § 665, stk. 3, 2. pkt., ændres »stk. 1, 3. pkt.,  

 og stk. 2« til: »stk. 2«.
§ 665. Når en i henhold til § 662 iværksat anke har fundet sin  

 afgørelse ved landsret, kan der i reglen ikke ske yderligere anke til  

 højesteret.
Justitsministeren kan dog meddele tilladelse til anke.  

 Bestemmelserne i § 371, stk. 1, 2. pkt., og stk. 2, finder tilsvarende  

 anvendelse.
Stk. 2. - - - Stk. 3. Landsrettens afgørelse i en kæresag kan ikke kæres.  

 Bestemmelserne i § 392, stk. 1, 3. pkt., og stk. 2, finder dog tilsvarende  

 anvendelse.
 24. § 962, stk. 3 og 4, affattes således:
» Stk. 3. Procesbevillingsnævnet kan tillade anke af domme,  

 der efter stk. 2 ikke kan indbringes for højere ret, hvis sagen er af  

 principiel karakter, eller særlige grunde i øvrigt taler derfor.
Ansøgning om  

 anketilladelse skal indgives til Procesbevillingsnævnet inden 2 uger efter  

 dommens afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Nævnet kan dog undtagelsesvis  

 meddele tilladelse, hvis ansøgning indgives senere, men inden 1 år efter  

 dommens afsigelse.
Under tilsvarende betingelser kan Procesbevillingsnævnet  

 tillade anke af de i stk. 2, 3. pkt., nævnte afgørelser.
Stk. 4 . Når en ansøgning efter stk. 3 er indgivet til  

 Procesbevillingsnævnet, kan landsrettens præsident bestemme, at fuldbyrdelsen  

 skal udsættes eller standses.
Dette sker i hvert fald, når anke  

 tillades.« § 962. - - - Stk. 2. - - - Stk. 3. Justitsministeren kan tillade anke af domme, der efter  

 stk. 2 ikke kan indbringes for højere ret, såfremt sagen er af principiel  

 karakter eller særlige grunde i øvrigt taler derfor.
Ansøgning om  

 anketilladelse skal indgives til Justitsministeriet inden 2 uger efter  

 dommens afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Justitsministeren kan dog  

 undtagelsesvis meddele tilladelse, hvis ansøgning indgives senere, men inden  

 et år efter dommens afsigelse.
Under tilsvarende betingelser kan  

 justitsministeren tillade anke af de i stk. 2, 3. pkt., nævnte afgørelser.
 Stk. 4. Når sådant andragende er bevisligt indgivet til  

 justitsministeren, kan landsrettens præsident bestemme, at fuldbyrdelsen skal  

 udsættes eller standses; dette sker i hvert fald, når anke tilstedes.
Stk. 5. - - - 25. I § 963, stk. 3, litra c, ændres  

 »justitsministeren« til: »Procesbevillingsnævnet«.
§ 963. - - - Stk. 2. - - - Stk. 3. I øvrigt bliver reglerne i §§ 941-942 og 946-951 i det  

 hele at anvende med de lempelser, som følger af forholdets forskelligheder,  

 samt med følgende nærmere bestemmelser:
a) Fristen for anke regnes fra dommens afsigelse eller, hvis forkyndelse  

 af dommen er på budt, jf. § 219, stk. 6, fra forkyndelsen.
Hvis sagen er  

 afgjort i medfør af § 934 og tiltalte ikke var til stede eller gjort bekendt  

 med tidspunktet for dommens afsigelse, regnes fristen dog fra den dag,  

 anklagemyndigheden har sendt tiltalte udskrift af dommen.
 b) Tiltaltes ankemeddelelse (§ 948, jf. § 950) kan, når han afgiver den  

 personlig, fremsættes mundtlig til vedkommende retsbog, selv om det ikke sker  

 straks ved dommens afsigelse; dommeren bør være ham behjælpelig hermed.
 c) Hvor justitsministeren i henhold til § 962 har tilstedet anke, må  

 fornøden ankemeddelelse og begrundelse afgives inden 14 dage, efter at  

 tilladelsen er udfærdiget.
 26. § 966, stk. 1, affattes således:
»Landsrettens dom i en ankesag kan ikke ankes.
Procesbevillingsnævnet  

 kan dog meddele tilladelse til anke, hvis sagen er af principel karakter,  

 eller særlige grunde i øvrigt taler derfor.
Ansøgning om anketilladelse skal  

 indgives til Procesbevillingsnævnet inden 2 uger efter dommens afsigelse.  

 Hvis det er tiltalte, der vil anke, beregnes fristen efter bestemmelserne i §  

 963, stk. 3, litra a.
Nævnet kan dog undtagelsesvis meddele tilladelse, hvis  

 ansøgning indgives senere, men inden 1 år efter dommens afsigelse.« § 966. Landsrettens dom i en ankesag kan ikke ankes.  

 Justitsministeren kan dog meddele tilladelse til anke, såfremt sagen er af  

 principiel karakter, eller særlige grunde i øvrigt taler derfor.
Ansøgning om  

 anketilladelse skal indgives til Justitsministeriet inden 2 uger efter  

 dommens afsigelse.
Hvis det er tiltalte, der vil anke, beregnes fristen efter  

 bestemmelserne i § 963, stk. 3, litra a.
Justitsministeren kan dog  

 undtagelsesvis meddele tilladelse, hvis ansøgning indgives senere, men inden  

 et år efter dommens afsigelse.
Stk. 2. - - - Stk. 3. - - - Stk. 4. - - - Stk. 5. - - - 27. § 968, stk. 3, affattes således:
» Stk. 3. I sager, hvor anke kræver tilladelse efter § 966,  

 kan kæremål af en part kun rejses med tilladelse af Procesbevillingsnævnet.  

 Reglerne om tilladelse til anke finder tilsvarende anvendelse.« § 968. - - - Stk. 2. - - - Stk. 3. I sager, hvor anke ordentligvis er udelukket ifølge  

 reglerne i § 966, kan kæremål af en part kun rejses med tilladelse af  

 justitsministeren, i hvilken henseende reglerne om tilladelse til anke finder  

 tilsvarende anvendelse.
Stk. 4. - - - 28. § 973 affattes således:
» § 973. Landsrettens afgørelse i en kæresag kan ikke kæres.  

 Procesbevillingsnævnet kan dog meddele tilladelse til kære, hvis kæren angår  

 spørgsmål af principiel karakter, eller særlige grunde i øvrigt taler derfor.  

 Ansøgning om kæretilladelse skal indgives til Procesbevillingsnævnet inden 2  

 uger efter kendelsens afsigelse eller, hvis det er tiltalte, der vil kære, og  

 tiltalte ikke har været til stede ved afsigelsen, efter dens forkyndelse.  

 Nævnet kan undtagelsesvis meddele tilladelse, hvis ansøgning indgives senere,  

 men inden 1 år efter kendelsens afsigelse.« § 973. Landsrettens afgørelse i en kæresag kan ikke kæres.  

 Justitsministeren kan dog meddele tilladelse til kære, når særlige grunde  

 taler derfor.
Ansøgning om kæretilladelse skal indgives til  

 Justitsministeriet inden 2 uger efter kendelsens afsigelse eller, hvis det er  

 tiltalte, der vil kære, og han ikke har været til stede ved afsigelsen, efter  

 dens forkyndelse.
Justitsministeren kan undtagelsesvis meddele tilladelse,  

 hvis ansøgning indgives senere, men inden et år efter kendelsens afsigelse.
Bilag 2 Statistiske oplysninger om 3. instansbevillinger i civile sager 1991 -  

 1994 Ans = ansøgninger.
 Till = tilladelser.
 *) I tallene er ikke medregnet antal ikke færdigbehandlede sager,  

 indkommet i 1994: 13.
Bilag 3 Statistiske oplysninger om 3. instansbevillinger i straffesager 1991 -  

 1994 *) I tallene er ikke medregnet antal ikke færdigbehandlede sager,  

 indkommet i 1993: 2 og i 1994: 52.
Bilag 4 Statistiske oplysninger om ansøgninger om appel uanset appelfristens  

 udløb (oprejsningsbevillinger) 1991 - 1994 Bilag 5 Statistiske oplysninger over 2. instansbevillinger i civile sager i  

 1991 - 1994 Ans = ansøgninger.
 Till = tilladelser.
 *) I tallene er ikke medregnet antal ikke færdigbehandlede sager,  

 indkommet i 1994: 17.
Bilag 6 Statistiske oplysninger over 2. instansbevillinger i straffesager i  

 1991 - 1994 *) I tallene er ikke medregnet antal ikke færdigbehandlede sager,  

 indkommet i 1994: 33.
