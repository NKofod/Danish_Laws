Nr LSF 49 Forslag til Lov om ændring af lov om sygehusvæsenet og lov om offentlig  

 sygesikring m.v. (Friere sygehusvalg, behandling på private specialsygehuse  

 m.fl., specialesamling, ambulancetjeneste, færdigbehandlede patienter samt  

 planlægning og samarbejde) Fremsat af sundehdsministeren (Ester Larsen) den 21. oktober 1992 Vedtaget ved tredjebehandling den 15. december 1992 Lov nr. 1024 af 19/12/1992 § 1 I lov om sygehusvæsenet, jf. lovbekendtgørelse nr. 476 af 7. november  

 1985, som ændret senest ved lov nr. 279 af 29. april 1992, foretages følgende  

 ændringer:
 1. I § 3 indsættes som stk. 4:
» Stk. 4. Amtskommunen indgår driftsoverenskomst med de i § 5,  

 stk. 3, nævnte private specialsygehuse m.fl., som er beliggende i  

 amtskommunen.« 2. I § 5 indsættes efter stk. 1 som nye stykker:
 » Stk. 2. Amtskommunen yder desuden vederlagsfri behandling  

 ved en anden amtskommunes sygehuse og fødeklinikker samt på Rigshospitalet  

 til personer, der har bopæl i amtskommunen.
 Stk. 3. Amtskommunen yder endvidere vederlagsfri behandling til  

 personer, der har bopæl i amtskommunen, ved følgende private specialsygehuse  

 m.fl.: Epilepsihospitalet i Dianalund, Sclerosehospitalet i Haslev,  

 Sclerosehospitalet i Ry, Polio- Trafik- og Ulykkesskadedes Fysiurgiske  

 Ambulatorium, Dronning Alexandrines Gigtsanatorium, Gigtsanatoriet Hans  

 Jansens Hjem, Muskelsvindfondens Vejlednings- og Behandlingscenter,  

 Vejlefjord og Center for Hjerneskade.
Stk. 4. Amtskommunernes pligt til at yde vederlagsfri behandling i  

 henhold til stk. 3 er begrænset til en årlig økonomisk ramme, som udgør 45,0  

 mio. kr. for Epilepsihospitalet i Dianalund, 21,8 mio. kr. for  

 Sclerosehospitalet i Haslev, 17,0 mio. kr. for Sclerosehospitalet i Ry, 15,9  

 mio. kr. for Polio- Trafik- og Ulykkesskadedes Fysiurgiske Ambulatorium, 6,5  

 mio. kr. for Dronning Alexandrines Gigtsanatorium, 7,0 mio. kr. for  

 Gigtsanatoriet Hans Jansens Hjem, 7,1 mio. kr. for Muskelsvindfondens  

 Vejlednings- og Behandlingscenter, 8,3 mio. kr. for Vejlefjord og 3,5 mio.  

 kr. for Center for Hjerneskade.
Beløbsrammerne er anført i 1992 pris- og  

 lønniveau.
De pris- og lønreguleres årligt på tilsvarende måde som  

 bloktilskuddene til amtskommuner.« Stk. 2-8 bliver herefter stk. 5-11.
 3. I § 5, stk. 5, der bliver stk. 8, ændres »stk.  

 1-4« til: »stk. 1 og 5-7«.
 4. I § 5, stk. 8, der bliver stk. 11, ændres »stk.  

 1-6« til: »stk. 1 og 5-9«.
 5. Efter § 5 a indsættes som ny § 5 b:
»§ 5 b.
En person, der henvises til sygehusbehandling, kan  

 blandt de sygehuse, som er omfattet af § 5, stk. 1-2, selv vælge, hvilket  

 sygehus den pågældende vil behandles på.
 Stk. 2. Adgangen til at vælge i henhold til stk. 1 omfatter ikke  

 sygehusafdelinger uden for bopælsamtskommunen, der varetager lands- og  

 landsdelsfunktioner, medmindre det efter en lægelig vurdering er nødvendigt,  

 at den pågældende bliver behandlet på en sådan afdeling.
 Stk. 3. For psykiatriske patienter kan adgangen til at vælge efter  

 stk. 1 begrænses, hvis hensynet til den pågældende taler herfor.
Stk. 4. En person, der henvises til sygehusbehandling, kan desuden  

 vælge behandling på et af de i § 5, stk. 3, nævnte private specialsygehuse  

 m.fl.
Bopælsamtskommunen afholder udgiften herved inden for den i § 5, stk.  

 4, nævnte økonomiske ramme.
Stk. 5. Sundhedsministeren kan efter forhandling med  

 justitsministeren og socialministeren fastsætte bestemmelser om, at personer  

 ikke har ret til selv at vælge sygehus i henhold til stk. 1, 2 og 4, når de 1) er optaget i Kriminalforsorgens institutioner, 2) er anbragt i institution i henhold til retsplejeloven, kapitel 11 i lov  

 om frihedsberøvelse og anden tvang i psykiatrien eller straffeloven, 3) er anbragt på sikret afdeling i henhold til lov om social bistand eller 4) er frihedsberøvet eller deres handlefrihed i øvrigt er undergivet  

 begrænsninger i henhold til udlændingeloven.« 6. I § 6 indsættes efter stk. 4 som nyt stykke:
» Stk. 5. Sundhedsministeren kan fastsætte regler om, i  

 hvilket omfang der ydes befordring eller befordringsgodtgørelse efter stk. 1,  

 2 og 4 til personer, der i henhold til § 5 b efter eget valg behandles på et  

 sygehus i en anden amtskommune, på Rigshospitalet eller på de i § 5, stk. 3,  

 nævnte private specialsygehuse m.fl., uden at det efter en lægelig vurdering  

 er nødvendigt af hensyn til sygdommens behandling.« Stk. 5 bliver herefter stk. 6.
 7. Efter § 10 indsættes:
»§ 10 a.
Sundhedsministeren fastsætter regler om  

 tilrettelæggelsen af amtskommunernes ambulancetjeneste.« 8. Overskriften til kapitel III ændres til:
»Kapitel III Specialeplanlægning«.
 9. § 11 affattes således:
»§ 11. Amtsrådet udarbejder en plan for amtskommunens  

 virksomhed efter denne lov efter reglerne om sundhedsplanlægning i lov om  

 offentlig sygesikring.« 10. § 12 affattes således:
 »§ 12. En amtskommune kan uanset reglerne i § 5 af en kommune  

 opkræve betaling pr. sengedag for færdigbehandlede patienter, der er indlagt  

 på somatiske sygehuse, og som har bopæl i den pågældende kommune.
Stk. 2. Sundhedsministeren fastsætter den i stk. 1 nævnte  

 sengedagsbetaling.« 11. I § 13 indsættes som stk. 5:
» Stk. 5. I tilfælde, hvor væsentlige hensyn taler for, at  

 visse behandlingsformer samles på et eller få sygehuse, kan  

 sundhedsministeren efter forhandling med amtsrådene samt Københavns og  

 Frederiksberg kommunalbestyrelser fastsætte regler for visitation af  

 patienter samt betaling for behandling.« 12. § 16, stk. 4, ophæves.
 13. § 16 a, stk. 2 og 3, ophæves.
 14. Kapitel VI ophæves.
§ 2 I lov om offentlig sygesikring, jf. lovbekendtgørelse nr. 490 af 21. juli  

 1986, som ændret senest ved lov nr. 193 af 23. marts 1992, foretages følgende  

 ændringer:
 1. § 23, stk. 2-5, ophæves.
 2. Efter § 27 indsættes som nyt kapitel 6 a:
»Kapitel 6 a Planlægning og samarbejde § 27 a.
Bestemmelserne i dette kapitel omfatter kommunernes  

 indsats vedrørende - sundhedspleje, - skolelægeordning, - tandpleje m.v., - hjemmesygepleje, - forebyggelse og sundhedsfremme og - sundhedsberedskab.
For amtskommunernes vedkommende omfatter kapitlet amtskommunernes indsats  

 vedrørende - offentlig sygesikring, - sygehusvæsenet, - svangerskabshygiejne og fødselshjælp, - tilbud om gratis vaccination mod visse sygdomme, - lægeundersøgelse af børn, - forebyggelse og sundhedsfremme og - sundhedsberedskab.
 Stk. 2. Reglerne i dette kapitel vedrørende amtskommunale opgaver  

 gælder tilsvarende for Københavns og Frederiksberg Kommuner.
§ 27 b.
Amtsrådet og kommunalbestyrelserne i amtskommunen skal i  

 fællesskab etablere et samarbejde om den amtskommunale og den kommunale  

 indsats på sundhedsområdet samt mellem sundhedssektoren og de tilgrænsende  

 sektorer.
§ 27 c.
Sundhedsministeren afgiver ved hver kommunal valgperiodes  

 begyndelse en redegørelse som oplæg til de kommunale redegørelser i henhold  

 til § 27 d og den amtskommunale planlægning i henhold til § 27 e.
 Stk. 2. Sundhedsministeren udarbejder efter forhandling med de  

 kommunale organisationer og Københavns og Frederiksberg Kommuner en  

 vejledning for sundhedsplanlægningen.
§ 27 d.
Kommunalbestyrelsen udarbejder en gang i hver kommunal  

 valgperiode en redegørelse, der omfatter 1) kommunens betjening af kommunens borgere i henhold til den lovgivning,  

 der er nævnt i § 27 a, 2) kommunens forebyggende og sundhedsfremmende foranstaltninger i øvrigt  

 og 3) sundhedsberedskabet i kommunen.
§ 27 e.
For hver amtskommune skal foreligge en plan for  

 tilrettelæggelsen af amtskommunens virksomhed på sundhedsområdet, der  

 omfatter 1) planens forudsætninger, herunder en beskrivelse af sundhedstilstanden i  

 amtskommunen, 2) det amtskommunale sundhedsvæsens betjening af amtskommunens borgere i  

 henhold til den lovgivning, der er nævnt i § 27 a, 3) amtskommunens forebyggende og sundhedsfremmende foranstaltninger i  

 øvrigt, 4) amtskommunens samarbejde med alment praktiserende læger, speciallæger,  

 tandlæger og øvrige ydere i privat praksis, jf. kapitel 2, 5) amtskommunens samarbejde med kommunerne i amtskommunen og med andre  

 amtskommuner om varetagelse af sundhedsvæsenets opgaver, 6) amtskommunens tilrettelæggelse af ambulancetjenesten og 7) sundhedsberedskabet i amtskommunen.
 Stk. 2. Amtsrådet skal behandle planen på et møde i hver kommunal  

 valgperiode.
§ 27 f.
Forud for amtsrådets behandling af forslag til  

 sundhedsplan skal amtsrådet indhente udtalelser over forslaget fra 1) kommunalbestyrelserne i amtskommunen og 2) de berørte alment praktiserende læger, speciallæger og øvrige ydere i  

 privat praksis, jf. kapitel 2.
 Stk. 2. Forud for amtsrådets behandling af forslag til  

 sundhedsplan skal amtsrådet indhente Sundhedsstyrelsens rådgivning.
 Stk. 3. Amtskommunen inddrager embedslægeinstitutionen i den  

 amtskommunale sundhedsplanlægning.
§ 27 g.
Amtsrådet skal ændre sundhedsplanen forud for  

 gennemførelse af væsentlige ændringer i amtskommunens sundhedsvæsen, der ikke  

 er forudsat i planen.
§ 27 h.
Den af amtsrådet vedtagne sundhedsplan og senere ændringer  

 heri indsendes til sundhedsministeren og Sundhedsstyrelsen.« § 3 I lov om svangerskabshygiejne og fødselshjælp, jf. lovbekendtgørelse nr.  

 477 af 7. november 1985, som ændret senest ved lov nr. 856 af 20. december  

 1989, foretages følgende ændring:
 § 7 affattes således:
»§ 7. Amtskommunerne og Københavns og Frederiksberg Kommuner  

 skal i sundhedsplanen, jf. lov om offentlig sygesikring, redegøre for de  

 forebyggende helbredsundersøgelser og fødselshjælpen.« § 4 I lov nr. 409 af 13. juni 1973 om sundhedsplejerskeordninger, som ændret  

 senest ved lov nr. 254 af 6. juni 1985, foretages følgende ændring:
 § 3 ophæves.
§ 5 I lov om skolelægeordning, jf. lovbekendtgørelse nr. 430 af 16. august  

 1974, som ændret senest ved lov nr. 254 af 6. juni 1985, foretages følgende  

 ændring:
 § 4 ophæves.
§ 6 I lov nr. 310 af 4. juni 1986 om tandpleje m.v., som ændret ved lov nr.  

 858 af 20. december 1989, foretages følgende ændring:
 § 7 ophæves.
§ 7 I lov nr. 408 af 13. juni 1973 om hjemmesygeplejerskeordninger, som ændret  

 senest ved lov nr. 254 af 6. juni 1985, foretages følgende ændring:
 § 3 ophæves.
§ 8 Stk. 1. Loven træder i kraft den 1. januar 1993.
 Stk. 2. Bestemmelserne i § 1, nr. 8, 9 og 12-14, og §§ 2-7 træder  

 dog først i kraft den 1. januar 1994.
Oprindeligt fremsat forslag § 1 I lov om sygehusvæsenet, jf. lovbekendtgørelse nr. 476 af 7. november  

 1985, som ændret senest ved lov nr. 279 af 29. april 1992, foretages følgende  

 ændringer:
 1. I § 3 indsættes som stk. 4:
 » Stk. 4. Amtskommunen indgår driftsoverenskomst med de i § 5,  

 stk. 3, nævnte private specialsygehuse m.fl., som er beliggende i  

 amtskommunen.«.
 2. I § 5 indsættes efter stk. 1 som nye stykker:
 » Stk. 2. Amtskommunen yder desuden vederlagsfri behandling  

 ved en anden amtskommunes sygehuse og fødeklinikker samt på Rigshospitalet  

 til personer, der har bopæl i amtskommunen.
 Stk. 3. Amtskommunen yder endvidere vederlagsfri behandling til  

 personer, der har bopæl i amtskommunen, ved følgende private specialsygehuse  

 m.fl.: Epilepsihospitalet i Dianalund, Sclerosehospitalet i Haslev,  

 Sclerosehospitalet i Ry, Polio- Trafik- og Ulykkesskadedes Fysiurgiske  

 Ambulatorium, Dronning Alexandrines Gigtsanatorium, Gigtsanatoriet Hans  

 Jansens Hjem, Muskelsvindfondens Vejlednings- og Behandlingscenter,  

 Vejlefjord og Center for Hjerneskade.
Stk. 4. Amtskommunernes pligt til at yde vederlagsfri behandling i  

 henhold til stk. 3 er begrænset til en årlig økonomisk ramme, som udgør 45,0  

 mill.kr. for Epilepsihospitalet i Dianalund, 21,8 mill.kr. for  

 Sclerosehospitalet i Haslev, 17,0 mill.kr. for Sclerosehospitalet i Ry, 15,9  

 mill.kr. for Polio- Trafik- og Ulykkesskadedes Fysiurgiske Ambulatorium, 6,5  

 mill. kr. for Dronning Alexandrines Gigtsanatorium, 7,0 mill.kr. for  

 Gigtsanatoriet Hans Jansens Hjem, 7,1 mill.kr. for Muskelsvindfondens  

 Vejlednings- og Behandlingscenter, 8,3 mill.kr. for Vejlefjord og 3,5  

 mill.kr. for Center for Hjerneskade.
Beløbsrammerne er anført i 1992 pris- og  

 lønniveau.
De pris- og lønreguleres årligt på tilsvarende måde som  

 bloktilskuddene til amtskommuner.«.
 Stk. 2-8 bliver herefter stk. 5-11.
 3. I § 5, stk. 5, der bliver stk. 8, ændres »stk.  

 1-4« til: »stk. 1 og 5-7«.
 4. I § 5, stk. 8, der bliver stk. 11, ændres »stk.  

 1-6« til: »stk. 1 og 5-9«.
 5. Efter § 5 a indsættes som ny § 5 b:
»§ 5 b.
En person, der henvises til sygehusbehandling, kan  

 blandt de sygehuse, som er omfattet af § 5, stk. 1 - 2, selv vælge, hvilket  

 sygehus den pågældende vil behandles på.
 Stk. 2. Adgangen til at vælge i henhold til stk. 1 omfatter ikke  

 sygehusafdelinger uden for bopælsamtskommunen, der varetager lands- og  

 landsdelsfunktioner, medmindre det efter en lægelig vurdering er nødvendigt,  

 at den pågældende bliver behandlet på en sådan afdeling.
 Stk. 3. For psykiatriske patienter kan adgangen til at vælge efter  

 stk. 1 begrænses, hvis hensynet til den pågældende taler herfor.
Stk. 4. En person, der henvises til sygehusbehandling, kan desuden  

 vælge behandling på et af de i § 5, stk. 3, nævnte private specialsygehuse  

 m.fl.
Bopælsamtskommunen afholder udgiften herved inden for den i § 5, stk.  

 4, nævnte økonomiske ramme.
Stk. 5. Sundhedsministeren kan efter forhandling med  

 justitsministeren og socialministeren fastsætte bestemmelser om, at personer  

 ikke har ret til selv at vælge sygehus i henhold til stk. 1, 2 og 4, når de 1) er optaget i Kriminalforsorgens institutioner, 2) er anbragt i institution i henhold til retsplejeloven, kapitel 11 i lov  

 om frihedsberøvelse og anden tvang i psykiatrien eller straffeloven, 3) er anbragt på sikret afdeling i henhold til lov om social bistand,  

 eller 4) er frihedsberøvet, eller deres handlefrihed i øvrigt er undergivet  

 begrænsninger i henhold til udlændingeloven.«.
 6. I § 6 indsættes efter stk. 4 som nyt stykke:
 » Stk. 5. Sundhedsministeren kan fastsætte regler om, i  

 hvilket omfang der ydes befordring eller befordringsgodtgørelse efter stk. 1,  

 2 og 4 til personer, der i henhold til § 5 b efter eget valg behandles på et  

 sygehus i en anden amtskommune, på Rigshospitalet eller på de i § 5, stk. 3,  

 nævnte private specialsygehuse m.fl., uden at det efter en lægelig vurdering  

 er nødvendigt af hensyn til sygdommens behandling.«.
 Stk. 5 bliver herefter stk. 6.
 7. Efter § 10 indsættes:
»§ 10 a.
Sundhedsministeren fastsætter regler om  

 tilrettelæggelsen af amtskommunernes ambulancetjeneste.«.
 8. Overskriften til kapitel III ændres til: »Kapitel  

 III Specialeplanlægning«.
 9. § 11 affattes således:
 »Amtsrådet udarbejder en plan for amtskommunens virksomhed efter  

 denne lov efter reglerne om sundhedsplanlægning i lov om offentlig  

 sygesikring.«.
 10. § 12 affattes således:
 »§ 12. En amtskommune kan, uanset reglerne i § 5, af en  

 kommune opkræve betaling pr. sengedag for færdigbehandlede patienter, der er  

 indlagt på somatiske sygehuse, og som har bopæl i den pågældende kommune.
 Stk. 2. Sundhedsministeren fastsætter den i stk. 1 nævnte  

 sengedagsbetaling.«.
 11. I § 13 indsættes som stk. 5:
 » Stk. 5. I tilfælde, hvor væsentlige hensyn taler for, at  

 visse behandlingsformer samles på eet eller få sygehuse, kan  

 sundhedsministeren, efter forhandling med amtsrådene samt Københavns og  

 Frederiksberg kommunalbestyrelser, fastsætte regler for visitation af  

 patienter samt betaling for behandling.«.
 12. § 16, stk. 4, ophæves.
 13. § 16 a, stk. 2-3, ophæves.
 14. Kapitel VI ophæves.
§ 2 I lov om offentlig sygesikring, jf. lovbekendtgørelse nr. 490 af 21. juli  

 1986, som ændret senest ved lov nr. 193 af 23. marts 1992, foretages følgende  

 ændringer:
 1. § 23, stk. 2 - 5, ophæves.
 2. Efter § 27 indsættes som nyt kapitel 6 a:
»Kapitel 6 a Planlægning og samarbejde § 27 a.
Bestemmelserne i dette kapitel omfatter kommunernes  

 indsats vedrørende:
- Sundhedspleje, - skolelægeordning, - tandpleje m.v., - hjemmesygepleje, - forebyggelse og sundhedsfremme og - sundhedsberedskab.
 For amtskommunernes vedkommende omfatter kapitlet amtskommunernes indsats  

 vedrørende:
- Offentlig sygesikring, - sygehusvæsenet, - svangerskabshygiejne og fødselshjælp, - tilbud om gratis vaccination mod visse sygdomme, - lægeundersøgelse af børn, - forebyggelse og sundhedsfremme og - sundhedsberedskab.
 Stk. 2. Reglerne i dette kapitel vedrørende amtskommunale opgaver  

 gælder tilsvarende for Københavns og Frederiksberg kommuner.
§ 27 b.
Amtsrådet og kommunalbestyrelserne i amtskommunen skal i  

 fællesskab etablere et samarbejde om den amtskommunale og den kommunale  

 indsats på sundhedsområdet samt mellem sundhedssektoren og de tilgrænsende  

 sektorer.
§ 27 c.
Sundhedsministeren afgiver ved hver kommunal valgperiodes  

 begyndelse en redegørelse som oplæg til de kommunale redegørelser i henhold  

 til § 27 d og den amtskommunale planlægning i henhold til § 27 e.
 Stk. 2. Sundhedsministeren udarbejder, efter forhandling med de  

 kommunale organisationer samt Københavns og Frederiksberg kommuner, en  

 vejledning for sundhedsplanlægningen.
§ 27 d.
Kommunalbestyrelsen udarbejder een gang i hver kommunal  

 valgperiode en redegørelse, der omfatter:
1) Kommunens betjening af kommunens borgere i henhold til den lovgivning,  

 der er nævnt i § 27 a, 2) kommunens forebyggende og sundhedsfremmende foranstaltninger i øvrigt  

 og 3) sundhedsberedskabet i kommunen.
§ 27 e.
For hver amtskommune skal foreligge en plan for  

 tilrettelæggelsen af amtskommunens virksomhed på sundhedsområdet, der  

 omfatter:
1) Planens forudsætninger, herunder en beskrivelse af sundhedstilstanden i  

 amtskommunen, 2) det amtskommunale sundhedsvæsens betjening af amtskommunens borgere i  

 henhold til den lovgivning, der er nævnt i § 27 a, 3) amtskommunens forebyggende og sundhedsfremmende foranstaltninger i  

 øvrigt, 4) amtskommunens samarbejde med alment praktiserende læger, speciallæger,  

 tandlæger og øvrige ydere i privat praksis, jf. kapitel 2, 5) amtskommunens samarbejde med kommunerne i amtskommunen og med andre  

 amtskommuner om varetagelse af sundhedsvæsenets opgaver, 6) amtskommunens tilrettelæggelse af ambulancetjenesten og 7) sundhedsberedskabet i amtskommunen.
 Stk. 2. Amtsrådet skal behandle planen på et møde i hver kommunal  

 valgperiode.
§ 27 f.
Forud for amtsrådets behandling af forslag til  

 sundhedsplan skal amtsrådet indhente udtalelser over forslaget fra 1) kommunalbestyrelserne i amtskommunen og 2) de berørte alment praktiserende læger, speciallæger og øvrige ydere i  

 privat praksis, jf. kapitel 2.
 Stk. 2. Forud for amtsrådets behandling af forslag til  

 sundhedsplan skal amtsrådet indhente Sundhedsstyrelsens rådgivning.
 Stk. 3. Amtskommunen inddrager embedslægeinstitutionen i den  

 amtskommunale sundhedsplanlægning.
§ 27 g.
Amtsrådet skal ændre sundhedsplanen forud for  

 gennemførelse af væsentlige ændringer i amtskommunens sundhedsvæsen, der ikke  

 er forudsat i planen.
§ 27 h.
Den af amtsrådet vedtagne sundhedsplan og senere ændringer  

 heri indsendes til sundhedsministeren og Sundhedsstyrelsen.«.
§ 3 I lov om svangerskabshygiejne og fødselshjælp, jf. lovbekendtgørelse nr.  

 477 af 7. november 1985, som ændret senest ved lov nr. 856 af 20. december  

 1989, foretages følgende ændringer:
 1. § 7 affattes således:
 »Amtskommunerne og Københavns og Frederiksberg kommuner skal i  

 sundhedsplanen, jf. lov om offentlig sygesikring, redegøre for de  

 forebyggende helbredsundersøgelser og fødselshjælpen.«.
§ 4 I lov nr. 409 af 13. juni 1973 om sundhedsplejerskeordninger, som ændret  

 senest ved lov nr. 254 af 6. juni 1985, foretages følgende ændringer:
 1. § 3 ophæves.
§ 5 I lov om skolelægeordning, jf. lovbekendtgørelse nr. 430 af 16. august  

 1974, som ændret senest ved lov nr. 254 af 6. juni 1985, foretages følgende  

 ændringer:
 1. § 4 ophæves.
§ 6 I lov nr. 310 af 4. juni 1986 om tandpleje m.v., som ændret senest ved lov  

 nr. 858 af 20. december 1989, foretages følgende ændringer:
 1. § 7 ophæves.
§ 7 I lov nr. 408 af 13. juni 1973 om hjemmesygeplejerskeordninger, som ændret  

 senest ved lov nr. 254 af 6. juni 1985, foretages følgende ændringer:
 1. § 3 ophæves.
§ 8 Loven træder i kraft den 1. januar 1993.
 Stk. 2. Bestemmelserne i § 1, nr. 8-9 og 12-14, og §§ 2-7 træder  

 dog først i kraft den 1. januar 1994.
Bemærkninger til lovforslaget Almindelige bemærkninger Lovforslaget består af to hoveddele, der vedrører:
A) - Friere sygehusvalg, - ret til behandling på private specialsygehuse m.v., - specialesamling, - ambulancetjeneste og - færdigbehandlede patienter.
 B) - Planlægning og samarbejde.
 Forslagene under A) omfatter alene ændringer i lov om sygehusvæsenet,  

 hvorimod forslagene under B) omfatter ændringer såvel i lov om offentlig  

 sygesikring som i lov om sygehusvæsenet og en række andre sundhedslove.
Lovforslaget er udarbejdet i overensstemmelse med indholdet i den  

 beretning, som Folketingets Sundhedsudvalg afgav den 16. juni 1992 til  

 lovforslag nr.
L 74, Folketingsåret 1991-1992, Sundhedsudvalget L 74 - bilag  

 157. Beretningen er optrykt som bilag 1 til dette lovforslag.
1) Lovforslagets formål og hovedindhold A) Friere sygehusvalg, behandling på private specialsygehuse m.v.,  

 specialesamling, ambulancetjeneste og færdigbehandlede patienter.
 Formålet med lovforslaget er:
- at forbedre den enkelte borgers valgmuligheder, - at sikre de private specialsygehuse m.fl., - at sikre en nødvendig specialesamling, - at fastlægge regler for ambulancetjenesten og - at indføre en betalingsordning for færdigbehandlede patienter.
Forslaget om friere sygehusvalg skal tilgodese patienternes krav om  

 medbestemmelse, når det gælder valg af behandlingssted.
Det er regeringens  

 opfattelse, at de frivillige ordninger med hensyn til frit sygehusvalg, som  

 allerede er igangsat, indebærer en væsentlig forbedring af borgernes  

 valgmuligheder.
Regeringen mener imidlertid ikke, at disse aftaler sikrer  

 valgfriheden i tilstrækkelig grad.
Lovforslaget omfatter således også  

 mulighed for selv at vælge behandlingssted for patienter, der er henvist til  

 behandling på lands- og landsdelsniveau.
I øvrigt omfatter forslaget også  

 Rigshospitalet og en række nærmere angivne specialsygehuse m.fl.
Mulighederne for at ønske behandlingssted vil først og fremmest tilgodese  

 hensynet til den enkelte patient.
Hertil kommer, at de øgede valgmuligheder  

 vil kunne have en selvstændig værdi for amtskommunerne, idet befolkningens  

 valgmønstre og ændringer heri vil kunne give et indtryk af befolkningens  

 tilfredshed med de enkelte sygehuse.
Dermed får amtskommunerne anledning til  

 at rette op på forholdene på sygehuse, der har vanskeligt ved at holde på  

 patienterne.
 Sigtet med det friere sygehusvalg er endvidere at skabe et bedre grundlag  

 for en udjævning af ventetider, hvilket også vil kunne indebære  

 samfundsøkonomiske fordele, f.eks. i tilfælde hvor et amt med relativt lange  

 ventetider kan undgå en kostbar kapacitetsudvidelse.
Hvis borgernes egne valg skal være en reel mulighed, kræver det relevante  

 informationer, der gør det muligt at vurdere og sammenligne kvaliteten i de  

 enkelte ydelser.
Tilsammen giver det den bedste garanti for, at der sker en  

 kvalitetsudvikling i den offentlige sektor.
Regeringen forudsætter, at  

 amtskommunerne i samarbejde med de centrale sundhedsmyndigheder tager de  

 nødvendige initiativer for at tilvejebringe disse oplysninger.
Mulighederne for at vælge sygehus omfatter en række nærmere angivne  

 specialsygehuse m.fl.
Forslaget pålægger amtskommunerne at betale for  

 behandling disse steder og er dermed med til at bevare disse sygehuse m.fl.
Endvidere sikrer forslaget, at færdigbehandlede patienter ikke opholder  

 sig længere end højst nødvendigt på sygehusene.
Det sker ved at give  

 amtskommunerne mulighed for at opkræve en takst fra kommunerne for  

 færdigbehandlede patienter, der fortsat er indlagt, fordi de ikke kan  

 udskrives p.g.a. manglende primærkommunale foranstaltninger.
 B) Planlægning og samarbejde.
Lovforslagets planlægnings- og samarbejdsbestemmelser har først og  

 fremmest til formål at tilvejebringe et fælles grundlag for tilrettelæggelsen  

 af de tilbud, som sundhedsvæsenet stiller til rådighed for den enkelte, og at  

 skabe en sammenhængende tilrettelæggelse og prioritering inden for  

 sundhedsvæsenet.
De nuværende sektoropdelte planlægnings- og  

 samarbejdssystemer foreslås afskaffet.
Disse foreslås erstattet af nogle  

 fælles samarbejds- og dialogprocedurer, som bedre tilgodeser behovet for et  

 velfungerende samarbejde mellem sundhedsvæsenet og de tilgrænsende dele af  

 socialvæsenet, f.eks. om indsatsen på ældreområdet, distriktspsykiatrien, en  

 styrket forebyggende indsats og udlægningen af opgaver fra sygehusvæsenet til  

 den primære sundhedssektor.
 Efter lovforslaget skal amtskommunernes og kommunernes samarbejde og  

 planlægningsvirksomhed omfatte forebyggelsesindsatsen og sundhedsvæsenets  

 behandlings- og plejeopgaver m.v., herunder sikring af kvalitet i  

 behandlingen.
Det skal understreges, at den samordnede tilrettelæggelse af  

 sundhedssektoren, som tilstræbes med de nye bestemmelser, ikke bør lægge alt  

 i stive rammer.
Regeringen lægger tværtimod vægt på at nedbryde unødvendigt  

 formynderi og på, at borgerne skal have valgmuligheder i den offentlige  

 service.
Disse hensyn overflødiggør imidlertid ikke planlægning.
På tilsvarende  

 måde, som det gælder for private virksomheder, der producerer på rent  

 markedsmæssige vilkår, har det offentlige sundhedsvæsen behov for at  

 planlægge sine aktiviteter og i mange henseender med samme sigte som private  

 virksomheder: Så effektivt som muligt at levere ydelser, der svarer til  

 brugernes ønsker og behov.
 En afgørende faktor i denne forbindelse er ydelsernes kvalitet, og det vil  

 derfor være et vigtigt element i kommunernes og amternes sundhedsplanlægning  

 at fastsætte mål for ydelsernes kvalitet og retningslinjer for, hvordan det  

 sikres og dokumenteres, at målene nås.
Med lovforslaget indføres fælles bestemmelser for samarbejde og  

 planlægning, som omfatter samtlige de kommunale og amtskommunale opgaver på  

 sundhedsområdet.
Samtidig ophæves de bestemmelser i den nuværende  

 sundhedslovgivning, som navnlig fastsætter regler om amtskommunernes  

 planlægning på sygehus- og sygesikringsområdet, jf. lovforslagets § 1, nr.  

 8-9 og nr. 12-14.
 I forhold til den nuværende lovgivning indeholder lovforslaget tre større  

 ændringer i forbindelse med planlægning og samarbejde på sundhedsområdet.
1) For det første foreslås det, at der i hver amtskommune skal foreligge  

 en sammenhængende plan for sundhedsvæsenets betjening af borgerne.
Planen  

 skal omfatte sygehusvæsenet, den offentlige sygesikrings ydelser i privat  

 praksis, fødselsbetjening, amtskommunens forebyggende foranstaltninger,  

 sikring af kvalitet i behandlingen m.v.
 Ved en sammenhængende planlægning vil den enkelte amtskommune skulle tage  

 stilling til prioriteringen og afvejningen mellem sundhedsvæsenets mål og  

 midler, herunder mulighederne for at overflytte opgaver fra sygehusvæsenet  

 til praksissektoren.
 For at sikre den tilsigtede sammenhæng og samordning inden for  

 sundhedsvæsenet foreslås det at inddrage såvel kommunerne som praksissektoren  

 i sundhedsplanlægningen.
2) Som den anden større ændring foreslås, at kommunerne een gang i hver  

 valgperiode skal udarbejde en redegørelse for deres aktiviteter på  

 sundhedsområdet.
Kommunernes indsats på sundheds- og forebyggelsesområdet har  

 i de senere år været stadig stigende.
Denne udvikling vil blive understøttet  

 ved redegørelsen, som vil lægge fastere rammer for indsatsen, synliggøre den  

 og danne grundlag for en bredere prioritering.
3) Den tredie større ændring vedrører nye bestemmelser for samarbejdet  

 mellem det enkelte amtsråd, kommunalbestyrelserne i amtskommunen og de alment  

 praktiserende læger, praktiserende speciallæger m.v.
Lovforslaget fastsætter  

 ikke nærmere regler om den organisatoriske tilrettelæggelse af dette  

 samarbejde.
Det vil således være op til parterne selv at tilrettelægge  

 samarbejdet ud fra lokale behov og ønsker.
2) Lovforslagets økonomiske og administrative konsekvenser Sundhedsministeriet har ved udarbejdelsen af lovforslaget forudsat, at det  

 i sig selv ikke må føre til en forøgelse af de samlede offentlige  

 sundhedsudgifter.
I den forbindelse skal det særligt fremhæves, at reglerne  

 for det friere sygehusvalg for det første forudsætter, at den enkelte patient  

 er henvist til sygehusbehandling.
For det andet er det forudsat, at der kun  

 er frit valg mellem sygehusafdelinger, der varetager lands- og  

 landsdelsfunktioner, når det ud fra en lægelig vurdering er nødvendigt, at  

 den enkelte patient behandles på en sådan afdeling.
Forslaget forventes ikke  

 at medføre en øgning af det samlede antal patienter, der henvises til  

 behandling på lands- og landsdelsniveau.
På baggrund af ovenstående er det  

 Sundhedsministeriets vurdering, at der er tilstrækkelig sikkerhed for, at det  

 friere sygehusvalg ikke medfører en forøgelse af de samlede offentlige  

 sygehusudgifter.
Det skal i den forbindelse bemærkes, at lovforslagets  

 bestemmelser om frit valg mellem sygehuse og sygehusafdelinger, der ikke  

 varetager lands- og landsdelsopgaver, er i overensstemmelse med den aftale,  

 som amtsrådene har indgået om gennemførelsen af frit sygehusvalg pr. 1.  

 oktober 1992.
Lovforslagets økonomiske og administrative konsekvenser er drøftet med  

 Amtsrådsforeningen i Danmark samt Københavns og Frederiksberg kommuner.  

 Sundhedsministeriet har i den sammenhæng givet tilsagn om, at der i  

 forbindelse med anvendelsen af lovforslagets bemyndigelsesbestemmelser vil  

 blive gennemført forhandlinger om de kommunaløkonomiske konsekvenser af  

 kommende regler.
De kommunale parter har i denne sammenhæng særligt fremhævet  

 behovet for forhandlinger om de økonomiske konsekvenser af de kommende regler  

 om ydelse af befordring og befordringsgodtgørelse, jf. forslagets § 1, nr. 6,  

 og om den amtskommunale ambulancetjeneste, jf. forslagets § 1, nr. 7. Det  

 skal i denne sammenhæng bemærkes, at de kommende regler om ydelse af  

 patientbefordring og befordringsgodtgørelse i forbindelse med  

 sygehusbehandling vil blive fastsat således, at de samlede udgifter til disse  

 ydelser fastholdes på uændret niveau, jf. de indledende bemærkninger om  

 lovforslagets samlede økonomiske virkninger.
Her ud over har de kommunale parter under drøftelserne rejst en række  

 konkrete spørgsmål.
Det har givet anledning til følgende præciserende  

 bemærkninger vedrørende enkelte bestemmelser i lovforslaget:
Proceduren for visitation til behandling på lands- og landsdelsniveau sker  

 i henhold til regler, fastsat af den enkelte patients  

 bopælsamtskommune/bopælskommune.
Sigtet hermed er at sikre, at den enkelte  

 sygehuskommune fortsat har mulighed for at have overblik over  

 henvisningspraksis vedrørende behandling på lands- og landsdelsafdelinger.  

 Sundhedsministeriet har herved forudsat, at henvisningsproceduren  

 tilrettelægges på en sådan måde, at patienten ikke påføres unødig ventetid  

 eller gene.
Rigshospitalet er efter forslaget omfattet af reglerne om det friere  

 sygehusvalg.
Sundhedsministeriet har i den forbindelse tilkendegivet, at alle  

 hospitalets afdelinger er at betragte som lands- og landsdelsafdelinger.  

 Retten til at vælge behandling på Rigshospitalet tilkommer således alene  

 patienter, der er visiteret til behandling på lands- og landsdelsniveau.
Der  

 sker ikke med lovforslaget ændringer i de vilkår, der gælder for  

 Rigshospitalets varetagelse af sygehusbehandling af de borgere, der er  

 bosiddende i hospitalets lokale optageområde.
Det forudsættes, at amtskommunernes samt Københavns og Frederiksberg  

 kommuners benyttelse af Rigshospitalet i overensstemmelse med hidtidig  

 praksis løbende forhandles mellem parterne.
På den måde vil det efter  

 Sundhedsministeriets opfattelse være muligt løbende at tilpasse  

 sygehusvæsenets samlede kapacitet for så vidt angår lands- og  

 landsdelsbehandling til behovet.
Det sikres ligeledes, at spørgsmålet om  

 benyttelsen af Rigshospitalet kommer til indgå i amtskommunernes samt  

 Københavns og Frederiksberg kommuners arbejde med den samlede  

 tilrettelæggelse af sundhedsvæsenet, jf. lovforslagets § 2, nr. 2.
 Med de her anførte præciseringer er det Sundhedsministeriets opfattelse,  

 at Rigshospitalet med det foreliggende lovforslag kommer til at fungere på  

 samme vilkår som de øvrige lands- og landsdelssygehuse.
 Såfremt en patients bopælsamtskommune fastsætter regler om kommunal  

 betaling for færdigbehandlede patienter, jf. lovforslagets § 1, nr. 10,  

 tilfalder kommunens betaling bopælsamtskommunen uanset, om patienten har  

 valgt at lade sig behandle på et sygehus i en anden amtskommune.
Det er Sundhedsministeriets opfattelse, at lovforslaget ikke giver  

 grundlag for ændring af bloktilskudene til kommunerne.
Spørgsmålet er  

 imidlertid ikke færdigforhandlet med Kommunernes Landsforening.
 På baggrund af de ovenfor anførte bemærkninger, er det  

 Sundhedsministeriets opfattelse, at lovforslaget ikke giver grundlag for at  

 rejse krav om ændringer af bloktilskudene.
 De amtskommunale parter deler ikke Sundhedsministeriets opfattelse af, at  

 lovforslaget sikrer udgiftsneutralitet, og vil derfor på sædvanlig måde rejse  

 efterreguleringskrav, såfremt lovforslaget medfører merudgifter.
Bemærkninger til de enkelte bestemmelser Til § 1, nr. 1 Forslaget er en konsekvens af forslaget i § 1, nr. 5, (§ 5 b, stk. 4),  

 hvorefter der indføres mulighed for, at patienter som led i gennemførelsen af  

 friere valgmuligheder kan vælge behandling på en række private  

 specialsygehuse m.fl.
Formålet er, at beliggenhedsamtskommunen på de øvrige  

 sygehuskommuners vegne skal sikre en i økonomisk henseende rationel drift  

 samt en faglig udvikling af det enkelte private specialsygehus m.fl.
Det  

 forudsættes, at beliggenhedsamtskommunen også fører tilsyn med, at tilgangen  

 af patienter, der ønsker behandling på specialsygehuset, tilrettelægges  

 hensigtsmæssigt.
Til § 1, nr. 2 Som led i indførelsen af et friere sygehusvalg, jf. § 1, nr. 5, foreslås i  

 § 1, nr. 2, (§ 5, stk. 2), at amtskommunerne generelt forpligtes til at  

 betale for sygehusbehandling ved en anden amtskommunes sygehusvæsen og på  

 Rigshospitalet.
Hidtil har amtskommunernes forpligtelse været begrænset til de tilfælde,  

 hvor den nødvendige behandling ikke kunne gives på amtskommunens egne  

 sygehuse.
Det var herved en forudsætning, at hver amtskommune i forbindelse  

 med henvisning til udenamts sygehuse afgav et betalingstilsagn, den såkaldte  

 kaution.
Den foreslåede betalingsforpligtelse omfatter behandling på de sygehuse og  

 fødeklinikker, der hører til amtskommunernes sygehusvæsen, jf. sygehuslovens  

 § 3, stk. 1, samt Rigshospitalet.
Ved behandling forstås alle former for  

 sygehusydelser, d.v.s. også undersøgelse og pleje, og hvad enten ydelserne  

 præsteres under indlæggelse eller ambulant.
Det forudsættes, at behandlingen finder sted efter lægehenvisning,  

 herunder også henvisning fra en anden sygehusafdeling.
Forslaget medfører  

 ingen ændringer i den gældende forpligtelse for en amtskommune til gratis at  

 yde akut behandling til borgere fra andre amtskommuner under midlertidigt  

 ophold, jf. sygehuslovens § 5, stk. 1.
Forslaget i stk. 3 og stk. 4 er en konsekvens af forslaget i § 1, nr. 5,  

 (§ 5 b, stk. 4), der indfører mulighed for at vælge behandling på en række  

 private specialsygehuse m.fl.
Amtskommunerne pålægges at betale for denne  

 behandling inden for en årlig ramme på 132,1 mill.kr., som svarer til  

 amtskommunernes budgetterede forbrug af de pågældende specialsygehuse m. fl.  

 i 1992 på 90,8 mill.kr. samt en statslig finansiering på 41,3 mill.kr., som  

 med virkning fra den 1. januar 1993 overføres til den amtskommunale  

 bloktilskudspulje.
Beløbsrammerne reguleres årligt med den procentsats, der  

 fastsættes for regulering af de amtskommunale bloktilskudsbeløb svarende til  

 den forventede pris- og lønudvikling, jf. stk. 4.
Til § 1, nr 3 og 4 Ændringsforslagene er af redaktionel karakter.
Til § 1, nr. 5 Den foreslåede bestemmelse i stk. 1 tilsigter, at en person, der af sin  

 læge, herunder en anden sygehusafdeling, bliver henvist til  

 sygehusbehandling, kan vælge, hvilket sygehus den pågældende ønsker at blive  

 behandlet på.
 Retten til at vælge behandling uden for bopælsamtskommunen omfatter  

 amtskommunale sygehuse og fødeklinikker samt Rigshospitalet, jf. § 1, nr. 2,  

 (§ 5, stk. 2).
 Retten til at vælge behandling uden for bopælsamtskommunen omfatter ikke  

 behandlingsinstitutioner, jf. sygehuslovens § 3, stk. 1. F.s.v. angår  

 behandlingsinstitutioner for alkoholmisbrugere henvises til sygehuslovens §  

 16.
Amtskommunen kan dog også for disse institutioners vedkommende beslutte at  

 give patienter valgfrihed.
Forslaget tilsigter således ingen ændringer i de  

 gældende regler, hvorefter en amtskommune kan give borgerne frit valg til  

 alle institutioner.
Det forudsættes, at principperne i de gældende retningslinier for  

 visitation i øvrigt opretholdes.
Det vil sige, at sygehusbehandling kun sker  

 efter lægehenvisning, og at henvisning til behandling på lands- eller  

 landsdelsafdelinger, bortset fra patienter fra disse afdelingers lokale  

 optageområde, typisk sker fra en anden sygehusafdeling eller et andet  

 sygehus.
Retten til selv at vælge hvilket sygehus, man ønsker at blive behandlet  

 på, vil ikke omfatte tilfælde, hvor den pågældende indlægges akut uden  

 forudgående lægehenvisning.
Ved ambulancekørsel i disse akutte situationer  

 (»112-udrykning« o.lign.) vil ambulancetjenesten følge den  

 sædvanlige instruks for akut sygehusindlæggelse, hvorefter patienten bringes  

 ind til nærmeste sygehus med den fornødne akutte modtagelse.
 I andre akutte tilfælde, hvor der foreligger en forudgående lægelig  

 henvisning og hvor patientens tilstand tillader det, vil der være mulighed  

 for at benytte adgangen til friere sygehusvalg efter § 5 b.
Når en person efter eget ønske bliver henvist til behandling på et bestemt  

 sygehus uden for amtskommunen, har bopælsamtskommunen pligt til at betale for  

 behandlingen.
For ikke-akutte patienter forudsættes, at patienterne som  

 udgangspunkt indkaldes til behandling efter en lægelig vurdering af  

 patientens aktuelle situation og behandlingsbehov.
Ved beslutningen om at  

 modtage en udenamts patient til behandling kan dog også indgå hensynet til  

 udviklingen i presset på den pågældende afdelings kapacitet.
Et sygehus kan  

 således i situationer, hvor særlige hensyn til afdelingens øvrige patienter  

 gør sig gældende, afvise udenamtspatienter.
Forslaget i stk. 2 indebærer, at det er en forudsætning for at kunne vælge  

 at blive behandlet på en sygehusafdeling uden for bopælsamtet, som varetager  

 lands- og landsdelsfunktioner, at det efter en lægelig vurdering er  

 nødvendigt, at den pågældende patient bliver behandlet på en sådan  

 sygehusafdeling.
Formålet er at undgå, at adgangen til at vælge  

 behandlingssted skal belaste den kapacitet, der skal være til rådighed for  

 lands- og landsdelspatienter.
Forslaget begrænser ikke valgfriheden inden for  

 en amtskommunes eget sygehusvæsen.
Sundhedsstyrelsens cirkulære om retningslinier for lands- og  

 landsdelsfunktioner angiver, hvilke sygehusafdelinger der varetager sådanne  

 funktioner, og giver retningslinier for, hvilke sygdomstilfælde der skal  

 henvises til behandling på lands- og landsdelsafdelinger.
Alle lands- og  

 landsdelsafdelinger varetager tillige behandlingsopgaver, som ikke har  

 karakter af lands- og landsdelsfunktioner.
Der vil typisk være tale om  

 behandling af patienter fra den pågældende afdelings lokale optageområde.  

 Sådanne lokalpatienter og i øvrigt andre, der er henvist til en bestemt  

 lands- og landsdelsafdeling med henblik på behandling af et mindre  

 kompliceret sygdomstilfælde, kan ikke vælge at blive behandlet på en anden  

 lands- og landsdelsafdeling.
Det er således med forslaget sikret, at de  

 enkelte sygdomstilfælde behandles på et specialiseringsniveau, som svarer til  

 patienternes behandlingsbehov.
 Forslaget i stk. 3 indebærer, at adgangen til at vælge psykiatrisk  

 behandlingsinstitution kan begrænses, hvis hensynet til psykiatriske  

 patienter taler for det.
Det vil bero på en konkret lægefaglig vurdering, hvorvidt valgfriheden  

 skal begrænses.
I vurderingen kan der f.eks. tages hensyn til, at hyppige  

 ønsker om at skifte behandlingssted kan vanskeliggøre den nødvendige  

 kontinuitet i behandlingen.
 Forslaget i stk. 4 udvider i øvrigt borgernes mulighed for selv at vælge,  

 hvor de ønsker at blive behandlet til også at omfatte en række private  

 specialsygehuse m.fl.
Adgangen til gratis behandling efter eget valg på de private sygehuse  

 m.fl. ophører, når den årlige økonomiske ramme for det enkelte specialsygehus  

 er opbrugt.
Det forudsættes, at behandlingen på private specialsygehuse m.fl.  

 sker efter lægehenvisning.
Den endelige visitation af patienter foretages af  

 specialsygehuset.
Amtskommunerne forudsættes som hidtil indbyrdes at indgå aftale om  

 afregning af betalingen for de patienter, der behandles uden for  

 bopælsamtskommunen.
Amtskommunerne har med virkning fra 1. oktober 1992  

 indgået sådanne aftaler om betaling mellem amtskommunerne f.s.v. angår  

 behandling på basissygehusniveau.
Betaling for patienter på lands- og  

 landsdelsniveau forudsættes at ske i henhold til de gældende  

 takstreguleringsdirektiver for de enkelte lands- og landsdelssygehuse.
Formålet med bestemmelsen i stk. 5 er, at sundhedsministeren efter  

 forhandling med justitsministeren og socialministeren fastsætter regler om,  

 at visse persongrupper ikke er omfattet af reglerne om friere sygehusvalg,  

 jf. stk. 1, 2 og 4. Bestemmelsen tager sigte på eksempelvis personer, der er  

 anbragt i kriminalforsorgens institutioner eller anbragt på institution i  

 henhold til retsplejeloven, kapitel 11 i lov om frihedsberøvelse og anden  

 tvang i psykiatrien eller straffeloven.
For disse persongrupper vil  

 sikkerhedsmæssige hensyn, typisk begrundet i faren for ny kriminalitet eller  

 undvigelse, men også andre hensyn tale afgørende imod et friere sygehusvalg.  

 Endvidere tager bestemmelsen sigte på personer, der er anbragt på sikret  

 afdeling/sikret institition i henhold til lov om social bistand.
 Endelig tager bestemmelsen sigte på personer, der er frihedsberøvet eller  

 i øvrigt har fået deres handlefrihed begrænset i henhold til udlændingeloven.
 Til § 1, nr. 6.
Sygehuslovens regler om patientbefordring indebærer, sammenholdt med den  

 foreslåede ændring i § 6, stk. 5, at personer, der i øvrigt efter gældende  

 regler opfylder betingelserne for at modtage gratis befordring eller  

 befordringsgodtgørelse, fortsat vil have ret til disse ydelser - ved behandling på et sygehus inden for bopælsamtskommunen, også når  

 patientens valg af sygehus sker efter § 5 b, - akut indlæggelse på sygehus uden for bopælsamtskommunen under  

 midlertidigt ophold, når der ikke er tale om benyttelse af adgangen til  

 friere sygehusvalg i § 5 b.
F.s.v. angår muligheden for selv at vælge sygehus  

 i tilfælde af akut indlæggelse henvises til bemærkningerne til § 5 b, samt - ved behandling på sygehus uden for bopælsamtskommunen, når der  

 foreligger lægelig begrundelse herfor.
Med ændringsforslaget til § 6, stk. 5, bemyndiges sundhedsministeren til  

 at fastsætte nærmere regler for, i hvilket omfang der ydes gratis befordring  

 eller befordringsgodtgørelse til personer, der i medfør af § 5 b selv vælger  

 at blive behandlet på et sygehus uden for bopælsamtskommunen, uden at dette  

 ud fra en lægelig vurdering er nødvendigt.
Bestemmelsen suppleres af  

 bestemmelsen i sygehuslovens § 7.
 De nærmere regler herom vil blive fastsat med udgangspunkt i, at der ydes  

 dækning for befordring og befordringsudgifter til personer, der i øvrigt  

 opfylder betingelserne herfor, med beløb, der gennemsnitligt svarer til  

 udgiften til befordring til nærmeste sygehus i bopælsamtskommunen.  

 Befordringsudgifter herudover må afholdes af patienten.
 Dette indebærer i praksis, at der skal fastsættes maksimumbeløb for  

 befordring med henholdsvis ambulance og særligt sygekøretøj (liggende  

 befordring), taxa o. lign (siddende befordring) samt egen bil eller  

 offentlige befordringsmidler.
Ved befordringsreglernes udformning må der tages et vist hensyn til  

 forskellene i de geografiske forhold fra amtskommune til amtskommune.
Det vil  

 derfor blive overladt til de enkelte amtsråd på grundlag af  

 sundhedsministerens retningslinier at fastsætte størrelsen af de beløb, der  

 maksimalt kan ydes.
I tilfælde, hvor afstanden til det sygehus, hvor pågældende faktisk  

 behandles, bliver kortere end afstanden til nærmeste sygehus i  

 bopælsamtskommunen, skal patienten have hele udgiften dækket.
Der vil dog  

 aldrig kunne ydes mere end det faktiske regningsbeløb.
 Der vil endelig blive fastsat regler om, at en eventuel godtgørelse kun  

 skal refunderes patienten, såfremt den overstiger et nærmere fastsat beløb,  

 jf. sygehuslovens § 7.
 Til § 1, nr. 7.
Amtskommunerne er forpligtet til at stille ambulancetransport til rådighed  

 for personer, hvis tilstand kræver, at transport til sygehus eller andet  

 behandlingssted finder sted i ambulance eller andet særligt sygekøretøj, jf.  

 sygehuslovens § 6. Der har ikke hidtil i lovgivningen været fastsat nærmere  

 regler om de amtskommunale ambulancetjenesters organisation, omfang,  

 bemanding og udstyr.
Det er overladt til den enkelte amtskommune at  

 tilrettelægge den nødvendige ambulancetjeneste som en integreret del af  

 sundhedsvæsenet.
I de 14 amtskommuner varetages ambulancetjenesten i praksis  

 gennem entreprisekontrakt med Falcks Redningskorps a/s.
Københavns,  

 Frederiksberg, Gentofte og Roskilde kommuner har kommunalt brandvæsen med  

 egne ambulanceberedskaber.
 Det er forudsat, at tilrettelæggelsen af ambulancetjenesten skal indgå i  

 amtskommunens plan for tilrettelæggelsen af amtskommunens virksomhed på  

 sundhedsområdet, jf. lovforslagets § 2, nr. 2. Planen forudsættes at omfatte  

 amtskommunens målsætninger for ambulancetjenesten samt organisation og  

 samspillet mellem ambulancetjenesten og de parter, der er involveret deri,  

 f.eks. andre amtskommuner og politiet, der varetager alarmeringsfunktioner.  

 Endvidere forudsættes planen at indeholde en redegørelse for beredskabets  

 omfang og ambulancernes udrustning og bemanding samt sygehusvæsenets og den  

 primære sundhedstjenestes rolle i forbindelse med den præhospitale indsats  

 over for akut syge og tilskadekomne.
I de senere år har der været betydelig interesse om den almindelige  

 ambulancetjenestes niveau. Årsagen hertil har bl.a. været, at der løbende  

 sker ændringer i sygehusstrukturen, som betyder en reduktion i antallet af  

 sygehuse med akut skadestue/modtagelse.
I visse egne af landet kan det føre  

 til en længere transporttid af akut syge og tilskadekomne til  

 behandlingssted.
Det foreslås på denne baggrund, at sundhedsministeren  

 bemyndiges til at fastsætte nærmere regler om ambulancetjenesterne, f.eks. om  

 organisation, ambulancernes udrustning, mindstebemanding m.m.
Der tænkes i  

 denne forbindelse bl.a. på regler, der kan fastlægge visse mindstekrav til  

 ambulancevæsenet med henblik på at få tilvejebragt en vis ensartet service  

 landet over, hvis der konkret skønnes at være behov herfor.
I kommende regler vil indgå forbedringer af ambulancepersonalets  

 uddannelse m.m. i overensstemmelse med forslag, der tidligere har været  

 drøftet og opnået enighed om med sygehuskommunerne.
Merudgifterne hertil  

 udgør mellem 10 og 17 mill.kr. i de enkelte år fra 1993 til 1998. Disse  

 merudgifter vil blive kompenseret over bloktilskuddene.
Til § 1, nr. 8 Ændringsforslaget er en konsekvens af forslaget om at samle planlægnings-  

 og samarbejdsbestemmelser for hele sundhedsvæsenet i et selvstændigt kapitel  

 i sygesikringsloven.
Lovforslagets § 1, nr. 9, indebærer, at størsteparten af  

 de nuværende planlægningsbestemmelser i sygehusloven ophæves, og det foreslås  

 derfor, at overskriften til sygehuslovens kapitel III ændres til  

 »Specialeplanlægning«.
Regler om specialeplanlægning er fastsat i  

 sygehuslovens § 13.
Til § 1, nr. 9 Der er tale om en henvisningsbestemmelse, der fastslår, at den  

 amtskommunale planlægning for virksomheden efter sygehusloven sker som en  

 integreret del af den samlede sundhedsplanlægning efter reglerne i  

 sygesikringsloven, jf. lovforslagets § 2, nr. 2. Henvisningen omfatter såvel  

 planlægningen af sygehusvæsenet som planlægningen af driften af  

 behandlingsinstitutioner for alkoholskadede, der hidtil er sket efter § 16,  

 stk. 4, og planlægningen af sygehusberedskabet, der hidtil er sket efter § 16  

 a, stk. 2 og 3.
Til § 1, nr. 10 Ifølge sygehuslovens § 5 skal amtskommunerne yde vederlagsfri  

 sygehusbehandling til personer, der bor i den pågældende amtskommune.
 Den foreslåede bestemmelse i § 1, nr. 10, giver imidlertid amtskommunerne  

 mulighed for at opkræve en takst fra kommunerne for færdigbehandlede  

 patienter, der ikke kan udskrives på grund af manglende plejehjemspladser  

 eller andre passende kommunale-, sociale- og sundhedsmæssige tilbud.  

 Bestemmelsen gælder alene for det somatiske sygehusvæsen.
Med hjemmel i frikommuneloven har bl.a.
Nordjyllands og Frederiksborg  

 amtskommuner gennemført forsøg med primærkommunal betaling for den her  

 omhandlede patientgruppe.
Disse forsøg har været en succes.
 Formålet med en betalingsordning er at motivere kommunerne til i videre  

 omfang - som alternativ til sygehusindlæggelse - at tilvejebringe de  

 nødvendige og hensigtsmæssige plejetilbud til den pågældende gruppe  

 patienter.
Et andet formål er at fremme samarbejdet mellem amtskommune og kommuner om  

 udskrivningen af færdigbehandlede patienter.
Derfor forudsættes det, at  

 ordningen tilrettelægges i samarbejde med primærkommunerne.
Det vil i praksis  

 sige, at amtskommunen og kommunerne aftaler samarbejdsformer, som kan sikre,  

 at udskrivningen af patienterne foregår på en sådan måde, at patienterne  

 sikres den nødvendige pleje og omsorg.
Det forudsættes også, at kommunerne  

 sikres den fornødne tid til at indrette budgetterne på  

 betalingsforpligtelsen.
Det betyder med andre ord, at kommunerne bør  

 adviseres om indførelsen af betalingsordning mindst 5 måneder før vedtagelsen  

 af budgettet.
 Herudover har betalingsordningen til formål at forbedre den  

 kommunaløkonomiske lighed, idet ingen kommune længere vil kunne opnå  

 økonomiske fordele ved at lade amtskommunen varetage plejen for  

 færdigbehandlede patienter.
Ifølge stk. 2 fastsætter sundhedsministeren den maksimale sengedagstakst.  

 Taksten fastsættes med udgangspunkt i oplysninger om omkostningerne ved  

 kommunal pleje for ældre med et omfattende plejebehov.
Det svarer til en pris  

 på 800 pr. dag (jan. 1991). Beløbet reguleres årligt i overensstemmelse med  

 udviklingen i de faktiske udgifter.
For patienter under 67 år nedsættes  

 betalingen med 50%.
De friamtskommuner, der har gennemført betalingsordningen efter  

 frikommuneloven, kan, hvis de ønsker det, videreføre deres ordninger.
Hermed  

 tænkes især på adgangen til at opkræve et ekstra beløb, som tilbageføres til  

 kommunerne.
Til § 1, nr. 11 Når væsentlige hensyn taler herfor, kan sundhedsministeren efter den  

 foreslåede bestemmelse efter forhandling med amtsrådene fastsætte bindende  

 visitations- og betalingsregler med henblik på at samle bestemte former for  

 sygdomsbehandling på eet eller få sygehuse.
Formålet med bestemmelsen er at tilgodese hensynet til behandlingens  

 kvalitet.
Ved at samle visse behandlingsformer på eet eller få sygehuse kan  

 der skabes de bedste forudsætninger for at tilbyde patienterne en mere  

 kvalificeret behandling, fordi behandlingen kan varetages af et personale,  

 der har erfaring, rutine og sagkundskab inden for den enkelte sygdom.
Dette  

 særlige hensyn til behandlingskvaliteten vil i særlig grad gøre sig gældende  

 for så vidt angår behandling af relativt små patientgrupper.
Som eksempler  

 kan nævnes cystisk fibrose, primær knoglekræft og knoglemarvstransplantation.
 Samling af sygdomsbehandling, som kræver et højt specialiseringsniveau  

 m.v. på et begrænset antal sygehuse, skal ligeledes ses som led i  

 bestræbelserne på at tilgodese hensynet til behandlingskvaliteten.
 Herved opnås endvidere en mere effektiv udnyttelse af sundhedsvæsenets  

 ressourcer, hvilket også kommer patienterne til gode.
 Bestemmelsen forudsættes først og fremmest anvendt i tilfælde, hvor de  

 ovenstående hensyn ikke allerede er tilgodeset i rimeligt omfang i  

 forbindelse med de indgåede aftaler i henhold til § 13, stk. 1-3, eller ved  

 indgåelse af aftaler mellem amtskommunerne og sundhedsministeren.
Til § 1, nr. 12 og 13 De særlige planlægningsbestemmelser i §§ 16, stk. 4, og 16 a, stk. 2 og 3,  

 ophæves.
Planlægning af driften af institutioner for alkoholskadede og den  

 amtskommunale planlægning af sygehusberedskabet skal ske efter reglerne om  

 planlægning og samarbejde i sygesikringsloven, jf. bemærkningerne til  

 lovforslagets § 2, nr. 2, og § 1, nr. 9.
Til § 1, nr. 14 Sygehusrådet har efter sygehusloven varetaget en række koordinerende og  

 rådgivende opgaver mellem centrale og decentrale sundhedsmyndigheder.  

 Forslaget om at ophæve sygehusrådet er dels begrundet i, at den statslige  

 godkendelse af sygehusplaner blev ophævet allerede i 1985, dels i, at der med  

 lovforslaget tilvejebringes et samlet regelgrundlag for planlægning af og  

 samarbejde om løsningen af de amtskommunale og kommunale sundhedsopgaver.
Det  

 findes derfor ikke hensigtsmæssigt at opretholde bestemmelser om et  

 sygehusråd, der i øvrigt reelt ikke har fungeret gennem en længere årrække.
Til § 2, nr. 1 Med lovforslagets § 2, nr. 1, ophæves de nuværende bestemmelser i  

 sygesikringsloven om de såkaldte § 23, stk. 2-udvalg og § 23, stk. 4-udvalg.  

 Om begrundelsen herfor henvises til bemærkningerne til lovforslagets § 2, nr.  

 2 (§ 27 b).
Til § 2, nr. 2 Bestemmelserne i lovforslagets § 2, nr. 2, udgør et nyt kapitel i  

 sygesikringsloven.
Bestemmelserne udgør tilsammen det fælles regelgrundlag  

 for en samlet planlægning af kommunernes og amtskommunernes varetagelse af  

 deres opgaver på sundhedsområdet.
Dette kapitel i sygesikringsloven adskiller sig fra lovens øvrige  

 bestemmelser ved at fastlægge regler for planlægningen ikke alene for  

 sygesikringsområdet, men for samtlige opgaver på sundhedsområdet, som  

 varetages af kommuner og amtskommuner.
Bestemmelserne om en samlet  

 tilrettelæggelse af sundhedsvæsenet omfatter således samtlige lovbestemte  

 opgaver.
Hertil kommer, at der med lovforslaget bliver en generel  

 bestemmelse, der sikrer, at det forebyggende og sundhedsfremmende arbejde  

 indgår i arbejdet på lige fod med behandlings- og plejeopgaver.
Den foreslåede samling af planlægnings- og samarbejdsbestemmelserne i een  

 lov er en understregning af ønsket om en sammenhængende tilrettelæggelse af  

 sundhedsvæsenet, der udarbejdes som een samlet redegørelse eller plan for  

 henholdsvis kommunernes og de amtskommunale sundhedsvæseners varetagelse af  

 sundhedsopgaverne.
For at sikre den nødvendige sammenhæng i regelgrundlaget  

 er det endvidere fundet hensigtsmæssigt at samle planlægningsbestemmelserne i  

 een lov, således at der i mindst mulig omfang bliver tale om delbestemmelser  

 om planlægning inden for hver enkelt sektor i sundhedsvæsenet.
Såvel amtskommuner som kommuner varetager i dag opgaver efter  

 sygesikringsloven.
Sygesikringslovens planlægningsbestemmelser indeholder  

 allerede i dag krav om samordning og koordination mellem den amtskommunale og  

 den kommunale virksomhed, og det findes derfor hensigtsmæssigt at samle  

 planlægnings- og samordningsbestemmelser for hele sundhedsområdet i  

 sygesikringsloven.
I den nuværende sundhedslovgivning er fastsat bestemmelser for  

 amtskommunernes planlægning i sygehuslovens § 11 (amtskommunens planlægning  

 af sit sygehusvæsen), § 16, stk. 4 (planer for drift af  

 behandlingsinstitutioner for alkoholskadede) og § 16 a, stk. 2 og 3  

 (sygehusberedskab) samt i § 7 i lov om svangerskabshygiejne og fødselshjælp,  

 mens kommunernes planlægning af de kommunale sundhedsordninger -  

 sundhedspleje, skolesundhedspleje, tandpleje og hjemmesygepleje - hidtil har  

 fulgt bestemmelser i den sociale styrelseslov.
Egentlige  

 samarbejdsbestemmelser findes i sygesikringslovens § 23.
 Ved lovforslaget ophæves disse bestemmelser og erstattes af de fælles  

 bestemmelser om planlægning og samarbejde i sygesikringsloven.
Til § 27 a Bestemmelsen i den foreslåede § 27 a opregner de opgaveområder, der skal  

 indgå i de kommunale redegørelser efter forslagets § 27 d og de amtskommunale  

 planer efter §§ 27 e - 27 h.
Bestemmelsen i forslagets § 27 b om kommunernes  

 og amtskommunernes planlægning og samarbejde sigter imidlertid ikke alene på  

 samordning på de sundhedsmæssige områder, der er indeholdt i  

 sundhedslovgivningen, men har også til formål at sikre et tæt og løbende  

 samarbejde med de tilgrænsende sektorer, særlig socialsektoren.
Til § 27 b Nødvendigheden af et tæt og fast samarbejde mellem de forskellige dele af  

 sundheds- og socialvæsenet er blevet fremhævet gentagne gange i de senere år,  

 f.eks. i forbindelse med etableringen af distriktspsykiatriske ordninger.
I  

 de kommende år vil kravet om samarbejde og sammenhæng blive yderligere  

 skærpet i forbindelse med de fortsatte opgaveforskydninger på  

 sundhedsområdet, som har medført og fortsat vil medføre, at grænserne mellem  

 sygehussektoren, praksissektoren, den øvrige primære sundhedssektor og  

 socialsektoren bliver stadig mere flydende.
Indtil nu har det bl.a. givet sig  

 udslag i kortere liggetider, mere ambulant og udadgående virksomhed fra  

 sygehusene, udbygning af den kommunale døgnpleje og overflytning af opgaver  

 til de praktiserende læger og kommunerne.
 Formålet med den foreslåede bestemmelse er at sikre et tæt og løbende  

 samarbejde mellem amtskommuner, kommuner, praktiserende læger og øvrige ydere  

 på sygesikringsområdet samt de tilgrænsende sektorer, særlig socialsektoren.  

 Det gælder både i forbindelse med behandling, pleje m.v. af den enkelte  

 patient og i forbindelse med tilrettelæggelsen og prioriteringen af indsatsen  

 på sundhedsområdet.
 Ved lovforslagets § 2, nr. 1, ophæves de nuværende bestemmelser i  

 sygesikringsloven om de såkaldte § 23, stk. 2-udvalg, hvorefter der i hver  

 amtskommune skal nedsættes et udvalg med repræsentation fra amtsrådene og  

 kommuneforeningen i amtskommunen, som skal virke til fremme af samarbejde og  

 samordning mellem praktiserende læger, sygehuse og anden sundhedsmæssig og  

 social virksomhed.
 Forslaget indebærer endvidere nedlæggelse af sygesikringslovens § 23, stk.  

 4-udvalg, som består af repræsentanter fra § 23, stk. 2-udvalgene og fra  

 vedkommende lægekredsforening.
 Disse udvalg har i en vis udstrækning varetaget opgaver i forbindelse med  

 samarbejde, samordning og især planlægning, herunder  

 samordningsforanstaltninger mellem sygesikringens ydelser og sygehusvæsenet.
På baggrund af de noget vekslende erfaringer med begge udvalg og de senere  

 års udvikling med opbygning af andre mere fleksible og bedre fungerende  

 samarbejdsmønstre i mange amtskommuner, er det ikke fundet hensigtsmæssigt at  

 opretholde den lovbestemte udvalgstruktur, men at overlade det til det  

 enkelte amtsråd og kommunalbestyrelserne i amtskommunen i fællesskab at  

 tilrettelægge samarbejdet, så det bedst opfylder de lokale behov og ønsker.  

 Forslaget skal endvidere ses som konsekvens af, at der med lovforslaget  

 fastlægges en samlet ramme for den kommunale og amtskommunale  

 sundhedsplanlægning og samordning for hele sundhedsvæsenet.
Amtskommunen skal  

 i sin sundhedsplan redegøre for samarbejdet.
 Det bemærkes, at de nuværende sygesikringsoverenskomster mellem  

 Sygesikringens Forhandlingsudvalg og de lægelige organisationer indeholder  

 henvisninger til sygesikringslovens bestemmelser om fællesudvalg (§ 23, stk.  

 4-udvalg). Der vil derfor være behov for at foretage en teknisk ajourføring  

 af overenskomsterne inden 1. januar 1994, hvor lovforslagets § 2, nr. 1,  

 træder i kraft.
Til § 27 c Bestemmelsen, som er ny, sigter mod at udbygge dialogen mellem kommunerne,  

 amtskommunerne, regeringen og Folketinget på sundhedsområdet.
Redegørelsen  

 efter stk. 1 afgives dermed i starten af hver kommunal valgperiode og dermed  

 før, kommunerne skal behandle deres redegørelser, jf. § 27 d, og  

 amtskommunerne deres sundhedsplaner, jf. § 27 e, stk. 1.
Det er hensigten, at redegørelsen skal indeholde nogle afsnit, der  

 beskriver nogle mere generelle forudsætninger for kommunernes og  

 amtskommunernes arbejde.
Det kan f.eks. være oplysninger om den demografiske  

 udvikling og dens forventede konsekvenser for sundhedsvæsenet, oplysninger om  

 sundhedssektorens økonomi m.v.
Herudover er det tanken, at der i redegørelsen kan være en nærmere  

 redegørelse for temaer, som anbefales/ønskes behandlet i det kommende  

 planlægningsarbejde.
Formålet hermed kan f.eks. være at medvirke til sikring  

 af en fortsat udvikling af den forebyggende indsats inden for de fastlagte  

 økonomiske rammer, at fremme arbejdet med kvalitetsudvikling og  

 kvalitetssikring i sundhedsvæsenet og tilrettelæggelsen af arbejdet med  

 genoptræning af patienter, der er udskrevet fra sygehus m.v.
 Udvælgelsen af de konkrete temaer vil ske på grundlag af drøftelser med de  

 kommunale parter.
 Redegørelsen skal i forbindelse med planlægnings- og samordningsarbejdet  

 bl.a. kunne tjene som inspiration for kommunernes og amtskommunernes arbejde.  

 Dernæst vil den være et instrument til mere generelle sundhedspolitiske og  

 sundhedsfaglige udmeldinger fra de centrale sundhedsmyndigheder.
Sundhedsministeren kan ved udarbejdelsen af retningslinierne efter stk. 2  

 bl.a. medvirke til sikring af en fortsat udvikling af den forebyggende  

 indsats inden for de fastlagte økonomiske rammer.
Bestemmelsen i stk. 2 giver  

 i lighed med den nugældende lovgivning fortsat tillige mulighed for at give  

 faglige udmeldinger vedrørende planlægning af sundhedsberedskabet.
Den  

 faglige vejledning vedrørende sundhedsberedskabet kan eventuelt udfærdiges i  

 sammenhæng med den vejledning om sundhedsberedskabet, der gives i henhold til  

 lov om det civile beredskab eller anden lovgivning, der måtte erstatte denne.
Til § 27 d Den foreslåede bestemmelse om, at kommunalbestyrelsen en gang i hver  

 valgperiode skal behandle en sundhedsredegørelse, er ny i forhold til den  

 nuværende lovgivning.
Kommunerne har i de senere år i stigende omfang påtaget sig opgaver af  

 sundhedsmæssig karakter, f.eks. i forbindelse med udbygning af døgnplejen og  

 på det forebyggende område.
Denne udvikling bør fastholdes og styrkes.
En  

 redegørelse vil kunne bidrage hertil ved at skabe grundlag for en mere  

 sammenhængende vurdering og prioritering af kommunens indsats på sundheds- og  

 forebyggelsesområdet og ved at synliggøre indsatsen på området.
Derudover vil  

 redegørelsen kunne give den enkelte kommunalbestyrelse et bedre grundlag for  

 det løbende samarbejde med amtskommunen på sundhedsområdet og for kommunens  

 medvirken i den amtskommunale sundhedsplanlægning, herunder udarbejdelse af  

 høringsudtalelse over forslag til den amtskommunale sundhedsplan i henhold  

 til § 27 e, stk. 1.
De kommunale redegørelser skal omfatte kommunens tilrettelæggelse af  

 ordningerne i henhold til lovgivningen om de kommunale sundhedsordninger  

 (sundhedspleje, skolelægeordning, tandpleje og hjemmesygepleje), kommunens  

 forebyggende og sundhedsfremmende foranstaltninger i øvrigt samt  

 sundhedsberedskabet i kommunen.
Det bør af redegørelserne fremgå, hvilke mål  

 kommunerne har sat for ydelsernes kvalitet, og hvorledes målene opfyldes.
Til § 27 e Bestemmelsen fastsætter, at der i hver amtskommune skal foreligge en  

 sundhedsplan, der skal behandles på et møde i amtsrådet i hver valgperiode.
Planlægningen af det amtskommunale sundhedsvæsen følger i dag forskellige  

 regel- og aftalesæt.
På sygehusområdet er hovedområderne for en sygehusplan  

 reguleret i sygehuslovens § 11, stk. 2. Sygesikringsloven indeholder ikke  

 bestemmelser om praksisplanlægningens indhold.
Planlægningen på  

 praksisområdet baserer sig på aftaler mellem overenskomstens parter og er  

 reguleret i sygesikringsoverenskomsterne for almen lægehjælp,  

 speciallægehjælp m.fl.
I forhold til den nuværende planlægning på sundhedsområdet indebærer  

 forslaget, at den sektoropdelte planlægning af det amtskommunale  

 sundhedsvæsen erstattes af en sammenhængende sundhedsplanlægning, som  

 omfatter samtlige amtskommunale opgaver på sundhedsområdet (sygehusvæsenet,  

 sygesikringsområdet, svangerskabshygiejne og fødselshjælp, vaccination og  

 lægeundersøgelser af børn), og som inddrager kommunerne og praksissektoren i  

 planlægningen, jf. også § 27 f.
Denne ændring indføres for at tilgodese  

 behovet for en styrket samordning og for en samlet prioritering og afvejning  

 mellem sundhedsvæsenets forskellige dele.
Et væsentligt område for en  

 sammenhængende sundhedsplanlægning vil være at undersøge og beskrive  

 mulighederne for at overføre opgaver fra sygehusvæsenet til den primære  

 sundhedssektor f.eks. skadebehandling, forundersøgelser og efterbehandling.
 Bestemmelsen om en sammenhængende planlægning ændrer ikke den nuværende  

 opgave- og kompetencefordeling mellem amter og kommuner og mellem de  

 kommunale myndigheder og praksissektoren.
Den sammenhængende sundhedsplanlægning indebærer ingen ændring i  

 praksissektorens nuværende liberale status.
I dag er praksisplanlægningen  

 reguleret i overenskomsterne mellem den offentlige sygesikring og de enkelte  

 organisationer, som indeholder bestemmelser om bl.a. plangrundlag,  

 planforudsætninger, vejledende normer for planerne samt godkendelse af  

 planerne.
Samtlige disse spørgsmål kan fortsat indgå i overenskomsterne, og  

 gennemførelse af en af amtsrådet vedtagen plan vil fortsat forudsætte, at  

 planen enten er i overensstemmelse med allerede indgåede aftaler, eller at  

 der indgås nye aftaler, som sikrer dens gennemførelse.
Flere amtskommuner har allerede påbegyndt en mere sammenhængende  

 sundhedsplanlægning.
Lovforslaget er således i overensstemmelse med  

 amtskommunernes egne bestræbelser på at forbedre sundhedsplanlægningen.
Bestemmelsen i stk. 1 fastsætter de overordnede indholdsmæssige rammer for  

 en sundhedsplan.
Disse krav opfyldes allerede helt eller delvist i den  

 sammenhængende sundhedsplanlægning, som flere amtskommuner har igangsat.  

 Bestemmelsen sigter da heller ikke så meget mod at regulere den enkelte  

 amtskommunes planlægning inden for sundhedsvæsenet som på at fremme og styrke  

 samarbejde med kommunerne og praksissektoren om tilrettelæggelsen af det  

 amtskommunale sundhedsvæsen, jf. § 27 f.
Et væsentligt formål med den amtskommunale sundhedsplanlægning vil være at  

 fremme arbejdet med udvikling og sikring af kvaliteten i de ydelser, der  

 tilbydes i det amtskommunale sundhedsvæsen.
Aktiviteter, der skal sikre  

 kvalitet i sundhedsvæsenet, er ikke noget nyt, men befolkningens  

 forventninger til kvaliteten er stigende.
Det gælder både m.h.t.  

 behandlingens resultater og den måde, ydelserne leveres på.
Med friere  

 valgmuligheder sættes også yderligere fokus på kvaliteten.
Der vil derfor  

 være et stigende behov for at kunne måle og dokumentere et bestemt  

 kvalitetsniveau.
Der har på den baggrund i de senere år været en klar tendens til  

 systematisering og synliggørelse af arbejdet med kvalitetssikring.
Denne  

 udvikling bør fortsættes og forstærkes.
Fastsættelse af mål for  

 sundhedsvæsenets kvalitet og principper for målopfyldelsen bliver derfor  

 centrale ledelsesopgaver for amtsrådet, og disse mål og principper vil være  

 centrale elementer i sundhedsplanlægningen i de kommende år.
 I forhold til den nuværende lovgivnings krav til planlægningen på  

 sundhedsområdet indebærer lovforslaget tre egentlige ændringer.
For det første foreslås, at amtskommunen skal redegøre for planens  

 forudsætninger, herunder sundhedstilstanden i amtskommunen.
Hovedsigtet med  

 denne bestemmelse er at udvide sundhedsplanlægningens område fra  

 sygdomsbehandling m.v. til også at rette sig mod forebyggelse og  

 sundhedsfremme.
Sundhedsplanlægningen vil kunne medvirke til en mere aktiv og  

 målrettet forebyggende indsats fra kommuner, amtskommuner m.v. ved at give  

 den grundlæggende beskrivelse af sundhedstilstanden hos amtskommunens  

 befolkning.
 For det andet foreslås, at amtsrådet i planen skal redegøre for  

 amtskommunens forebyggende og sundhedsfremmende foranstaltninger.
Allerede i dag yder kommuner og amtskommuner en væsentlig indsats på  

 forebyggelsesområdet både i form af selvstændige forebyggelsesaktiviteter og  

 som led i løsningen af deres opgaver inden for de enkelte sektorer.
Mens  

 størstedelen af amtskommunerne allerede har lagt deres indsats på  

 forebyggelsesområdet i fastere rammer, er det endnu ikke så udbredt i  

 kommunerne.
De amtskommunale sundhedsplaners behandling af indsatsen på  

 forebyggelsesområdet vil sammen med de kommunale redegørelser, jf. § 27 d,  

 kunne danne grundlag for samarbejde om et styrket forebyggende arbejde på det  

 lokale plan.
I forbindelse med behandlingen af de kommunale redegørelser og  

 de amtskommunale sundhedsplaner vil den enkelte kommunalbestyrelse og det  

 enkelte amtsråd få lejlighed til nærmere at overveje og drøfte kommunens og  

 amtskommunens tilrettelæggelse af det forebyggende arbejde ud fra lokale  

 behov og forhold.
For det tredie foreslås, at samarbejdet både mellem amtskommunen og de  

 alment praktiserende læger, speciallæger og øvrige ydere på  

 sygesikringsområdet og mellem amtskommunen, kommunerne i amtskommunen og med  

 andre amtskommuner bliver gjort til genstand for selvstændige redegørelser i  

 sundhedsplanen.
Hensigten hermed er at få etableret og aftalt fastere  

 samarbejdsformer mellem sundhedsvæsenets forskellige dele, at orientere  

 offentligheden m.v. om samarbejdet og endelig at fastholde bestræbelserne på  

 at fremme samarbejdet.
Amtskommunens sundhedsplanlægning skal omfatte tilrettelæggelsen af  

 ambulancetjenesten, jf. bemærkningerne til lovforslagets § 1, nr. 7.  

 Derudover foreslås det, at sundhedsberedskabet indgår som en del af  

 amtskommunens sundhedsplanlægning, ligesom det efter § 27 d indgår i den  

 kommunale sundhedsredegørelse.
Sundhedsberedskabet forstås traditionelt som  

 sygehusberedskabet, beredskab i primær sundhedstjeneste samt  

 lægemiddelberedskabet, og det er tæt forbundet til f.eks. det hygiejniske  

 beredskab og beredskabet i den sociale sektor.
Den gældende lovgivning om det civile beredskab indebærer, at det påhviler  

 de enkelte ministre inden for deres administrationsområde at træffe  

 foranstaltninger, som til enhver tid måtte være påkrævet med henblik på  

 landets civile beredskab, jf. § 2, stk. 1, i lov om det civile beredskab.  

 Heraf følger, at sundhedsministeren har det overordnede ansvar for  

 sundhedsberedskabet.
I henhold til civil beredskabsloven er hovedprincippet i  

 øvrigt, at den myndighed, der varetager en opgave, også har denne opgave i  

 beredskabssituationer og derfor har den løbende planlægningsopgave.
I den nuværende sundhedslovgivning er kun sygehusberedskabet omhandlet i  

 sygehuslovens kapitel IV a.
I henhold til civilforsvarslovens § 2 omfatter  

 civilforsvaret bl.a. sygehusberedskabet.
 Dette indebærer, at etableringen af sygehusberedskabet sker i henhold til  

 civilforsvarets beredskabsbestemmelser, og at det efter etableringen er  

 underlagt civilforsvarskommandoens operative ledelse i tilfælde af krig.
Efter civilforsvarsloven varetager civilforsvaret opgaver såvel i krig som  

 ved katastrofer i fredstid.
Ifølge sygehuslovens § 16 a, stk. 1, kan  

 sygehusberedskabet ligeledes anvendes såvel i krigstid som ved katastrofer i  

 fredstid.
Lov om det civile beredskab taler alene om krigstid.
På grund af  

 den nære sammenhæng betyder det dog ikke, at beredskab i primær  

 sundhedstjeneste ikke også kan tænkes anvendt ved katastrofer i fredstid.
 Sundhedsministeren vil drøfte med de kommunale parter hvilke krav, der  

 skal stilles til amters og kommuners planlægning af sundhedsberedskabet, jf.  

 §§ 27 d og 27 e, i forbindelse med sundhedsministerens udarbejdelse af en  

 vejledning for sundhedsplanlægningen, jf. § 27 c, stk. 2.
Amtsrådet skal efter bestemmelsen i stk. 2 behandle sin sundhedsplan på et  

 møde i hver valgperiode.
Bestemmelsen indebærer, at amtsrådene skal udarbejde  

 en sammenhængende sundhedsplan i den valgperiode, som falder sammen med  

 lovens ikrafttræden.
I de efterfølgende valgperioder skal amtsrådet mindst en  

 gang gennemgå og vurdere sin sundhedsplan.
På denne baggrund kan amtsrådet  

 f.eks. beslutte at videreføre planen i sin helhed, at gennemføre en række  

 mindre revisioner eller at foretage en gennemgribende revision af dele af  

 planen.
Bestemmelsen tilgodeser et ønske blandt amtsrådene om at få mulighed  

 for at samle planlægningsarbejdet om afgrænsede og særligt presserende  

 områder.
Til § 27 f Bestemmelsen fastsætter procedurer for høring af kommunerne og  

 praksissektoren i forbindelse med den amtskommunale sundhedsplanlægning.  

 Bestemmelsen skal sammen med bestemmelsen i § 27 b medvirke til at udbygge og  

 styrke samarbejdet samt samordningen mellem de forskellige dele af  

 sundhedsvæsenet og mellem sundhedsvæsenet og de tilgrænsende sektorer, især  

 socialsektoren.
 Efter stk. 1, nr. 1, skal amtsrådet indhente udtalelser fra hver af  

 kommunalbestyrelserne i amtskommunen forud for rådets behandling af forslag  

 til sundhedsplan, herunder ændring af sundhedsplanen.
Som et område, hvor kommunalbestyrelserne må inddrages, kan nævnes det  

 distriktspsykiatriske tilbud.
Dette tilbud forudsætter et tæt samarbejde  

 mellem amtskommunerne og kommunerne.
Som områder, hvor kommunalbestyrelserne kan have en umiddelbar interesse i  

 at blive inddraget, kan nævnes alternativer til sygehusindlæggelse,  

 genoptræning og lignende ydelser, hvor kommunale og amtskommunale tilbud  

 enten kan erstatte eller supplere hinanden.
Kommunalbestyrelserne kan  

 derudover have en mere generel interesse i at få lejlighed til at udtale sig  

 over og stille forslag til ændringer i det amtskommunale sundhedsvæsens  

 betjening af kommunens befolkning.
Det er åbenbart i forbindelse med  

 ændringer i sygehusbetjeningen, men kan også være tilfældet i forbindelse med  

 betjeningen med almen lægehjælp.
 Efter stk. 1, nr. 2, skal amtsrådet indhente udtalelser fra de alment  

 praktiserende læger, speciallæger og øvrige ydere på sygesikringsområdet over  

 forslag til sundhedsplan, herunder ændring af planen.
Bestemmelsen i stk. 1 vil medvirke til en større offentlighed og åbenhed  

 om sundhedsplanlægningen.
Især bestemmelsen om høring af  

 kommunalbestyrelserne i stk. 1, nr. 1, vil skabe opmærksomhed og lægge op til  

 lokal debat om planen og dens forslag til betjening af lokalområdet.
Som  

 flere amtsråd allerede har gjort, kan de enkelte amtskommuner selv inddrage  

 offentligheden i sundhedsplanlægningen, også for at få en bredere debat om  

 det amtskommunale sundhedsvæsen.
Med bestemmelsen i stk. 1, nr. 2, sikres praksissektorens fortsatte  

 medvirken i planlægningen.
I forhold til i dag bliver praksissektorens  

 deltagelse i planlægningen udvidet fra alene at omfatte praksisområdet til at  

 omfatte hele det amtskommunale sundhedsvæsen.
Herved forbedres  

 praksissektorens muligheder for at præge den samlede planlægning af  

 sundhedsvæsenet.
 Forslagets stk. 2 svarer til sygehuslovens § 11, stk. 4, der ophæves.  

 Rådgivning vedrørende sygehusberedskabsdelen af sundhedsplanen indhentes hos  

 Civilforsvarsstyrelsen.
 Efter stk. 3 inddrager amtskommunen embedslægeinstitutionen i den  

 amtskommunale sundhedsplanlægning.
Til § 27 g Den foreslåede bestemmelse svarer indholdsmæssigt til sygehuslovens § 11,  

 stk. 3, der ophæves.
Til § 27 h Ifølge sygehuslovens § 11, stk. 6, skal amtskommunerne indsende deres  

 sygehusplan eller ændring af sygehusplan til sundhedsministeren.
Ministeren  

 kan meddele sine bemærkninger til planerne.
I særlige tilfælde, når  

 væsentlige sundhedsmæssige hensyn taler herfor, kan ministeren bestemme, at  

 amtsrådet skal behandle sin plan eller planændring på ny.
Med den foreslåede bestemmelse opretholdes kravet om, at amtskommunerne  

 indsender deres planer til sundhedsministeren.
Samtidig er bestemmelsen  

 udvidet til også at omfatte Sundhedsstyrelsen i overensstemmelse med  

 eksisterende praksis.
Sundhedsministeriet sender planerne til  

 Civilforsvarsstyrelsen.
Derimod er der ikke fundet grundlag for at opretholde  

 den særlige hjemmel til ministeren til at meddele sine bemærkninger til de  

 amtskommunale sundhedsplaner og eventuelt henvise dem til fornyet behandling  

 i amtsrådet.
Sundhedsministeren vil også uden hjemlen kunne meddele sine  

 bemærkninger og i den forbindelse anmode amtsrådet om at overveje eller  

 behandle planen på ny, hvis væsentlige sundhedsmæssige hensyn taler derfor.
Til § 3, nr. 1 Der er tale om en henvisningsbestemmelse, der fastslår, at den  

 amtskommunale planlægning for virksomheden efter lov om svangerskabshygiejne  

 og fødselshjælp sker som en integreret del af den samlede sundhedsplanlægning  

 efter reglerne i sygesikringsloven.
Til §§ 4-7 §§ 4-7 i lovforslaget indebærer ophævelse af visse bestemmelser om  

 planlægning af virksomheden i de kommunale sundhedsordninger (sundhedspleje,  

 skolelægeordning, tandpleje og hjemmesygepleje). Bestemmelserne erstattes af  

 de foreslåede nye bestemmelser om planlægning og samarbejde.
Til § 8 Det foreslås, at loven træder i kraft den 1. januar 1993.
For så vidt angår bestemmelserne om en samlet tilrettelæggelse af  

 sundhedsvæsenet findes det dog hensigtsmæssigt, at disse træder i kraft  

 samtidig med, at en ny kommunal valgperiode begynder.
I forslagets § 8, stk.  

 2, er det derfor foreslået, at de bestemmelser, der vedrører planlægning og  

 samarbejde træder i kraft den 1. januar 1994.
Bilag 1 Sundhedsudvalget (L 74 - bilag 157) Beretning over Forslag til lov om det offentlige sundhedsvæsen Udvalget har behandlet  

 lovforslaget i en række møder og har herunder stillet spørgsmål til  

 sundhedsministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Amtsrådsforeningen i Danmark, Axel Rene Aubertin, læge, Støvring, Børnehaveklasseforeningen, Dansk Epilepsiforening, Dansk Metalarbejderforbund, Århus afdeling, Dansk Røde Kors, Center for Førstehjælp og Sundhedsfremme, Dansk Sygeplejeråd, Dansk Tandlægeforening, Dansk Tandplejerforening, Danske Fysioterapeuter, Danske Mejeriers Fællesorganisation, De Samvirkende Invalideorganisationer, Den Almindelige Danske Lægeforening, Epilepsihospitalet, Kolonien Filadelfia, Ergoterapeutforeningen, Forbundet for offentligt ansatte, Dansk Kommunal Arbejderforbund, Forebyggelsespolitisk Råd, Foreningen Praktiserende Speciallæger, Funktionærernes og Tjenestemændenes Fællesråd, Gorm Høyberg, skolelæge, Kolding, Kommunalforeningernes Samarbejdsorganisation, Kræftens Bekæmpelse, Landsforeningen Sind, Arne Lindahl, skolelæge, Hillerød, Mødrehjælpen af 1983, Praktiserende Tandlægers Organisation, Roskilde Amt, Torben Studnitz, Roskilde, Tandlægernes Nye Landsforening, Tandlægeskolen, Venneforeningen for Gigthospitalet i Skælskør, Ældre Sagen og Økonomaforeningen.
 Nogle af sundhedsministeren foreslåede ændringsforslag til lovforslaget er  

 optrykt som bilag til beretningen.
 Herefter bemærker et flertal (udvalget med undtagelse af  

 Fremskridtspartiets medlem), at man er enig om at gennemføre nedennævnte  

 ændringer af sygehusloven med henblik på ikrafttræden den 1. januar 1993:
 Friere sygehusvalg.
Den enkelte patient skal have friere sygehusvalg.
Ved indlæggelse på  

 sygehusafdeling skal den enkelte patient have ret til at vælge mellem  

 indlæggelse på sygehus m.v. i sin bopælsamtskommune, på sygehus m.v. i en  

 anden amtskommunes sygehusvæsen, på Rigshospitalet eller på et af nedennævnte  

 private specialsygehuse m.fl.
Bopælsamtskommunen afholder udgifterne i  

 forbindelse med indlæggelsen.
 For at sikre at kapaciteten på sygehusafdelinger med lands- og  

 landsdelsfunktioner er til rådighed for lands- og landsdelspatienter, skal  

 der ikke være adgang til at vælge indlæggelse på sygehusafdelinger med lands-  

 og landsdelsfunktioner uden for bopælsamtskommunen, medmindre vedkommende  

 patient har behov for behandling på en sådan afdeling.
 For psykiatriske patienter skal retten til friere sygehusvalg kunne  

 indskrænkes, hvis hensynet til patientens behov taler herfor.
Ovennævnte udmøntes i overensstemmelse med § 39 i lovforslaget samt det af  

 sundhedsministeren i brev af 4. juni 1992 foreslåede ændringsforslag nr. 8.  

 Ændringsforslaget er optrykt som bilag til denne beretning.
I forhold hertil  

 udvides det frie sygehusvalg til også at omfatte psykiatriske patienter som  

 ovenfor anført.
 Sikring af private specialsygehuse m.fl.
 Med henblik på at sikre en række private specialsygehuses fortsatte drift  

 skal den enkelte amtskommune forpligtes til at yde gratis behandling til  

 personer med bopæl i amtskommunen på følgende sygehuse m.fl.:
 Epilepsihospitalet i Dianalund, Sclerosehospitalet i Haslev,  

 Sclerosehospitalet i Ry, Polio-, Trafik- og Ulykkesskadedes Fysiurgiske  

 Ambulatorium, Dronning Alexandrines Gigtsanatorium, Gigtsanatoriet Hans  

 Jansens Hjem, Muskelsvindfondens Vejlednings- og Behandlingscenter,  

 Vejlefjord og Center for Hjerneskade.
Amtskommunernes ydelse af gratis behandling på de ovennævnte private  

 specialsygehuse m.fl. skal begrænses til en årlig økonomisk ramme, som udgør  

 45,0 mio. kr. for Epilepsihospitalet i Dianalund, 21,8 mio. kr. for  

 Sclerosehospitalet i Haslev, 17,0 mio. kr. for Sclerosehospitalet i Ry, 15,9  

 mio. kr. for Polio-, Trafik- og Ulykkesskadedes Fysiurgiske Ambulatorium, 6,5  

 mio. kr. for Dronning Alexandrines Gigtsanatorium, 7,0 mio. kr. for  

 Gigtsanatoriet Hans Jansens Hjem, 7,1 mio. kr. for Muskelsvindfondens  

 Vejlednings- og Behandlingscenter, 8,3 mio. kr. for Vejlefjord og 3,5 mio.  

 kr. for Center for Hjerneskade.
Beløbsrammerne er anført i 1992-pris- og  

 lønniveau og reguleres årligt svarende til den forventede pris- og  

 lønudvikling.
 Ovennævnte udmøntes i overensstemmelse med de af sundhedsministeren i brev  

 af 4. juni 1992 under nr. 6 og 7 foreslåede ændringsforslag til lovforslaget.  

 Ændringsforslagene er optrykt som bilag til denne beretning.
 Specialesamling .
Sundhedsministeren skal have bemyndigelse til, når væsentlige hensyn taler  

 herfor og efter forhandling med amtsrådene i fællesskab, at fastsætte regler  

 for visitation af patienter og betaling for behandlingen.
Formålet er at  

 tilgodese hensynet til behandlingens kvalitet, særligt for så vidt angår de  

 relativt små patientgrupper.
Ved at samle visse behandlingsformer på et eller  

 få sygehuse kan der skabes de bedste forudsætninger for at tilbyde  

 patienterne en mere kvalificeret behandling, fordi behandlingen kan varetages  

 af et personale, der har erfaring, rutine og sagkundskab inden for den  

 enkelte sygdom.
 Ovennævnte udmøntes i overensstemmelse med lovforslagets § 54, stk. 4.
 Ambulanceberedskab .
Sundhedsministeren skal have bemyndigelse til at fastsætte regler om  

 tilrettelæggelsen af amtskommunernes ambulancetjenester.
I en kommende  

 bekendtgørelse skal der fastsættes regler, som indebærer minimumsgrænser for  

 ambulancebemandingen og -udrustningen, bedre planlægning, koordinering og  

 visitation af ambulanceindsatsen samt bedre uddannelse af  

 ambulancemandskabet.
Som led i planlægningen af ambulancetjenesten skal hver  

 enkelt amtskommune fastsætte responstider for beredskabet.
Det præciseres, at  

 bekendtgørelsen nøje skal opfylde kravene i forslag til folketingsbeslutning  

 om en ambulancelov (nr.
B 47), som blev vedtaget af Folketinget den 16. maj  

 1991, jf.
Folketingstidende 1990-91, 2. samling, Tillæg C, sp. 537.
 Ovennævnte udmøntes i overensstemmelse med lovforslagets § 45.
 Færdigbehandlede patienter .
 Den enkelte amtskommune skal have lovhjemmel til at opkræve en takst fra  

 kommunerne for færdigbehandlede patienter, der er indlagt og ikke udskrives  

 på grund af manglende plejehjemspladser eller andre passende kommunale  

 sociale og sundhedsmæssige tilbud, som den pågældende patientgruppes tilstand  

 måtte gøre påkrævede.
Formålet med betalingsordningen er at motivere kommunerne til i videre  

 omfang, som alternativ til sygehusindlæggelse, at tilvejebringe de nødvendige  

 og hensigtsmæssige plejetilbud til den pågældende gruppe patienter.
Ordningen  

 har med succes været gennemført i Nordjyllands og Frederiksborg Amtskommuner  

 som frikommuneforsøg.
 Den enkelte amtskommune fastsætter efter forhandling med amtets kommuner  

 de nærmere vilkår, hvorunder taksten opkræves.
 Ovennævnte udmøntes i overensstemmelse med lovforslagets § 65.
 Lovgivning om en sammenhængende sundhedsplanlægning .
 Flertallet er endvidere enig om at gennemføre en lovgivning om en  

 sammenhængende sundhedsplanlægning.
 Efter denne lovgivning skal amtskommunernes og kommunernes samarbejde og  

 planlægningsvirksomhed omfatte en forebyggelsesindsats og sundhedsvæsenets  

 behandlings- og plejeopgaver m.v.
 Der skal i lovgivningen fastsættes regler, som forpligter de enkelte  

 kommunalbestyrelser til mindst hvert 4. år at behandle en redegørelse om  

 kommunens opgaver inden for sundhedsvæsenet og på forebyggelsesområdet.
For den enkelte amtskommune skal der foreligge en plan for  

 tilrettelæggelsen af amtskommunens virksomhed på sundhedsområdet, herunder  

 forebyggelsesindsatsen.
Amtsrådet skal behandle planen mindst en gang i hver  

 valgperiode.
Forud for behandlingen skal amtskommunen indhente udtalelser fra  

 kommunalbestyrelserne i amtskommunen og de berørte praktiserende læger m.v.  

 Det forventes i øvrigt, at amtskommunerne inddrager embedslægeinstitutionerne  

 i den amtskommunale sundhedsplanlægning.
 Ovennævnte udmøntes i overensstemmelse med lovforslagets kapitel 11 om  

 planlægning og samarbejde.
 Et mindretal (Fremskridtspartiets medlem af udvalget) ønsker at  

 bemærke følgende:
 Fremskridtspartiet kan stort set støtte indholdet i flertallets udtalelse  

 omkring det friere sygehusvalg.
Fremskridtspartiet havde helst set, at det frie sygehusvalg også indebærer  

 frit valg til privathospitaler, privatklinikker, specialsygehuse og alle  

 andre former for anerkendte behandlingssteder.
Uanset hvor patienten ønsker  

 at blive behandlet eller indlagt inden for landets grænser, skal valget være  

 frit.
Dog mener Fremskridtspartiet, at for psykiatriske patienter skal retten  

 til friere sygehusvalg kunne indskrænkes, hvis begrundelsen er hensyn til  

 patientens behov.
Efter Fremskridtspartiets opfattelse bør de økonomiske  

 midler følge den enkelte patient frem for institutionen.
Dette kaldes en  

 stykprisfinansiering, og herved vil de mest effektive behandlingssteder være  

 dem, der klarer sig bedst.
Med andre ord, en afsocialisering af  

 sundhedsvæsenet i Danmark.
 Fremskridtspartiet kritiserer i øvrigt flertallets udtalelse om sikring af  

 private specialsygehuse, idet ikke alle behandlingssteder/specialsygehuse er  

 med, f.eks. mangler Kong Christian den X's Gigthospital i Gråsten og Skælskør  

 Gigthospital.
 I flertallets afsnit om sikring af private specialsygehuse nævnes det, at  

 amtskommunernes ydelse af gratis behandling på de nærmere konkretiserede  

 specialsygehuse skal begrænses til en årlig økonomisk ramme.  

 Fremskridtspartiet er imod dette, for hvad gør man med patienter, der  

 derefter har behov for gratis behandlinger på disse specialsygehuse? At sige  

 nej til ekstra patienter vil være forkert efter Fremskridtspartiets  

 opfattelse.
Sundhedsministerens bemyndigelse til, at der kan fastsættes regler for  

 betaling for behandlinger, vender Fremskridtspartiet sig også imod.  

 Betalingsregler bør kun indføres af Folketinget.
Fremskridtspartiet støtter  

 betaling for rent kosmetiske behandlinger eller behandlinger, som ikke  

 skyldes sygdom, f.eks. sterilisation.
 Fremskridtspartiet kan støtte, at sundhedsministeren skal have  

 bemyndigelse til at fastsætte regler om tilrettelæggelse af amtskommunernes  

 ambulancetjeneste, når det gælder minimumsregler.
Fremskridtspartiet støtter, at den enkelte amtskommune skal have hjemmel  

 til at opkræve en takst fra kommunerne for færdigbehandlede patienter, der er  

 indlagt og ikke udskrives på grund af manglende plejehjemspladser eller andre  

 passende sociale og sundhedsmæssige tilbud, som den pågældende patientgruppes  

 tilstand måtte gøre påkrævet.
Fremskridtspartiet mener, at dette kan motivere  

 kommunerne til i videre omfang og som et alternativ til sygehusindlæggelser  

 at tilvejebringe de nødvendige og hensigtsmæssige plejetilbud til de  

 pågældende grupper af patienter.
Fremskridtspartiet kan støtte, at man styrker den forebyggende indsats, og  

 at sundhedsministeren har ansvar for den overordnede forebyggende og  

 sundhedsfremmende indsats.
Inden for sundhedsvæsenet skal sundhedsministeren  

 efter Fremskridtspartiets opfattelse have bemyndigelse til at dispensere fra  

 sygehusloven, sygesikringsloven, lov om svangerskabshygiejne og fødselshjælp,  

 lov om lægeundersøgelse af børn, lov om sundhedsplejerskeordninger, lov om  

 skolelægeordning samt lov om hjemmesygeplejerskeordninger.
Fremskridtspartiet er i øvrigt af den opfattelse, at der skal gives  

 direkte adgang til speciallæger, og derfor støtter Fremskridtspartiet, at der  

 netop på dette område bør igangsættes en forsøgsordning i to eller flere  

 amter.
Fremskridtspartiet håber, at forsøgsordningen hurtigt bliver permanent  

 og kommer til at gælde for hele landet.
 P.u.v.
KØPKE CHRISTENSEN formand Bilag Nogle af sundhedsministeren foreslåede ændringsforslag til lovforslaget Ændringsforslag Til § 36 6) Efter stk. 2 indsættes som nye stykker:
 »Stk. 3. Amtskommunen yder tillige gratis behandling til  

 personer, der har bopæl i amtskommunen, ved følgende private specialsygehuse  

 m.fl.: Epilepsihospitalet i Dianalund, Sclerosehospitalet i Haslev,  

 Sclerosehospitalet i Ry, Polio-, Trafik- og Ulykkesskadedes Fysiurgiske  

 Ambulatorium, Dronning Alexandrines Gigtsanatorium, Gigtsanatoriet Hans  

 Jansens Hjem, Muskelsvindfondens Vejlednings- og Behandlingscenter,  

 Vejlefjord og Center for Hjerneskade.
Stk. 4. Amtskommunernes ydelse af gratis behandling på de i stk. 3  

 nævnte private specialsygehuse m.fl. er begrænset til en årlig økonomisk  

 ramme, som udgør 45,0 mio. kr. for Epilepsihospitalet i Dianalund, 21,8 mio.  

 kr. for Sclerosehospitalet i Haslev, 17,0 mio. kr. for Sclerosehospitalet i  

 Ry, 15,9 mio. kr. for Polio-, Trafik- og Ulykkesskadedes Fysiurgiske  

 Ambulatorium, 6,5 mio. kr. for Dronning Alexandrines Gigtsanatorium, 7,0 mio.  

 kr. for Gigtsanatoriet Hans Jansens Hjem, 7,1 mio. kr. for Muskelsvindfondens  

 Vejlednings- og Behandlingscenter, 8,3 mio. kr. for Vejlefjord og 3,5 mio.  

 kr. for Center for Hjerneskade.
Beløbsrammerne er anført i 1992-pris- og  

 lønniveau, og de reguleres årligt svarende til den forventede pris- og  

 lønudvikling, som opgøres af Indenrigsministeriet, og som indgår ved  

 opgørelsen af bloktilskuddene til kommuner og amtskommuner.« Stk. 3-5 bliver herefter stk. 5-7.
Til § 38 7) Efter stk. 3 indsættes som nyt stykke:
»Stk. 4. En amtskommune indgår driftsoverenskomst med de i §  

 36, stk. 3, nævnte private specialsygehuse m.fl., som er beliggende i  

 amtskommunen.« Til § 39 8) Efter stk. 1 indsættes som nye stykker:
 »Stk. 2. Adgangen til at vælge i henhold til stk. 1 omfatter  

 ikke de sygehusafdelinger uden for bopælsamtskommunen, der varetager lands-  

 og landsdelsfunktioner, medmindre vedkommende har behov for behandling på en  

 sådan afdeling.
Stk. 3. En person, der henvises til sygehusbehandling, kan vælge  

 behandling på et af de i § 36, stk. 3, nævnte private specialsygehuse m.fl.  

 Bopælsamtskommunen afholder udgiften herved inden for den i § 36, stk. 4,  

 nævnte økonomiske ramme.« Bemærkninger Til nr. 6 Ændringsforslaget pålægger amtskommunerne at betale for behandling på de  

 nævnte private specialsygehuse m.fl.
Amtskommunernes samlede årlige  

 betalingsforpligtelse udgør 132,1 mio. kr., som svarer til amtskommunernes  

 budgetterede forbrug af specialsygehusene i 1992 på 90,8 mio. kr. samt en  

 statslig finansiering på 41,3 mio. kr., som med virkning fra den 1. januar  

 1993 overføres til den amtskommunale bloktilskudspulje.
Beløbsrammerne  

 reguleres årligt svarende til den forventede pris- og lønudvikling.
 Ændringsforslaget er en konsekvens af ændringsforslaget til § 39, stk. 3,  

 hvorefter der indføres mulighed for at vælge behandling på en række private  

 specialsygehuse m.fl.
Til nr. 7 Formålet med ændringsforslaget er, at beliggenhedsamtskommunen på de  

 øvrige sygehuskommuners vegne skal sikre en i økonomisk henseende rationel  

 drift samt en faglig udvikling af det enkelte private specialsygehus m.fl.  

 Det forudsættes, at beliggenhedsamtskommunen også fører tilsyn med, at  

 tilgangen af patienter, der ønsker behandling på specialsygehuset,  

 tilrettelægges hensigtsmæssigt.
Til nr. 8 Formålet med ændringsforslaget er at sikre, at kapaciteten på  

 sygehusafdelinger med lands- og landsdelsfunktioner er til rådighed for  

 lands- og landsdelspatienter.
 Ændringsforslaget fastholder, at alle patienter, der efter en lægelig  

 vurdering skal behandles på en sygehusafdeling med lands- og  

 landsdelsfunktioner, kan vælge mellem de afdelinger, der behandler sådanne  

 sygdomme.
 Ændringsforslaget udvider desuden borgernes mulighed for selv at vælge,  

 hvor de ønsker at blive behandlet, til også at omfatte en række private  

 specialsygehuse m.fl.
Adgangen til gratis behandling efter eget valg på de private  

 specialsygehuse m.fl. ophører, når den årlige økonomiske ramme for det  

 enkelte specialsygehus er opbrugt.
Det forudsættes, at behandlingen på de  

 private specialsygehuse m.fl. sker efter lægehenvisning.
Den endelige  

 visitation af patienterne foretages af specialsygehuset.
Bilag 2 I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om sygehusvæsenet, jf. lovbekendtgørelse nr. 476 af 7. november  

 1985, som ændret senest ved lov nr. 279 af 29. april 1992, foretages følgende  

 ændringer:
 1. I § 3 indsættes som stk. 4:
 » Stk. 4. Amtskommunen indgår driftsoverenskomst med de i § 5,  

 stk. 3, nævnte private specialsygehuse m.fl., som er beliggende i  

 amtskommunen.«.
 § 3. Til en amtskommunes sygehusvæsen hører amtskommunens egne  

 sygehuse og fødeklinikker og andre til sygehusvæsenet knyttede  

 behandlingsinstitutioner samt amtskommunens egne rekonvalecenthjem.
 Stk. 2. Som led i løsningen af sygehusvæsenets opgaver kan en  

 amtskommune samarbejde med andre amtskommuners sygehusvæsen og med statens  

 sygehuse.
Stk. 3. En amtskommune kan endvidere indgå overenskomst med eller  

 på anden måde benytte private institutioner som led i løsningen af sine  

 sygehusopgaver.
Indenrigsministeren kan fastsætte regler om amtskommunernes  

 benyttelse af sådanne institutioner.
 2. I § 5 indsættes efter stk. 1 som nye stykker:
 » Stk. 2. Amtskommunen yder desuden vederlagsfri behandling  

 ved en anden amtskommunes sygehuse og fødeklinikker samt på Rigshospitalet  

 til personer, der har bopæl i amtskommunen.
 Stk. 3. Amtskommunen yder endvidere vederlagsfri behandling til  

 personer, der har bopæl i amtskommunen, ved følgende private specialsygehuse  

 m.fl.: Epilepsihospitalet i Dianalund, Sclerosehospitalet i Haslev,  

 Sclerosehospitalet i Ry, Polio- Trafik- og Ulykkesskadedes Fysiurgiske  

 Ambulatorium, Dronning Alexandrines Gigtsanatorium, Gigtsanatoriet Hans  

 Jansens Hjem, Muskelsvindfondens Vejlednings- og Behandlingscenter,  

 Vejlefjord og Center for Hjerneskade.
Stk. 4. Amtskommunernes pligt til at yde vederlagsfri behandling i  

 henhold til stk. 3 er begrænset til en årlig økonomisk ramme, som udgør 45,0  

 mill.kr. for Epilepsihospitalet i Dianalund, 21,8 mill.kr. for  

 Sclerosehospitalet i Haslev, 17,0 mill.kr. for Sclerosehospitalet i Ry, 15,9  

 mill.kr. for Polio- Trafik- og Ulykkesskadedes Fysiurgiske Ambulatorium, 6,5  

 mill. kr. for Dronning Alexandrines Gigtsanatorium, 7,0 mill.kr. for  

 Gigtsanatoriet Hans Jansens Hjem, 7,1 mill.kr. for Muskelsvindfondens  

 Vejlednings- og Behandlingscenter, 8,3 mill.kr. for Vejlefjord og 3,5  

 mill.kr. for Center for Hjerneskade.
Beløbsrammerne er anført i 1992 pris- og  

 lønniveau.
De pris- og lønreguleres årligt på tilsvarende måde som  

 bloktilskuddene til amtskommuner.«.
 Stk. 2-8 bliver herefter stk. 5-11.
 3. I § 5, stk. 5, der bliver stk. 8, ændres »stk.  

 1-4« til: »stk. 1 og 5-7«.
 4. I § 5, stk. 8, der bliver stk. 11, ændres »stk.  

 1-6« til: »stk. 1 og 5-9«.
§ 5. Hver amtskommune yder vederlagsfri behandling ved sit  

 sygehusvæsen til personer, der enten 1) har bopæl i amtskommunen, jf. dog stk. 2, eller 2) har bopæl andetsteds her i landet, jf. dog stk. 2, men som midlertidigt  

 opholder sig i amtskommunen, såfremt hensigten med opholdet ikke har været at  

 opnå sygehusbehandling og patienten ikke tåler at flyttes til et sygehus i  

 bopælsamtskommunen eller i øvrigt trænger til øjeblikkelig hjælp.
Stk. 2. Personer, der tilflytter fra Færøerne eller Grønland, har  

 ret til den i stk. 1 omhandlede vederlagsfri behandling på vedkommende  

 amtskommunes sygehusvæsen straks efter tilflytningen.
Personer, der  

 tilflytter fra udlandet har først ret til disse ydelser 6 uger efter  

 tilflytningen.
Indenrigsministeren kan fastsætte regler om, at nærmere  

 angivne persongrupper får adgang til de i stk. 1 omhandlede ydelser  

 umiddelbart efter tilflytningen eller efter kortere tids ophold end 6 uger.
 Stk. 3. Indenrigsministeren kan fastsætte regler, hvorefter der  

 ydes personer med bopæl på Færøerne, i Grønland eller i udlandet, som  

 midlertidigt opholder sig her i landet, vederlagsfri behandling ved det  

 amtskommunale sygehusvæsen.
 Stk. 4. Indenrigsministeren kan endvidere fastsætte regler om, i  

 hvilke tilfælde og på hvilke vilkår behandling kan ydes til udsendt personale  

 ved diplomatiske og konsulære repræsentationer her i landet og sådanne  

 personers familiemedlemmer.
Stk. 5. Når de i stk. 1-4 nævnte personer med samtykke af  

 sygehusvæsenet i bopælsamtskommunen eller på det midlertidige opholdssted  

 behandles på statslige sygehuse eller ved en fremmed amtskommunes  

 sygehusvæsen, behandles patienten på samme vilkår som ved sygehusvæsenet i  

 bopælsamtskommunen eller på det midlertidige opholdssted.
Staten eller den  

 amtskommune, der yder behandlingen, kan afkræve bopælens eller det  

 midlertidige opholdssteds amtskommune betaling herfor.
Stk. 6. Indenrigsministeren kan fastsætte nærmere regler om  

 betaling for behandling på statslige sygehuse.
Indenrigsministeren kan  

 endvidere fastsætte regler om beregning af betalingen, når bopælens eller det  

 midlertidige opholdssteds amtskommune skal betale for en patients behandling  

 ved en fremmed amtskommunes sygehusvæsen.
 Stk. 7. Hvor særlige forhold taler herfor, kan indenrigsministeren  

 fastsætte regler om, at enhver amtskommune vederlagsfrit skal yde visse  

 behandlinger, uanset hvor patienten bor.
 Stk. 8. Uanset bestemmelserne i stk. 1-6 kan indenrigsministeren  

 fastsætte regler om, at der i særlige tilfælde opkræves betaling for visse  

 behandlinger og ydelser eller for behandling på visse institutioner.
 5. Efter § 5 a indsættes som ny § 5 b:
»§ 5 b.
En person, der henvises til sygehusbehandling, kan  

 blandt de sygehuse, som er omfattet af § 5, stk. 1 - 2, selv vælge, hvilket  

 sygehus den pågældende vil behandles på.
 Stk. 2. Adgangen til at vælge i henhold til stk. 1 omfatter ikke  

 sygehusafdelinger uden for bopælsamtskommunen, der varetager lands- og  

 landsdelsfunktioner, medmindre det efter en lægelig vurdering er nødvendigt,  

 at den pågældende bliver behandlet på en sådan afdeling.
 Stk. 3. For psykiatriske patienter kan adgangen til at vælge efter  

 stk. 1 begrænses, hvis hensynet til den pågældende taler herfor.
Stk. 4. En person, der henvises til sygehusbehandling, kan desuden  

 vælge behandling på et af de i § 5, stk. 3, nævnte private specialsygehuse  

 m.fl.
Bopælsamtskommunen afholder udgiften herved inden for den i § 5, stk.  

 4, nævnte økonomiske ramme.«.
Stk. 5. Sundhedsministeren kan efter forhandling med  

 justitsministeren og socialministeren fastsætte bestemmelser om, at personer  

 ikke har ret til selv at vælge sygehus i henhold til stk. 1, 2 og 4, når de 1) er optaget i Kriminalforsorgens institutioner, 2) er anbragt i institution i henhold til retsplejeloven, kapitel 11 i lov  

 om frihedsberøvelse og anden tvang i psykiatrien eller straffeloven, 3) er anbragt på sikret afdeling i henhold til lov om social bistand,  

 eller 4) er frihedsberøvet eller deres handlefrihed i øvrigt er undergivet  

 begrænsninger i henhold til udlændingeloven.'.
 6. I § 6 indsættes efter stk. 4 som nyt stykke:
 » Stk. 5. Sundhedsministeren kan fastsætte regler om, i  

 hvilket omfang der ydes befordring eller befordringsgodtgørelse efter stk. 1,  

 2 og 4 til personer, der i henhold til § 5 b efter eget valg behandles på et  

 sygehus i en anden amtskommune, på Rigshospitalet eller på de i § 5, stk. 3,  

 nævnte private specialsygehuse m.fl., uden at det efter en lægelig vurdering  

 er nødvendigt af hensyn til sygdommens behandling.«.
 Stk. 5 bliver herefter stk. 6.
 § 6. Til personer, der i medfør af § 5 har ret til vederlagsfri  

 behandling, ydes befordring med ambulance eller særligt sygekøretøj, såfremt  

 deres tilstand gør dette nødvendigt.
 Stk. 2. Til de i stk. 1 nævnte personer, der modtager pension  

 efter lov om social pension, eller hvis ægtefælle modtager hustrutillæg til  

 en sådan pension, ydes endvidere befordring eller befordringsgodtgørelse, når  

 befordringen sker med andre befordringsmidler.
 Stk. 3. Befordring efter stk. 1 og 2 ydes til behandling på  

 amtskommunale sygehuse og de i § 3 nævnte institutioner samt på andre  

 sygehuse m.v., der ikke henhører under det almindelige amtskommunale  

 sygehusvæsen, såfremt institutionen (afdelingen) af indenrigsministeren er  

 henført til denne bestemmelse.
 Stk. 4. Indenrigsministeren fastsætter i øvrigt bestemmelser om, i  

 hvilke tilfælde der ydes befordring eller befordringsgodtgørelse.
Stk. 5. Når der anmodes om befordring eller befordringsgodtgørelse  

 fra et midlertidigt opholdssted, kan befordring eller befordringsgodtgørelse  

 ved hjemtransport efter udskrivning kun forlanges tilbage til det  

 midlertidige opholdssted.
Dog har personer med bopæl i udlandet ret til  

 befordring eller befordringsgodtgørelse ved transport til hjemlandet i det  

 omfang, dette følger af traktatlige forpligtelser.
 7. Efter § 10 indsættes:
»§ 10 a.
Sundhedsministeren fastsætter regler om  

 tilrettelæggelsen af amtskommunernes ambulancetjeneste.«.
 8. Overskriften til kapitel III ændres til: »Kapitel  

 III Specialeplanlægning«.
 9. § 11 affattes således:
 »Amtsrådet udarbejder en plan for amtskommunens virksomhed efter  

 denne lov efter reglerne om sundhedsplanlægning i lov om offentlig  

 sygesikring.«.
 § 11. Indenrigsministeren udfærdiger efter forhandling med  

 sygehusrådet, jf. kapitel VI, vejledende retningslinier for varetagelsen og  

 planlægningen af sygehusvæsenet, herunder om afgrænsning, varetagelse og  

 planlægning af sygehusvæsenets lands- og landsdelsfunktioner.
Stk. 2. Det påhviler hver amtskommune at udarbejde en plan for  

 amtskommunens sygehusvæsen og at revidere planen, i det omfang udviklingen  

 gør dette nødvendigt.
Planen skal omfatte amtskommunens drift af eller  

 benyttelse af de institutioner, der er nævnt i § 3.
 Stk. 3. Væsentlige ændringer i en amtskommunes sygehusvæsen, der  

 ikke er forudsat i amtskommunens sygehusplan, kan kun gennemføres, såfremt  

 der foretages en revision af planen i overensstemmelse hermed.
Stk. 4. Sundhedsstyrelsens rådgivning indhentes forud for  

 amtsrådets vedtagelse af en plan eller revision heraf.
Indenrigsministeren  

 fastsætter nærmere regler herom.
 Stk. 5. Indenrigsministeren fastsætter nærmere regler for  

 udarbejdelsen af planer, herunder om tidsfrister for udarbejdelsen, om,  

 hvilken periode planerne skal omfatte, og om revision af planerne.
Stk. 6. Planen og revisioner heraf indsendes til  

 indenrigsministeren.
Indenrigsministeren kan meddele amtsrådet sine  

 bemærkninger til planerne.
Indenrigsministeren kan herunder i særlige  

 tilfælde, når væsentlige sundhedsmæssige hensyn taler derfor, bestemme, at en  

 plan eller en revision heraf, der indebærer væsentlige ændringer i en  

 amtskommunes sygehusvæsen, på ny skal behandles af amtsrådet.  

 Indenrigsministerens bestemmelse om fornyet behandling i amtsrådet skal  

 træffes senest 3 måneder efter indsendelsen af den pågældende plan eller  

 revision heraf.
 Stk. 7. På grundlag af de indsendte planer udarbejder  

 indenrigsministeren en redegørelse for udviklingen på sygehusområdet.  

 Redegørelsen udsendes til amtsrådene.
 10. § 12 affattes således:
 »§ 12. En amtskommune kan, uanset reglerne i § 5, af en  

 kommune opkræve betaling pr. sengedag for færdigbehandlede patienter, der er  

 indlagt på somatiske sygehuse, og som har bopæl i den pågældende kommune.
 Stk. 2. Sundhedsministeren fastsætter den i stk. 1 nævnte  

 sengedagsbetaling.«.
 § 12. (Ophævet).
 11. I § 13 indsættes som stk. 5:
 » Stk. 5. I tilfælde, hvor væsentlige hensyn taler for, at  

 visse behandlingsformer samles på eet eller få sygehuse, kan  

 sundhedsministeren, efter forhandling med amtsrådene samt Københavns og  

 Frederiksberg kommunalbestyrelser, fastsætte regler for visitation af  

 patienter samt betaling for behandling.«.
§ 13. Det påhviler hver amtskommune at indgå aftaler om benyttelse  

 af lands- og landsdelsafdelinger på fremmede amtskommunale sygehuse samt på  

 statslige og private sygehuse.
Indenrigsministeren fastsætter nærmere regler  

 herom.
Stk. 2. Kan der ikke opnås enighed om indholdet af aftaler efter  

 stk. 1, kan indenrigsministeren træffe afgørelse herom efter anmodning fra en  

 af de berørte parter.
Vedrører uenigheden aftaler om benyttelse af  

 Rigshospitalet, træffer indenrigsministeren afgørelse efter drøftelse i det  

 kontaktudvalg, der er nedsat i henhold til lov om Rigshospitalets styrelse.
 Stk. 3. De indgåede aftaler indsendes til indenrigsministeren.
 Stk. 4. Indgår en amtskommune ikke de fornødne aftaler efter stk.  

 1 og de i medfør heraf fastsatte regler, kan indenrigsministeren bestemme, at  

 betaling kan afkræves vedkommende amtskommune for patienter, der modtages til  

 behandling på lands- og landsdelsafdelinger på fremmede amtskommunale  

 sygehuse samt på statslige og private sygehuse, uden at der foreligger  

 samtykke fra vedkommende amtskommune til patientens behandling.
 12. § 16, stk. 4, ophæves.
 § 16. . . .
Stk. 4. Hver amtskommune udarbejder en plan for driften af  

 behandlingsinstitutioner for alkoholskadede og reviderer planen i det omfang,  

 udviklingen gør dette nødvendigt.
I planen tages stilling til antallet af  

 behandlingsinstitutioner og til samarbejdet mellem  

 behandlingsinstitutionerne, det øvrige sygehusvæsen og sundheds- og  

 socialvæsenet.
Planen og revisioner af denne skal godkendes af  

 socialministeren.
Socialministeren udfærdiger vejledende retningslinier for  

 udarbejdelsen af planen.
 13. § 16 a, stk. 2-3, ophæves.
§ 16a.
Det påhviler hver amtskommune at planlægge og gennemføre  

 sådanne foranstaltninger, at der under krigsforhold og under større  

 katastrofer i fredstid kan ydes syge og tilskadekomne behandling på sygehus  

 eller behandlingssteder uden for sygehusene.
Det påhviler statslige og  

 private sygehuse at planlægge og gennemføre sådanne foranstaltninger, at de  

 på tilsvarende måde som amtskommunale sygehuse kan indgå i  

 sygehusberedskabet.
 Stk. 2. Indenrigsministeren fastsætter efter forhandling med  

 sygehusrådet vejledende retningslinier for sygehusberedskabets planlægning og  

 gennemførelse.
Stk. 3. Amtskommunens sygehusberedskabsplan skal omfatte de  

 amtskommunale, statslige og private sygehuse, der er beliggende i  

 amtskommunen.
Planen indsendes til indenrigsministeren.
Indenrigsministeren  

 kan meddele amtsrådet sine bemærkninger til planerne.
Indenrigsministeren kan  

 herunder i særlige tilfælde, når væsentlige beredskabsmæssige hensyn taler  

 derfor, bestemme, at en plan eller en revision heraf, der indebærer  

 væsentlige afvigelser fra de vejledende retningslinier, jf. stk. 2, på ny  

 skal behandles af amtsrådet.
Indenrigsministerens bestemmelse om fornyet  

 behandling i amtsrådet skal træffes senest 3 måneder efter indsendelsen af  

 den pågældende plan eller revision heraf.
På grundlag af de indsendte planer  

 udarbejder indenrigsministeren en redegørelse om  

 sygehusberedskabsplanlægningen.
 14. Kapitel VI Sygehusrådet ophæves.
KAPITEL VI Sygehusrådet § 19. Sygehusrådet virker i samarbejde med Sundhedsstyrelsen for  

 gennemførelsen af sygehusvæsenets fælles foranstaltninger til støtte af de  

 lokale sygehusmyndigheder for at opnå en økonomisk god og forsvarlig drift  

 med en så hensigtsmæssig og fuld udnyttelse af de enkelte sygehuse som  

 muligt.
Sygehusrådet skal således medvirke til at opnå et hensigtsmæssigt  

 samvirke mellem de amtskommunale, statslige og private sygehuse og skal  

 medvirke til at fjerne de hindringer for fuld udnyttelse af sygehusene, som  

 skyldes de amtskommunale grænser.
 Stk. 2. Sygehusrådet bistår Sundhedsstyrelsen i dens arbejde med  

 sygehusvæsenets opbygning og udbygning for at kunne give hele landets  

 befolkning lige adgang til den til enhver tid bedst mulige sygehusbehandling.
 Stk. 3. Sygehusrådet virker som rådgivende for indenrigsministeren  

 i spørgsmål vedrørende administration af sygehusvæsenet.
§ 20. Sygehusrådets formand beskikkes af indenrigsministeren.
Af  

 rådets øvrige medlemmer udpeges 1 af indenrigsministeren, 1 af  

 undervisningsministeren, 1 af finansministeren, 5 af Amtsrådsforeningen i  

 Danmark, 1 af Københavns Kommune og 1 af Frederiksberg Kommune.
 Stk. 2. Sundhedsstyrelsen udpeger en kommitteret, der deltager i  

 rådets forhandlinger uden stemmeret, men med ret til at stille sådanne  

 forslag til behandling i rådet, som skønnes fornødne for den rette løsning af  

 sygehusvæsenets opgaver.
Stk. 3. En repræsentant for Civilforsvarsstyrelsen deltager i  

 rådets forhandlinger uden stemmeret, når der drøftes sager af betydning for  

 sygehusberedskabet.
Civilforsvarsstyrelsens repræsentant kan stille forslag  

 vedrørende sygehusberedskabet til behandling i rådet.
 Stk. 4. Sygehusrådet tilkalder sagkyndig bistand, når forholdene  

 gør dette ønskeligt.
 Stk. 5. Sygehusrådets funktionsperiode er 4 år.
 Stk. 6. Udgifterne i forbindelse med rådets virksomhed afholdes af  

 statskassen.
§ 2 I lov om offentlig sygesikring, jf. lovbekendtgørelse nr. 490 af 21. juli  

 1986, som ændret senest ved lov nr. 193 af 23. marts 1992, foretages følgende  

 ændringer:
 1. § 23, stk. 2-5, ophæves.
 § 23. . . .
Stk. 2. Amtsrådet nedsætter et udvalg på 4 eller 6 medlemmer.  

 Heraf udpeger amtsrådet blandt medlemmerne af hvert af de stående udvalg, der  

 forvalter amtskommunens opgaver vedrørende sygehusvæsenet, sygesikring samt  

 sociale og øvrige sundhedsmæssige opgaver, mindst 1 medlem fra hvert udvalg.  

 Kommuneforeningen i vedkommende amtskommune udpeger et medlem. Øvrige  

 medlemmer udpeges af amtsrådet blandt dettes medlemmer.
For Københavns og  

 Frederiksberg kommuner nedsættes et udvalg på 5 medlemmer, hvoraf Københavns  

 magistrat udpeger 4 og Frederiksberg kommunalbestyrelse udpeger 1.
Stk. 3. Det påhviler det i stk. 2 nævnte udvalg at virke til  

 fremme af samarbejde og samordning mellem praktiserende læger, sygehuse og  

 anden sundhedsmæssig og social virksomhed.
Amtslægen (i København og  

 Frederiksberg tillige stadslægen) deltager i udvalgets møder, og udvalget kan  

 yderligere tilkalde repræsentanter for sygehuslæger, praktiserende læger og  

 anden sagkundskab på det sociale og sundhedsmæssige område.
Stk. 4. Der nedsættes for hvert af de i stk. 2 nævnte stedlige  

 områder et fællesudvalg bestående af medlemmerne af det i stk. 2 nævnte  

 udvalg og et lige så stort antal medlemmer udpeget af vedkommende  

 lægekredsforening eller lægekredsforeninger.
Fællesudvalget behandler klager  

 vedrørende lægebetjeningen efter nærmere regler, der fastsættes ved  

 overenskomst, og varetager i øvrigt opgaver, der måtte blive henlagt til  

 fællesudvalget ved overenskomst eller ved lokal aftale.
 Stk. 5. Indenrigsministeren kan efter forhandling med vedkommende  

 kommunale organisationer fastsætte nærmere regler om de i stk. 2 nævnte  

 udvalg og - efter forhandling med såvel vedkommende kommunale organisationer  

 som Den almindelige danske Lægeforening - fastsætte nærmere regler om  

 nedsættelse af fællesudvalg.
 2. Efter § 27 indsættes som nyt kapitel 6 a:
»Kapitel 6 a Planlægning og samarbejde § 27 a.
Bestemmelserne i dette kapitel omfatter kommunernes  

 indsats vedrørende:
- Sundhedspleje, - skolelægeordning, - tandpleje m.v., - hjemmesygepleje, - forebyggelse og sundhedsfremme og - sundhedsberedskab.
 For amtskommunernes vedkommende omfatter kapitlet amtskommunernes indsats  

 vedrørende:
- Offentlig sygesikring, - sygehusvæsenet, - svangerskabshygiejne og fødselshjælp, - tilbud om gratis vaccination mod visse sygdomme, - lægeundersøgelse af børn, - forebyggelse og sundhedsfremme og - sundhedsberedskab.
 Stk. 2. Reglerne i dette kapitel vedrørende amtskommunale opgaver  

 gælder tilsvarende for Københavns og Frederiksberg kommuner.
§ 27 b.
Amtsrådet og kommunalbestyrelserne i amtskommunen skal i  

 fællesskab etablere et samarbejde om den amtskommunale og den kommunale  

 indsats på sundhedsområdet samt mellem sundhedssektoren og de tilgrænsende  

 sektorer.
§ 27 c.
Sundhedsministeren afgiver ved hver kommunal valgperiodes  

 begyndelse en redegørelse som oplæg til de kommunale redegørelser i henhold  

 til § 27 d og den amtskommunale planlægning i henhold til § 27 e.
 Stk. 2. Sundhedsministeren udarbejder, efter forhandling med de  

 kommunale organisationer samt Københavns og Frederiksberg kommuner, en  

 vejledning for sundhedsplanlægningen.
§ 27 d.
Kommunalbestyrelsen udarbejder een gang i hver kommunal  

 valgperiode en redegørelse, der omfatter:
1) Kommunens betjening af kommunens borgere i henhold til den lovgivning,  

 der er nævnt i § 27 a, 2) kommunens forebyggende og sundhedsfremmende foranstaltninger i øvrigt  

 og 3) sundhedsberedskabet i kommunen.
§ 27 e.
For hver amtskommune skal foreligge en plan for  

 tilrettelæggelsen af amtskommunens virksomhed på sundhedsområdet, der  

 omfatter:
1) Planens forudsætninger, herunder en beskrivelse af sundhedstilstanden i  

 amtskommunen, 2) det amtskommunale sundhedsvæsens betjening af amtskommunens borgere i  

 henhold til den lovgivning, der er nævnt i § 2t a, 3) amtskommunens forebyggende og sundhedsfremmende foranstaltninger i  

 øvrigt, 4) amtskommunens samarbejde med alment praktiserende læger, speciallæger,  

 tandlæger og øvrige ydere i privat praksis, jf. kapitel 2, 5) amtskommunens samarbejde med kommunerne i amtskommunen og med andre  

 amtskommuner om varetagelse af sundhedsvæsenets opgaver, 6) amtskommunens tilrettelæggelse af ambulancetjenesten og 7) sundhedsberedskabet i amtskommunen.
 Stk. 2. Amtsrådet skal behandle planen på et møde i hver kommunal  

 valgperiode.
§ 27 f.
Forud for amtsrådets behandling af forslag til  

 sundhedsplan skal amtsrådet indhente udtalelser over forslaget fra 1) kommunalbestyrelserne i amtskommunen og 2) de berørte alment praktiserende læger, speciallæger og øvrige ydere i  

 privat praksis, jf. kapitel 2.
 Stk. 2. Forud for amtsrådets behandling af forslag til  

 sundhedsplan skal amtsrådet indhente Sundhedsstyrelsens rådgivning.
 Stk. 3. Amtskommunen inddrager embedslægeinstitutionen i den  

 amtskommunale sundhedsplanlægning.
§ 27 g.
Amtsrådet skal ændre sundhedsplanen forud for  

 gennemførelse af væsentlige ændringer i amtskommunens sundhedsvæsen, der ikke  

 er forudsat i planen.
§ 27 h.
Den af amtsrådet vedtagne sundhedsplan og senere ændringer  

 heri indsendes til sundhedsministeren og Sundhedsstyrelsen.«.
§ 3 I lov om svangerskabshygiejne og fødselshjælp, jf. lovbekendtgørelse nr.  

 477 af 7. november 1985, som ændret senest ved lov nr. 856 af 20. december  

 1989, foretages følgende ændringer:
 1. § 7 affattes således:
 »Amtskommunerne og Københavns og Frederiksberg kommuner skal i  

 sundhedsplanen, jf. lov om offentlig sygesikring, redegøre for de  

 forebyggende helbredsundersøgelser og fødselshjælpen.«.
§ 7. Det påhviler amtskommunerne samt Københavns og Frederiksberg  

 kommuner at udarbejde en plan for de forebyggende helbredsundersøgelser og  

 fødselshjælpen.
Planlægningen indgår i sygehusplanlægningen, jf. lov om  

 sygehusvæsenet.
§ 4 I lov nr. 409 af 13. juni 1973 om sundhedsplejerskeordninger, som ændret  

 senest ved lov nr. 254 af 6. juni 1985, foretages følgende ændringer:
 1. § 3 ophæves.
 § 3. Den kommunale sundhedsplejerskeordning forvaltes efter  

 reglerne i lov om styrelse af sociale og visse sundhedsmæssige anliggender.
§ 5 I lov om skolelægeordning, jf. lovbekendtgørelse nr. 430 af 16. august  

 1974, som ændret senest ved lov nr. 254 af 6. juni 1985, foretages følgende  

 ændringer:
 1. § 4 ophæves.
 § 4. Den kommunale skolelægeordning forvaltes efter reglerne i lov  

 om styrelse af sociale og visse sundhedsmæssige anliggender.
§ 6 I lov nr. 310 af 4. juni 1986 om tandpleje m.v., som ændret senest ved lov  

 nr. 858 af 20. december 1989, foretages følgende ændringer:
 1. § 7 ophæves.
 § 7. Den kommunale tandpleje forvaltes efter reglerne i lov om  

 styrelse af sociale og visse sundhedsmæssige anliggender.
§ 7 I lov nr. 408 af 13. juni 1973 om hjemmesygeplejerskeordninger, som ændret  

 senest ved lov nr. 254 af 6. juni 1985, foretages følgende ændringer:
 1. § 3 ophæves.
 § 3. Den kommunale hjemmesygeplejerskeordning forvaltes efter  

 reglerne i lov om styrelse af sociale og visse sundhedsmæssige anliggender.
§ 8 Loven træder i kraft den 1. januar 1993.
 Stk. 2. Bestemmelserne i § 1, nr. 8-9 og 12-14, og §§ 2-7 træder  

 dog først i kraft den 1. januar 1994.
