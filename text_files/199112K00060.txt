Nr LSF 60 Forslag til Lov om ændring af lov om betalingskort m.v.
Fremsat af industriministeren (Anne Birgitte Lundholt) den 23. oktober 1991 Vedtaget ved tredjebehandling den 17. marts 1992 Lov nr. 184 af 23/03/1992 § 1 I lov nr. 284 af 6. juni 1984 om betalingskort m.v., som ændret ved lov  

 nr. 162 af 23. marts 1988 og § 4 i lov nr. 818 af 19. december 1989,  

 foretages følgende ændringer:
 1. I § 1 indsættes som stk. 2:
» Stk. 2. Industriministeren kan bestemme, at  

 betalingssystemer, jf. stk. 1, helt eller delvis undtages fra lovens  

 bestemmelser.« 2. § 2 affattes således:
 » § 2. Ved betalingskort forstås hævekort samt konto-, kredit-  

 og købekort, der kan benyttes i betalingsøjemed, således at kortindehaver ved  

 brug af kortet kan erhverve varer eller tjenesteydelser, foranledige  

 overførsel af betaling, hæve penge eller foretage lignende transaktioner.
Stk. 2. For hævekort, der kun kan anvendes til at hæve penge hos  

 kortudsteder, gælder dog kun bestemmelserne i kapitel 5.« 3. § 3 affattes således:
»§ 3. Udstedere af betalingskort skal have forretningssted  

 her i landet, medmindre andet er hjemlet i international aftale eller følger  

 af regler fastsat af industriministeren.« 4. §§ 4 og 5 ophæves.
 5. I overskriften til kapitel 2 udgår »og  

 registrering«.
 6. I § 7 indsættes som stk. 4 og 5:
 »Stk. 4. Et betalingssystem må ikke tages i brug, forinden anmeldelse  

 efter stk. 1 har fundet sted.
Stk. 5. Anmeldelse efter stk. 1 indebærer ikke godkendelse af det  

 anmeldte.« 7. §§ 8 og 9 ophæves.
 8. Overskriften til kapitel 3 affattes således:  

»Administration af loven«.
 9. § 10, stk. 2 og 3, affattes således:
 » Stk. 2. Forbrugerombudsmanden kan kræve alle oplysninger,  

 som findes nødvendige for hans virksomhed, herunder til afgørelse af, om et  

 forhold falder ind under denne lovs bestemmelser.
Stk. 3. Forbrugerombudsmanden kan betjene sig af særligt  

 sagkyndige i det omfang, det findes fornødent.« 10. I § 10 indsættes som stk. 4:
» Stk. 4. Industriministeren fastsætter nærmere regler om  

 lovens administration.« 11. § 11 og § 12 ophæves.
 12. Efter § 12, der ophæves, indsættes i kapitel 4:
»  § 12 a.
Betalingskortsystemer skal indrettes og virke  

 således, at der sikres brugerne overskuelighed, frivillighed og beskyttelse  

 mod misbrug.
Stk. 2. Forbrugerombudsmanden skal ved forhandling søge forholdene  

 ændret, såfremt et betalingssystem i de i stk. 1 nævnte henseender ikke er  

 betryggende indrettet, herunder 1) at fornødne kontrol-, sikkerheds- og korrektionsprocedurer ikke er  

 etableret, 2) at en kortudsteders forretningsbetingelser, jf. herunder § 13, stk. 1,  

 eller en betalingsmodtagers forretningsbetingelser over for kortindehaver  

 ensidigt tilgodeser egne interesser eller i øvrigt er urimelige, eller 3) at en kortudsteders eller betalingsmodtagers forretningsbetingelser  

 ensidigt tilgodeser den ene af parterne, eller 4) at lovens bestemmelser i øvrigt ikke overholdes.
Stk. 3. Kan en ændring som nævnt i stk. 2 ikke ske ved  

 forhandling, kan Forbrugerombudsmanden udstede påbud herom.« 13. § 13, stk. 1, nr. 2, affattes således:
»2) Vilkår, der er knyttet til indehavelse og anvendelse af kortet,  

 herunder oplysninger om, hvor ofte kortindehaver vil modtage  

 kontoudtog.« 14. § 13, stk. 1, nr. 3, affattes således:
»3) Omkostninger ved erhvervelse og brug af kortet, herunder  

 eventuelle kreditomkostninger opgjort som de årlige omkostninger i  

 procent.« 15. § 13, stk. 1, nr. 4 og 5, ophæves.
 Nr. 6-8 bliver herefter nr. 4-6.
 16. § 13, stk. 1, nr. 8, der bliver nr. 6, affattes  

 således:
»6) Hvorledes der advares, hvis kortet eller en dertil knyttet  

 autorisation (PIN-kode eller lignende) bortkommer, misbruges eller er i en  

 uberettigets besiddelse.« 17. § 13, stk. 3, affattes således:
» Stk. 3. Forbrugerombudsmanden kan fastsætte nærmere regler  

 om indholdet og opstillingen af de i stk. 1 og 2 nævnte oplysninger, herunder  

 om opgørelsen og beregningen af kreditomkostninger.« 18. § 14, stk. 2, affattes således:
» Stk. 2. Såfremt en anmodning om betalingskort afslås, skal  

 kortudsteder på opfordring begrunde afslaget.« 19. I § 15 indsættes som stk. 2:
» Stk. 2. Industriministeren kan undtage fra bestemmelsen i  

 stk. 1.« 20. § 17 ophæves.
 21. I § 18 indsættes som stk. 2:
» Stk. 2. Industriministeren kan undtage fra bestemmelsen i  

 stk. 1.« 22. § 19 affattes således:
» § 19. Betalingskort må ikke kræves anvendt som  

 legitimationsmiddel i andre sammenhænge end betalingstransaktioner med  

 betalingskort og som hævekort, jf. dog § 19 a.« 23. Efter § 19 indsættes:
» § 19 a.
Betalingskort må ikke kombineres 1) med andre funktioner end betalingskortfunktioner, 2) med ydelser, der ikke vedrører betalingskortfunktionen, eller 3) med rabatordninger, eller hvad der må sidestilles hermed.
 Stk. 2. Stk. 1 gælder ikke, såfremt de nævnte funktioner, ydelser  

 eller rabatordninger også udbydes uden betalingskort.
Stk. 3. Markedsføring af de i stk. 1 nævnte funktioner, ydelser  

 eller rabatordninger separat og i kombination med betalingskort skal ske på  

 en ligeværdig måde.« 24. Overskriften til kapitel 5 affattes således:
 »Ansvars- og tabsbegrænsningsregler«.
 25. § 21 affattes således:
» § 21. Kortindehaver hæfter med op til 1.200 kr. for tab som  

 følge af andres uberettigede brug af betalingskortet, når den til kortet  

 hørende personlige, hemmelige kode er anvendt.
Dette gælder dog ikke, hvis  

 andet følger af stk. 2 eller stk. 3.
 Stk. 2. Kortindehaver hæfter uden beløbsbegrænsning for tab, der  

 opstår som følge af andres uberettigede brug af betalingskortet og den dertil  

 hørende personlige, hemmelige kode, såfremt kortudsteder godtgør, at  

 kortindehaver har oplyst koden til den, der har foretaget den uberettigede  

 brug.
Stk. 3. Medmindre videregående ansvar følger af stk. 2, hæfter  

 kortindehaver med op til 8.000 kr. for tab som følge af andres uberettigede  

 brug af betalingskortet, hvis kortudsteder godtgør, 1) at kortindehaver har overladt kortet til den, der har foretaget den  

 uberettigede brug, 2) at kortindehaver eller nogen, som kortindehaver har overladt kortet  

 til, ved groft uforsvarlig adfærd har muliggjort den uberettigede brug, eller 3) at kontoindehaver eller nogen, som kortindehaver har overladt kortet  

 til, har undladt at underrette kortudsteder snarest muligt efter at have fået  

 kendskab til, at kortet er bortkommet.
 Stk. 4. Kortindehaver hæfter kun efter stk. 1-3, såfremt  

 transaktionen er korrekt registreret og bogført, jf. § 22.
Stk. 5. Kortudsteder er ansvarlig for uberettiget brug, der finder  

 sted, efter at kortudsteder har fået underretning om, at kortet enten er  

 bortkommet eller besiddes af en uberettiget.
Dette gælder dog ikke, hvis  

 betalingsmodtager er ansvarlig efter stk. 7. Kortudsteder skal snarest over  

 for kortindehaver bekræfte modtagelsen af underretning om, at kortet er  

 bortkommet.
Bekræftelsen skal være skriftlig og angive tidspunktet for  

 underretningen.
 Stk. 6. Medmindre andet følger af stk. 1-3 og stk. 7, er  

 kortudsteder ansvarlig for tab som følge af uberettiget brug af  

 betalingskort.
 Stk. 7. Uanset stk. 1-3 er betalingsmodtager ansvarlig for tab,  

 såfremt betalingsmodtager vidste eller burde vide, at brugeren var  

 uberettiget til at benytte kortet.
Stk. 8. Industriministeren kan, i det omfang det betinges af  

 prisudviklingen, ændre beløbsangivelserne i stk. 1 og 3.« 26. Overskriften til kapitel 6 affattes således:
 »Registrering, anvendelse og videregivelse af oplysninger«.
 27. § 24 affattes således:
 » § 24. Der må kun registreres oplysninger om kortindehaveres  

 brug af kortet til betalingskortfunktioner, jf. § 2, som er nødvendige til  

 gennemførelse af betalingstransaktioner og for at hindre misbrug.
Stk. 2. Oplysninger om kortindehaveres brug af kortet til  

 betalingskortfunktioner, jf. § 2, må kun anvendes og videregives, når dette  

 er nødvendigt til gennemførelse af betalingstransaktioner, korrektioner og  

 retshåndhævelse, eller når dette er hjemlet ved lov.
Oplysninger om misbrug  

 må kun videregives i det omfang, det er nødvendigt for at hindre misbrug.
Stk. 3. Oplysninger om betalingsmodtagers omsætning, antal  

 betalingstransaktioner, beløbsstørrelser og lignende forhold hos  

 betalingsmodtager må kun registreres, anvendes og videregives, når dette er  

 nødvendigt til gennemførelse af betalingstransaktioner, korrektioner og  

 retshåndhævelse.
Oplysninger må i øvrigt kun videregives i det omfang, det er  

 bestemt i anden lovgivning.
 Stk. 4. Stk. 1 og 2 gælder ikke for hævetransaktioner, der  

 foretages hos kortudsteder, eller for oplysninger, der ikke kan føres tilbage  

 til fysiske eller juridiske personer.
Stk. 5. Industriministeren kan i forskningsøjemed undtage fra stk.  

 1-3.« 28. § 25 affattes således:
» § 25. Betalingskort må ikke indeholde oplysning om  

 kortindehavers CPR-nummer.« 29. I § 28, stk. 1, ændres »§ 10« til: »§ 12  

 a«.
 30. § 30, stk. 1, nr. 1, affattes således:
 »1) overtræder § 3, § 6, stk. 1, § 7, stk. 1, 2 og 4, § 13, stk. 1 og  

 2, § 14, stk. 1, § 18, § 19 a, § 24 og § 25,».
 31. I § 30, stk. 1, nr. 2, ændres »§ 10« til:  

 »§ 12 a«, og i § 30, stk. 1, nr. 3, ændres »§ 11, stk.  

 1« til: »§ 10, stk. 2«.
 32. § 31, 1. pkt., ophæves.
 33. I § 32, stk. 1, sidste pkt., ændres »stk. 1, 3.  

 pkt., og stk. 2-3« til: »stk. 3 og 4«.
 34. § 33 affattes således:
 » § 33. Bestemmelserne i §§ 14, 15, 16, 19, 20, stk. 2, samt  

 §§ 21 og 22 kan ikke ved forudgående aftale fraviges til skade for  

 kortindehaver.
Stk. 2. § 16 og § 20, stk. 1, samt §§ 21 og 22 kan ikke ved  

 forudgående aftale fraviges til skade for betalingsmodtager.« 35. § 35, stk. 1, affattes således:
»Omkostninger ved administration af denne lov pålignes anmeldte  

 kortudstedere i forhold til betalingssystemets omsætning.« 36. I § 37 ændres »1990-91« til:  

 »1992-93«.
§ 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 14, træder dog først i kraft den 1. januar 1993.
Oprindeligt fremsat forslag § 1 I lov nr. 284 af 6. juni 1984 om betalingskort m.v., som ændret ved lov  

 nr. 162 af 23. marts 1988 og § 4 i lov nr. 818 af 19. december 1989,  

 foretages følgende ændringer:
 1. I § 1 indsættes som stk. 2:
» Stk. 2. Industriministeren kan bestemme, at  

 betalingssystemer, jf. stk. 1, helt eller delvis undtages fra lovens  

 bestemmelser.« 2. § 2 affattes således:
 » § 2. Ved betalingskort forstås hævekort samt konto-, kredit-  

 og købekort, der kan benyttes i betalingsøjemed, således at kortindehaver ved  

 brug af kortet kan erhverve varer eller tjenesteydelser, foranledige  

 overførsel af betaling, hæve penge eller foretage lignende transaktioner.
Stk. 2. For hævekort, der kun kan anvendes til at hæve penge hos  

 kortudsteder, gælder dog kun bestemmelserne i kapitel 5.« 3. § 3 affattes således:
 »§ 3. Udstedere af betalingskort skal have forretningssted  

 her i landet, medmindre andet er hjemlet i international aftale eller følger  

 af regler fastsat af industriministeren«.
 4. §§ 4 og 5 ophæves.
 5. I overskriften til kapitel 2 udgår »og  

 registrering«.
 6. I § 7 indsættes som stykke 4 og 5:
 » Stk. 4. Et betalingssystem må ikke tages i brug, forinden  

 anmeldelse efter stk. 1 har fundet sted.
Stk. 5. Anmeldelse efter stk. 1 indebærer ikke godkendelse af det  

 anmeldte.« 7. §§ 8 og 9 ophæves.
 8. Overskriften til kapitel 3 affattes således:  

 »Administration af loven«.
 9. § 10, stk. 2 og 3, affattes således:
 » Stk. 2. Forbrugerombudsmanden kan kræve alle oplysninger,  

 som findes nødvendige for hans virksomhed, herunder til afgørelse af, om et  

 forhold falder ind under denne lovs bestemmelser.
Stk. 3. Forbrugerombudsmanden kan betjene sig af særligt  

 sagkyndige i det omfang, det findes fornødent.« 10. I § 10 indsættes som stk. 4:
» Stk. 4. Industriministeren fastsætter nærmere regler om  

 lovens administration.« 11. § 11 og § 12 ophæves.
 12. Efter § 12, der ophæves, indsættes i kapitel 4:
» § 12 a.
Betalingskortsystemer skal indrettes og virke  

 således, at der sikres brugerne overskuelighed, frivillighed og beskyttelse  

 mod misbrug.
Stk. 2. Forbrugerombudsmanden skal ved forhandling søge forholdene  

 ændret, såfremt et betalingssystem i de i stk. 1 nævnte henseender ikke er  

 betryggende indrettet, herunder 1) at fornødne kontrol-, sikkerheds- og korrektionsprocedurer ikke er  

 etableret, 2) at en kortudsteders forretningsbetingelser, jf. herunder § 13, stk. 1,  

 eller en betalingsmodtagers forretningsbetingelser over for kortindehaver  

 ensidigt tilgodeser egne interesser eller i øvrigt er urimelige, eller 3) at en kortudsteders eller betalingsmodtagers forretningsbetingelser  

 ensidigt tilgodeser den ene af parterne, eller 4) at lovens bestemmelser i øvrigt ikke overholdes.
Stk. 3. Kan en ændring som nævnt i stk. 2 ikke ske ved  

 forhandling, kan Forbrugerombudsmanden udstede påbud herom.« 13. § 13, stk. 1, nr. 2, affattes således:
»2) Vilkår, der er knyttet til indehavelse og anvendelse af kortet,  

 herunder oplysninger om, hvor ofte kortindehaver vil modtage  

 kontoudtog.« 14. § 13, stk. 1, nr. 3, affattes således:
3) »Omkostninger ved erhvervelse og brug af kortet, herunder  

 eventuelle kreditomkostninger opgjort som de årlige omkostninger i  

 procent« 15. § 13, stk. 1, nr. 4 og 5, ophæves.
 Nr. 6-8, bliver herefter nr. 4-6.
 16. § 13, stk. 1, nr. 8, der bliver nr. 6, affattes  

 således:
»6) Hvorledes der advares, hvis kortet eller en dertil knyttet  

 autorisation (PIN-kode eller lignende) bortkommer, misbruges eller er i en  

 uberettigets besiddelse« 17. § 13, stk. 3, affattes således:
» Stk. 3. Forbrugerombudsmanden kan fastsætte nærmere regler  

 om indholdet og opstillingen af de i stk. 1 og 2 nævnte oplysninger, herunder  

 om opgørelsen og beregningen af kreditomkostninger.« 18. § 14, stk. 2, affattes således:
» Stk. 2. Såfremt en anmodning om betalingskort afslås, skal  

 kortudsteder på opfordring begrunde afslaget.« 19. I § 15 indsættes som stk. 2:
» Stk. 2. Industriministeren kan undtage fra bestemmelsen i  

 stk. 1.« 20. § 17 ophæves.
 21. I § 18 indsættes som stk. 2:
» Stk. 2. Industriministeren kan undtage fra bestemmelsen i  

 stk. 1.« 22. § 19 affattes således:
» § 19. Betalingskort må ikke kræves anvendt som  

 legitimationsmiddel i andre sammenhænge end betalingstransaktioner med  

 betalingskort og som hævekort, jf. dog § 19a.« 23. Efter § 19 indsættes:
» § 19a.
Betalingskort må ikke kombineres 1) med andre funktioner end betalingskortfunktioner, 2) med ydelser, der ikke vedrører betalingskortfunktionen, eller 3) med rabatordninger, eller hvad der må sidestilles hermed.
 Stk. 2. Stk. 1 gælder ikke, såfremt de nævnte funktioner, ydelser  

 eller rabatordninger også udbydes uden betalingskort.
Stk. 3. Markedsføring af de i stk. 1 nævnte funktioner, ydelser  

 eller rabatordninger separat og i kombination med betalingskort skal ske på  

 en ligeværdig måde.« 24. Overskriften til kapitel 5 affattes således:
 »Ansvars- og tabsbegrænsningsregler«.
 25. § 21 affattes således:
» § 21. Kortindehaver hæfter med op til 1.200 kr. for tab som  

 følge af andres uberettigede brug af betalingskortet, når den til kortet  

 hørende personlige, hemmelige kode er anvendt.
Dette gælder dog ikke, hvis  

 andet følger af stk. 2 eller stk. 3.
 Stk. 2. Kortindehaver hæfter uden beløbsbegrænsning for tab, der  

 opstår som følge af andres uberettigede brug af betalingskortet og den dertil  

 hørende personlige, hemmelige kode, såfremt kortudsteder godtgør, at  

 kortindehaver har oplyst koden til den, der har foretaget den uberettigede  

 brug.
Stk. 3. Medmindre videregående ansvar følger af stk. 2, hæfter  

 kortindehaver med op til 8.000 kr. for tab som følge af andres uberettigede  

 brug af betalingskortet, hvis kortudsteder godtgør, 1) at kortindehaver har overladt kortet til den, der har foretaget den  

 uberettigede brug, 2) at kortindehaver eller nogen, som kortindehaver har overladt kortet  

 til, ved groft uforsvarlig adfærd har muliggjort den uberettigede brug, eller 3) at kontoindehaver eller nogen, som kortindehaver har overladt kortet  

 til, har undladt at underrette kortudsteder snarest muligt efter at have fået  

 kendskab til, at kortet er bortkommet.
 Stk. 4. Kortindehaver hæfter kun efter stk. 1-3, såfremt  

 transaktionen er korrekt registreret og bogført, jf. § 22.
Stk. 5. Kortudsteder er ansvarlig for uberettiget brug, der finder  

 sted, efter at kortudsteder har fået underretning om, at kortet enten er  

 bortkommet eller besiddes af en uberettiget.Dette gælder dog ikke, hvis  

 betalingsmodtager er ansvarlig efter stk. 7. Kortudsteder skal snarest over  

 for kortindehaver bekræfte modtagelsen af underretning om, at kortet er  

 bortkommet.
Bekræftelsen skal være skriftlig og angive tidspunktet for  

 underretningen.
 Stk. 6. Medmindre andet følger af stk. 1-3 og stk. 7, er  

 kortudsteder ansvarlig for tab som følge af uberettiget brug af  

 betalingskort.
 Stk. 7. Uanset stk. 1-3 er betalingsmodtager ansvarlig for tab,  

 såfremt betalingsmodtager vidste eller burde vide, at brugeren var  

 uberettiget til at benytte kortet.
 Stk. 8. Industriministeren kan, i det omfang det betinges af  

 prisudviklingen, ændre beløbsangivelserne i stk. 1 og 3.
 26. Overskriften til kapitel 6 affattes således:
 »Registrering, anvendelse og videregivelse af oplysninger«.
 27. § 24 affattes således:
 » § 24. Der må kun registreres oplysninger om kortindehaveres  

 brug af kortet til betalingskortfunktioner, jf. § 2, som er nødvendige til  

 gennemførelse af betalingstransaktioner og for at hindre misbrug.
Stk. 2. Oplysninger om kortindehaveres brug af kortet til  

 betalingskortfunktioner, jf. § 2, må kun anvendes og videregives, når dette  

 er nødvendigt til gennemførelse af betalingstransaktioner, korrektioner og  

 retshåndhævelse, eller når dette er hjemlet ved lov.
Oplysninger om misbrug  

 må kun videregives i det omfang, det er nødvendigt for at hindre misbrug.
Stk. 3. Oplysninger om betalingsmodtagers omsætning, antal  

 betalingstransaktioner, beløbsstørrelser og lignende forhold hos  

 betalingsmodtager må kun registreres, anvendes og videregives, når dette er  

 nødvendigt til gennemførelse af betalingstransaktioner, korrektioner og  

 retshåndhævelse.
Oplysninger må i øvrigt kun videregives i det omfang, det er  

 bestemt i anden lovgivning.
 Stk. 4. Stk. 1 og 2 gælder ikke for hævetransaktioner, der  

 foretages hos kortudsteder, eller for oplysninger, der ikke kan føres tilbage  

 til fysiske eller juridiske personer.
Stk. 5. Industriministeren kan i forskningsøjemed undtage fra stk.  

 1-3.« 28. § 25 affattes således:
» § 25. Betalingskort må ikke indeholde oplysning om  

 kortindehavers CPR-nummer.« 29. I § 28, stk. 1, ændres »§ 10« til: »§ 12  

 a«.
 30. § 30, stk. 1, nr. 1, affattes således:
»1) overtræder § 3, § 6, stk. 1, § 7, stk. 1, 2 og 4, § 13, stk. 1 og  

 2, § 14, stk. 1, § 18, § 19a, § 24 og § 25« 31. I § 30, stk. 1, nr. 2, ændres »§ 10« til:  

 »§ 12 a«, og i § 30, stk. 1, nr. 3, ændres »§ 11, stk.  

 1« til: »§ 10, stk. 2«.
 32. § 31, 1. pkt., ophæves.
 33. I § 32, stk. 1, sidste pkt., ændres »stk. 1, 3.  

 pkt., og stk. 2-3«, til: »stk. 3 og 4«.
 34. § 33 affattes således:
 » § 33. Bestemmelserne i §§ 14, 15, 16, 19, 20, stk. 2, samt  

 §§ 21 og 22 kan ikke ved forudgående aftale fraviges til skade for  

 kortindehaver.
Stk. 2. § 16 og § 20, stk. 1, samt §§ 21 og 22 kan ikke ved  

 forudgående aftale fraviges til skade for betalingsmodtager.« 35. § 35, stk. 1, affattes således:
»Omkostninger ved administration af denne lov pålignes anmeldte  

 kortudstedere i forhold til betalingssystemets omsætning.« 36. I § 37 ændres »1990-91« til:  

 »1992-93«.
§ 2 Loven træder i kraft ugedagen efter bekendtgørelsen i Lovtidende.  

 Bestemmelserne i § 1, nr. 14, træder dog først i kraft den 1. januar 1993.' Bemærkninger til lovforslaget Almindelige bemærkninger 1. lov om betalingskort m.v. har baggrund i en dagsorden, som Folketinget  

 vedtog den 15. marts 1983 (Folketingstidende 1982/83, sp. 7570-7642). Forud  

 herfor var foretaget et udredningsarbejde, jf. betænkning nr. 965 af 1982  

 (Rapport om betalingskort), der dannede grundlag for industriministerens  

 redegørelse til Folketinget den 2. marts 1983 om spørgsmålet om en lovgivning  

 på købekortområdet (Folketingstidende 1982/83, sp. 6620-6631).
Industriministeren fremsatte den 30. november 1983 lovforslag nr.
L 81 om  

 betalingskort m.v. (Folketingstidende 1983-84, sp. 2359-2361). Forslaget var  

 til 1. behandling den 9. december 1983 (Folketingstidende 1983/84, sp.  

 3270-3306), men blev ikke færdigbehandlet i 1. samling.
 Et identisk forslag, L 35, blev fremsat af industriministeren den 7.  

 februar 1984 (Folketingstidende 1983/84, 2. samling, Tillæg A, sp. 789-818).  

 Forslaget var til 1. behandling den 14. februar 1984 (Folketingstidende  

 1983/84, 2. samling, sp. 495-510). Folketingets Erhvervsudvalg afgav den 15.  

 maj 1984 betænkning over forslag til lov om betalingskort m.v.  

 (Folketingstidende 1983/84, 2. samling, Tillæg B, sp. 883-901). 2. behandling  

 af forslaget fandt sted den 17. maj 1984 (Folketingstidende 1983/84, 2.  

 samling, sp. 6725-6731). Folketingets Erhvervsudvalg afgav den 22. maj 1984  

 tillægsbetænkning over forslag til lov om betalingskort m.v.  

 (Folketingstidende 1983/84, 2. samling, Tillæg B, sp. 1107-1114). Forslaget  

 var til 3. behandling den 25. maj 1984 (Folketingstidende 1983/84, 2.  

 samling, sp. 7075-7084).
 Lov nr. 284 om betalingskort m.v. af 6. juni 1984 er optaget i  

 Folketingstidende 1983/84, 2. samling, Tillæg C, sp. 531-542.
2. Som led i regeringens afbureaukratiseringsbestræbelser og på baggrund  

 af den teknologiske udvikling fremsatte industriministeren den 17. januar  

 1990 forslag nr.
L 128 til lov om ændring af lov om betalingskort m.v.  

 (Folketingstidende 1989/90, sp. 4615 ff.). Forslaget var til 1. behandling  

 den 24. januar 1990 (Folketingstidende 1989/90, sp. 5054-5071). Forslaget  

 blev henvist til Folketingets Erhvervsudvalg.
3. I lyset af den politiske debat ved behandlingen af lovforslaget  

 besluttede industriministeren den 25. april 1990, at betalingskortloven  

 skulle underkastes en bredere revision.
Der skulle i den forbindelse tages  

 højde for regeringens afbureaukratiseringsbestræbelser, den teknologiske  

 udvikling, EF-kommissionens henstilling (88/590/EØF) af 17. november 1988 om  

 betalingssystemer m.v., den øgede samhandel over landegrænser ved hjælp af  

 betalingskort, samt de synspunkter, der havde været fremført under den  

 politiske debat omkring lovforslag nr.
L 128, herunder bl.a.  

 problemstillingen om PIN-kode, kvitteringskrav og sikkerhedskrav.
Som led i  

 dette arbejde skulle de relevante interesseorganisationer løbende inddrages,  

 jf. nedenfor.
4. Siden lov om betalingskort m.v. trådte i kraft den 1. januar 1985, er  

 der sket en omfattende teknologisk udvikling, som den hidtidige lov ikke har  

 taget højde for.
Forslaget er tilpasset den aktuelle og forudsigelige  

 situation på betalingskortområdet, men samtidig er der givet mulighed for, at  

 industriministeren kan dispensere helt eller delvis fra lovens bestemmelser,  

 således at der kan tages højde for den teknologiske udvikling, herunder  

 iværksættelse af forsøgsordninger.
Den gældende lovs grundlæggende principper  

 vil imidlertid blive bevaret.
5. Det har været overvejet at lade enhver form for elektronisk  

 betalingsformidling, herunder home-banking og lignende systemer være omfattet  

 af loven.
EF-Kommissionens henstilling (88/590/EØF) af 17. november 1988 om  

 betalingssystemer omfatter dette område.
Da dette område ikke tidligere har  

 været omfattet af særlovgivning, nedsatte industriministeren i foråret 1991  

 et hurtigtarbejdende udvalg, der skulle undersøge, i hvilket omfang der er  

 behov for, at forbrugeren sikres en retsbeskyttelse gennem en lovregulering,  

 og i givet fald komme med forslag til udformning af en sådan lovgivning.
 Udvalget, hvori Finansrådet, PBS, Forbrugerstyrelsen, Finanstilsynet,  

 Forbrugerrådet, Justitsministeriet og Industriministeriet har deltaget, har i  

 juli 1991 afgivet en udtalelse til industriministeren.
Der er i udvalget enighed om, at home-banking området bør reguleres gennem  

 særlovgivning.
Det har imidlertid ikke været muligt for udvalget inden for  

 den snævre ramme at udarbejde et forslag til en detaljeret særlovgivning,  

 fordi en sådan forudsætter grundigt kendskab til de forskellige muligheder  

 inden for home-banking systemer og analyser af den internationale udvikling  

 på området.
Som resultat af udvalgets arbejde har Finansrådet igangsat et  

 arbejde med henblik på snarest i samarbejde med bl.a.
Forbrugerrådet at  

 udarbejde en kodeks for god forretningsskik på home-banking området, som vil  

 kunne anvendes, indtil der er lovgivet på området.
Det vil være  

 hensigtsmæssigt, at også de virksomheder, der ikke har deltaget i  

 udarbejdelsen af en sådan kodeks i så vid udstrækning som muligt tager højde  

 for de retningslinier, som kodeksen fastlægger.
 Forbrugerrådet har givet udtryk for et ønske om, at der snarest sker en  

 regulering af home-banking og har foreslået, at der udarbejdes forslag til en  

 rammelovgivning i forbindelse med den forestående ændring af  

 betalingskortloven.
 Industriministeren har tiltrådt udvalgets anbefaling om hurtigst muligt at  

 nedsætte et egentligt lovforberedende udvalg med henblik på afgivelse af  

 betænkning i Folketingssamlingen 1992/93.
Det har været overvejet at ophæve bestemmelsen i lovens § 20 om forbud mod  

 at pålægge betalingsmodtager kortudsteders omkostninger ved drift af  

 betalingssystemer.
Under den høringsrunde, der har fundet sted i forbindelse  

 med udarbejdelse af lovforslaget, har det imidlertid ikke vist sig muligt at  

 opnå en tilstrækkelig bred tilslutning til ophævelse af bestemmelsen, hvorfor  

 denne foreslås opretholdt.
Ved en række af bestemmelserne i forslaget er der tillagt  

 industriministeren en dispensationsadgang.
Ministerens fastlæggelse af  

 dispensationspraksis forudses i almindelighed at finde sted efter drøftelse  

 med de berørte erhvervs- og forbrugerorganisationer.
 I det følgende omtales forslagets hovedpunkter:
6. Af afbureaukratiseringsgrunde genfremsættes forslaget fra L 128  

 (fremsat d. 17. januar 1990) om at ophæve bestemmelserne om registrering af  

 kortudstedere (gældende lovs §§ 8 og 9), men bibeholde en pligt for  

 kortudstederne til at anmelde deres betalingssystemer (gældende lovs §§ 6 og  

 7). I henhold til gældende lovs bestemmelser fører forbrugerombudsmanden et  

 offentligt tilgængeligt register, hvor kortudstedernes anmeldelse om navn,  

 organisation, betalingssystem, § 13-oplysninger, forretningsbetingelser,  

 aftalevilkår m.v. indføres.
Registeret blev oprettet, for at offentligheden  

 på en nem og overskuelig måde kunne gøre sig bekendt med de enkelte  

 betalingssystemer og de tilknyttede forretningsbetingelser.
Førelsen af  

 registeret har imidlertid været ressourcekrævende, hvortil kom, at  

 offentligheden kun i meget begrænset omfang har gjort brug af registeret.
7. Det rådgivende betalingskortudvalg foreslås nedlagt.
Der er ikke  

 længere tale om et nyt område, hvorfor forbrugerombudsmanden i de seneste år  

 ikke har fundet samme behov som ved lovens gennemførelse for at forelægge  

 sager for udvalget.
 8. Med det formål at undgå, at indførelse af nyt teknologi hæmmes,  

 foreslås i § 15, at industriministeren kan undtage fra kravet om udlevering  

 af kvittering ved enhver betalingskorttransaktion.
I udlandet kan betalingskort anvendes i telefon-, parkerings-, vaske- og  

 andre salgsautomater ligesom udviklingen af kortbaserede telefaxautomater er  

 langt fremme.
Nogle af disse systemer kan ikke udstede kvittering.
De vil  

 ikke i det lange løb kunne holdes uden for Danmarks grænser.
Det er derfor  

 vigtigt, at dansk industri får mulighed for at deltage i denne udvikling af  

 nye teknologier, ellers vil danske virksomheder sakke bagud, og udlandet vil  

 hurtigt have sat sig på markedet.
 9. Samme forhold gør sig gældende for forslaget om, at betalingskort må  

 kombineres med andre funktioner end betalingskortfunktionen eller med  

 ydelser, der ikke vedrører betalingskortfunktioner, eller med rabatordninger,  

 eller hvad der må sidestilles hermed, såfremt de nævnte funktioner, ydelser  

 eller rabatordninger også udbydes uden betalingskort, jf. forslaget til ny §  

 19a.
10. Endvidere fremsættes forslag om ændrede ansvars- og  

 tabsbegrænsningsregler.
De foreslåede bestemmelser bygger på et fælles  

 forslag fra Finansrådet og Forbrugerrådet.
Forslaget fastsætter udvidede  

 ansvars- og bevisbyrderegler i lovteksten og tager udtrykkeligt stilling til  

 spørgsmålet om opbevaring af PIN-koder.
Der indføres en egentlig selvrisiko  

 for misbrug af kort med personlig, hemmelig kode.
Forslaget om at indføre en  

 selvrisiko bygger på et hensyn til at forenkle ansvars- og bevisbyrdereglerne  

 samt på et procesbesparende hensyn og antages at ville medføre færre  

 retssager.
 11. Endelig foreslås lovens regler om registrering, anvendelse og  

 videregivelse af oplysninger ændret således, at bestemmelserne alene omfatter  

 oplysninger, der er specielle for betalingssystemer, dvs. oplysninger om de  

 transaktioner, der foretages med betalingskort.
 12. Lovforslaget er udarbejdet på baggrund af drøftelser med  

 Arbejderbevægelsens Erhvervsråd, Forbrugerrådet, Butikshandelens Fællesråd,  

 Dansk Organisation af Detailkæder, Det Danske Handelskammer, Fællesforeningen  

 for Danmarks Brugsforeninger, Industrirådet, Finansrådet, Pengeinstitutternes  

 Betalingssystemer A/S, Dansk Detailkonto, Detailhandelens  

 Kreditformidlingsråd, Oliebranchens Fællesrepræsentation, American Express  

 A/S samt Diners Club Danmark A/S.
 13.Forslaget har desuden været i skriftlig høring hos:
 Arbejdsministeriet, Finansministeriet, Budgetdepartementet,  

 Finansministeriet, Administrations- og Personaledepartementet,  

 Justitsministeriet, Det Kriminalpræventive Råd, Kirkeministeriet,  

 Generaldirektoratet for Post- og Telegrafvæsenet, Socialministeriet,  

 Statsministeriet, Danmarks Nationalbank, Finanstilsynet, Konkurrencerådet,  

 Advokatrådet, Arbejderbevægelsens Erhvervsråd, Butikshandelens Fællesråd,  

 Centralforeningen af Hotelværter og Restauratører i Danmark, Danske  

 Andelsselskaber, Dansk Arbejdsgiverforening, Dansk Detail Konto, Dansk  

 Organisation af Detailkæder, Danske Bankfunktionærers Landsforening, Danske  

 Sparekassefunktionærers Landsforening, Finansrådet, Foreningen af J.A.C.  

 Andelskasser, Sammenslutningen Danske Andelskasser, Andelskasseforeningen,  

 Det Danske Handelskammer, Detailhandelens Kreditformidlingsråd,  

 Entreprenørforeningen, Forbrugerrådet, Fællesforeningen for Danmarks  

 Brugsforeninger, Håndværksrådet, Industrirådet, Landsforeningen Loyal Handel,  

 Landsorganisationen i Danmark, Liberale Erhvervs Råd, Oliebranchens  

 Fællesrepræsentation, American Express A/S, Diners Club Danmark A/S, Eurocard  

 Danmark A/S, Pengeinstitutternes Betalings Systemer A/S.
 Forslagets økonomiske konsekvenser:
 Udgifterne til lovens administration afholdes inden for  

 Industriministeriets rammer.
Bemærkninger til lovforslagets enkelte bestemmelser Til § 1 Til nr. 1 For at begrænse anvendelsen af skillemønt udføres der i disse år forsøg  

 med et såkaldt »småpengekort« med eventuel senere anvendelse af  

 mikrochipsteknologi (smart cards). Disse kort anvendes som erstatning for  

 penge ved billetudstedelse og automatkøb m.v., ikke kun hos kortudstederne,  

 men også hos andre erhvervsdrivende.
Allerede ved erhvervelsen af kortene  

 finder betaling sted til kortudsteder, eventuelt ved debitering af en konto  

 hos kortudstederen.
Kortene indeholder således i sig selv de pågældende  

 beløb, der imidlertid forventes at blive af begrænset størrelse.
Sådanne småpengekort vil som udgangspunkt være omfattet af  

 betalingskortlovens regulering.
En række af de beskyttelseshensyn, som loven  

 om betalingskort varetager, er imidlertid uden betydning for småpengekort,  

 hvor der ikke sker en registrering af, hvem der foretager de enkelte køb af  

 varer eller tjenesteydelser, ligesom indehaveren ved kortets bortkomst kun  

 mister det tilbageværende beløb.
Der er derfor i lovforslaget indsat en dispensationsadgang som bl.a. vil  

 kunne benyttes til sådanne forudbetalte betalingskort.
Endvidere vil andre  

 betalingskort med begrænset anvendelsesområde, f.eks. kantinekort og  

 vaskerikort, kunne undtages.
For ikke at hindre den teknologiske udvikling i  

 øvrigt forudses dispensationsadgangen endvidere anvendt ved etablering af  

 forsøgsordninger, afprøvning af nye systemer m.v.
Efterfølgende vil det kunne  

 vurderes, om dispensationen helt eller delvis bør bortfalde.  

 Dispensationsadgangen er henlagt til industriministeren, idet der skal  

 foretages en afvejning mellem forbrugerpolitiske og erhvervspolitiske hensyn.
Til nr. 2 Den gældende lov finder anvendelse på kort, der benyttes i  

 betalingsøjemed, således at kortindehaver ved brug af kortet »kan  

 erhverve varer eller tjenesteydelser eller foranledige overførsel af  

 betaling«.
Dette indebærer, at rene hævekort hidtil er faldet uden for lovens  

 anvendelsesområde.
Pengeinstitutternes hævekort, som ikke tillige er Dankort,  

 postgirohævekort, eller Eurocheque-identitetskort, der nu kan anvendes i  

 kontantautomater i udlandet, er eksempler på sådanne hævekort.
 Når et betalingskort anvendes til hævetransaktioner, er det efter gældende  

 ret antaget, at sådanne transaktioner som udgangspunkt ikke er omfattet af  

 betalingskortloven.
En del af reglerne i den gældende lov omfatter imidlertid sådanne  

 hævetransaktioner med betalingskort.
Såfremt et betalingskort også kan  

 anvendes som hævekort, skal der således gives oplysning herom og om eventuelt  

 gebyr derfor (§ 13, stk. 1, nr. 1 og 3). Pengeinstitutankenævnet har  

 endvidere antaget, at ansvars- og tabsbegrænsningsreglerne i gældende lovs §  

 21 finder anvendelse, uanset om et betalingskort er blevet misbrugt til  

 betalings- eller hævetransaktioner.
I praksis anvendes Dankortet ofte således, at der i samme transaktion sker  

 betaling for varer samt udbetaling af et overskydende beløb.
Begge  

 transaktioner konteres under eet, og forholdet anses i det hele omfattet af  

 betalingskortloven.
 Sondringen imellem betalings- og hævetransaktioner er således af delvis  

 fiktiv karakter, og afgrænsningen kan give anledning til tvivl.
 Under hensyn til den praktiske anvendelse af betalingskort, der ikke  

 længere gør en sondring mellem betalingstransaktioner og hævetransaktioner  

 hensigtsmæssig, foreslås lovens anvendelsesområde fastlagt således, at det  

 også omfatter hævekort og hævetransaktioner generelt.
Kort, der alene kan anvendes til at hæve penge hos kortudsteder, udstedes  

 kun af pengeinstitutterne, herunder den nye Girobank og kan anses som en art  

 elektroniske bankbøger.
Såfremt hele loven gøres anvendelig på sådanne rene  

 hævekort, vil det indebære en vidtgående regulering af kundeforholdet.
Det  

 foreslås derfor, at alene ansvars- og tabsbegrænsningsreglerne i lovens  

 kapitel 5 skal gælde for disse kort.
Til nr. 3 og 4 Da loven blev vedtaget i 1984, var begreberne kortudsteder, kortindehaver  

 og betalingsmodtager nye og uden præcist indhold.
Det var dengang nødvendigt  

 at definere begreberne i lovteksten.
Der skønnes ikke at være behov for at  

 opretholde disse definitioner.
 Samtidig er det præciseret, at kravet om forretningssted her i landet  

 fraviges i tilfælde af internationale forpligtelser, herunder EØF-traktatens  

 art. 59 og 60 om tjenesteydelser.
Til nr. 5, 6 og 7 Den gældende lovs kapitel 2 indeholder bestemmelser om, at kortudstederne  

 skal anmeldes til og registreres hos forbrugerombudsmanden.
 Formålet med registreringen har været at sikre, at offentligheden på en  

 nem og overskuelig måde kunne gøre sig bekendt med de enkelte  

 betalingssystemers indretning og forretningsbetingelser samt danne grundlag  

 for forbrugerombudsmandens tilsyn.
Førelsen af registeret har været ressourcekrævende.
Hertil kommer, at  

 offentligheden kun i meget begrænset omfang har gjort brug af registeret.
 Registreringsbestemmelserne foreslås derfor ophævet, hvorimod  

 anmeldelsesreglerne opretholdes af hensyn til forbrugerombudsmandens tilsyn  

 med betalingssystemerne.
 Aktuelle og potentielle kortindehavere vil efter reglerne i lov om  

 offentlighed i forvaltningen kunne opnå indsigt i anmeldelserne.
 Samtidig præciseres det, at anmeldelse til forbrugerombudsmanden ikke  

 indebærer godkendelse af det anmeldte, samt at betalingssystemer ikke må  

 tages i brug, forinden anmeldelse har fundet sted.
Til nr. 8 Ændringen er af redaktionel karakter.
Til nr. 9 Bestemmelserne svarer til den gældende lovs § 11, stk. 1 og stk. 3.
Til nr. 10 Lov om betalingskort m.v. indeholder flere bestemmelser, hvorefter  

 industriministeren og forbrugerombudsmanden kan fastsætte regler om bestemte  

 forhold.
Loven om betalingskort indeholder i modsætning til  

 markedsføringsloven derimod ikke adgang for industriministeren til generelt  

 at give forskrifter om lovens administration.
De regler, der i medfør af  

 markedsføringsloven er udstedt om denne lovs administration, har vist sig at  

 være hensigtsmæssige.
Det foreslås derfor, at industriministeren kan  

 fastsætte regler om betalingskortlovens administration i lighed med  

 bekendtgørelsen i henhold til markedsføringsloven.
Sådanne regler kan  

 omhandle en opregning af områder, der særligt skal føres tilsyn med.
Til nr. 11 Ændringen er af redaktionel karakter.
Til nr. 12 Betalingskortudvalget er et rådgivende udvalg under forbrugerombudsmanden  

 og skal bistå denne ved administrationen af betalingskortloven.
I de senere  

 år har forbrugerombudsmanden ikke fundet det samme behov som ved lovens  

 gennemførelse for at forelægge sager for udvalget, da der ikke længere er  

 tale om et nyt område.
Ved behandlingen af mere principielle sager vil  

 forbrugerombudsmanden fortsat kunne indhente udtalelser fra  

 interesseorganisationerne.
Det foreslås derfor, at udvalget ophæves.
Forslaget til ny affattelse af lovens generalklausul er foretaget for, at  

 det klarere skal fremgå, at det er kortudsteder - ikke tilsynsmyndigheden -  

 der har ansvaret for driften af et betalingssystem.
Det er kortudstedere, der  

 står for udviklingen af systemerne og råder over mulighederne for at gøre  

 systemerne så sikre som muligt.
 Stk. 2 og 3 svarer til den hidtidige § 10, stk. 2, 2. pkt., og  

 stk. 3.
Til nr. 13 Ændringen er af redaktionel karakter.
Til nr. 14 De almindelige regler om oplysningspligt om kreditomkostninger, jf.  

 kreditaftalelovens bestemmelser, tager ikke i tilstrækkelig grad højde for de  

 særlige forhold, der gør sig gældende, når en kreditaftale er et udtrykkeligt  

 eller stiltiende led i en aftale om betalingskort.
Baggrunden herfor er, at  

 det er vanskeligt at skelne mellem omkostninger i forbindelse med kreditten  

 og omkostninger i forbindelse med brug af kortet.
Uden særregler vil  

 oplysningspligten kunne omgås ved, at omkostningerne opkræves ikke som  

 kreditomkostninger, men som gebyrer for kortets brug.
Uanset om kortindehaveren er indrømmet en vis kredit, eller om  

 betalingsmellemværendet skal afvikles omgående, er der i de  

 betalingskortsystemer, der anvendes i dag, en konto, hvorpå mellemværendet  

 mellem kortindehaver og betalingssystemet registreres.
Såfremt kontoen  

 udelukkende benyttes som led i betalingssystemet, anses kontoen og de dertil  

 knyttede betingelser som en del af betalingssystemet og dermed omfattet af  

 loven, herunder oplysningspligten om kreditomkostninger, såfremt der er ydet  

 kredit.
Har kontoen andre funktioner og kan benyttes på anden måde, må det  

 afgøres efter en konkret vurdering, i hvilket omfang kontobetingelserne  

 reguleres af loven.
Kontomellemværendet imellem pengeinstitutter og  

 indehavere af Dankort anses således kun omfattet af lovens § 13, såfremt det  

 drejer sig om kontovilkår, der specifikt er knyttet til udstedelse og  

 anvendelse af Dankort.
Til nr. 15 Ændringen af nr. 4 er af redaktionel karakter.
 Nr. 5 foreslås ophævet, da oplysningerne fremgår af det ansøgningsskema,  

 som ansøgeren anmodes om at udfylde ved ansøgning af kortet.
Til nr. 16 Den ændrede formulering af nr. 8, der bliver nr. 6, indebærer, at  

 kortudsteder skal oplyse over for kortindehaver, hvorledes kortudsteder  

 spærrer for kode og kort i tilfælde af bortkomst m.v.
Til nr. 17 Med hjemmel i den gældende bestemmelse har forbrugerombudsmanden opstillet  

 en række krav til, hvorledes oplysningerne nævnt i lovens § 13, stk. 1, skal  

 gives.
 Ændringen skaber hjemmel for, at forbrugerombudsmanden kan udstede  

 forskrifter om, hvorledes de årlige kreditomkostninger i procent opgøres og  

 beregnes, jf. lov om kreditaftaler og bemærkningerne til nr. 14. Der vil  

 endvidere kunne fastsættes bestemmelser om øvrige forhold, som er omhandlet i  

 § 13, stk. 1.
Til nr. 18 Den hidtidige bestemmelse i § 14, stk. 2, har medført, at det eller de  

 udslagsgivende forhold, der har begrundet et afslag på udlevering af  

 betalingskort, på opfordring skulle angives.
Der er imidlertid udviklet nye systemer til brug for  

 kreditværdighedsvurderinger, der ikke altid muliggør dette  

 (kreditscoresystemer). I stedet kan angives grundlaget for vurderingen samt  

 de hovedprincipper, der anvendes.
Bestemmelsen foreslås ændret, således at  

 den ikke hindrer anvendelsen af sådanne systemer til støtte for  

 kreditværdighedsvurderingerne.
Forbrugerombudsmanden kan under henvisning til  

 generalklausulen meddele retningslinier for, hvorledes afslag skal begrundes.
Til nr. 19 § 15 bestemmer, at kortindehaver ved enhver betalingskorttransaktion har  

 krav på udlevering af kvittering.
Kvitteringskravet i § 15 skal ses i sammenhæng med den overordnede  

 målsætning i § 12 om at sikre brugerne overskuelighed.
Kvittering for  

 transaktionerne giver kortindehaver mulighed for løbende kontrol med  

 betalingskorttransaktionerne og kontoudskrifter.
 Kvitteringskrav stiller sig imidlertid i en række tilfælde hindrende i  

 vejen for den teknologiske udvikling.
§ 15 foreslås ændret således, at et krav om kvittering fortsat er  

 hovedreglen, men at industriministeren kan give dispensation fra  

 kvitteringskravet.
Bemyndigelsen tænkes navnlig anvendt på automater, hvor  

 der typisk kun anvendes mindre beløb.
Dispensation vil kunne meddeles såvel til kortudstedere som til  

 systemudviklere og producenter af automater m.v.
Der foregår for tiden et  

 internationalt samarbejde, som Danmark deltager i, om udvikling af nye  

 mobiltelefonsystemer, hvor plastickort fungerer som adgangstegn.
Disse  

 plastickort er at anse som betalingskort, men vil kunne meddeles  

 dispensation.
Til nr. 20 Bestemmelsen erstattes af § 19a, forslagets § 1, nr. 23. Der henvises til  

 bemærkningerne til denne bestemmelse.
Til nr. 21 Bestemmelsen i § 18 indebærer krav om, at der på ubetjente benzinstationer  

 og andre ubetjente salgssteder, der kan betjenes ved hjælp af automater, der  

 kan tage betalingskort, også skal opstilles kontantautomater.
Af  

 kriminalpræventive hensyn kan dette være uheldigt, hvorfor det foreslås, at  

 industriministeren kan dispensere herfra.
Til nr. 22 Med de modifikationer, der følger af den foreslåede § 19a, jf.  

 bemærkningerne til nr. 23, svarer bestemmelsen til den gældende lovs § 19,  

 stk. 1. Gældende lovs § 19, stk. 2, er overflyttet til den foreslåede § 25,  

 forslagets § 1, nr. 28.
Til nr. 23 Den gældende lovs § 17 indeholder et forbud imod, at der ydes rabat, eller  

 hvad der må sidestilles dermed, til kortindehavere, medmindre samme fordel  

 ydes ved kontant betaling.
Den gældende lovs § 19 indeholder et forbud imod,  

 at betalingskort kræves anvendt som legitimationsmiddel i andre sammenhænge  

 end betalingstransaktioner med betalingskort og som hævekort.
 Hovedsigtet med bestemmelserne, der er en konkret udmøntning af lovens  

 generelle frivillighedsprincip, har været at sikre, at forbrugere, der ikke  

 var interesserede i betalingskort, ikke skulle blive presset til at modtage  

 betalingskort.
Der er fra forskellig side udtrykt ønske om at kunne kombinere  

 betalingskort med andre funktioner, ydelser og rabatordninger m.v.
Den  

 teknologiske udvikling har gjort det muligt at lagre andre oplysninger end  

 dem, der vedrører betalingssystemets funktion i kortene, og sådanne  

 betalingskort vil kunne anvendes til en række andre formål.
 Forbrugerombudsmanden har påbudt nogle udstedere af internationale  

 betalingskort, der markedsfører en række tillægsydelser over for  

 kortindehavere, også at udbyde disse over for ikke-kortindehavere.
 Forbrugerombudsmanden har påbudt selskaberne at foretage en ligeværdig  

 markedsføring heraf, således at ikke-indehavere af betalingskort skal kunne  

 erhverve de samme ydelser til samme pris som kortindehavere.
Dette indebærer, at der skal ske en særskilt prisfastsættelse for  

 henholdsvis betalingskortet og de øvrige ydelser.
Denne praksis vil kunne  

 opretholdes efter forslaget, jf. stk. 2 og stk. 3, der sikrer at personer,  

 der ikke ønsker at modtage betalingskort, sikres en reel, lige adgang til de  

 nævnte andre funktioner, ydelser og rabatordninger m.v.
 Når betalingskort kombineres med andre funktioner og ydelser m.v., må  

 lovgivningens øvrige bestemmelser, herunder navnlig forbudet i  

 markedsføringslovens § 6 imod ulovlig tilgift, iagttages.
 Kombinationen af betalingskort med andre funktioner og ydelser m.v. må  

 ikke anvendes til at omgå forbudet imod, at der ved systematisk indsamling af  

 data om de enkelte transaktioner dannes oversigter over den enkeltes  

 forbrugsmønster (forbrugsprofiler).
Lovbestemmelsen indeholder ingen forskrifter om, hvorledes  

 kombinationskort teknisk skal udformes.
Det følger imidlertid af bestemmelsen  

 i gældende lovs § 10, stk. 2 (forslagets § 1, nr. 12), at kortene må  

 indrettes således, at der ikke opnås adgang til data om  

 betalingstransaktioner, når kortene anvendes til andre formål.
Til stk. 2 Kravet om ligeværdig markedsføring indebærer bl.a., at reklamemateriale  

 m.v. klart og tydeligt må omtale muligheden for separat køb af funktionerne  

 og ydelserne m.v.
Ved markedsføring må der på loyal vis oplyses om  

 muligheden, d.v.s. f.eks. ikke blot i noteform eller ved særligt små typer.
Forpligtelsen til at foretage ligeværdig markedsføring er ikke begrænset  

 til kortudstedere.
Alle handlende, der f.eks. kombinerer rabatordninger med  

 brug af betalingskort, vil være omfattet af bestemmelsen.
 Bestemmelsen skal sammenholdes med gældende lovs generelle  

 frivillighedsprincip i § 10, stk. 2 (forslagets § 1, nr. 12), der sikrer, at  

 personer, der ikke vil underkaste sig de vilkår i relation til registrering  

 og undersøgelse af personlige forhold etc., som erhvervelse og indehavelse af  

 betalingskort indebærer, eller som nægtes betalingskort, vil kunne opnå de  

 pågældende ydelser m.v.
 Det må ikke være mere besværligt at erhverve tillægsfunktionerne m.v.  

 separat ved sædvanlig kontant betaling end sammen med betalingskort.
Til nr. 24 Til kapitel 5 Bestemmelsen erstatter § 21 i den gældende lov, der omhandler ansvar for  

 tab som følge af uberettiget brug (misbrug) af betalingskort.
Bestemmelsen er opbygget således, at stk. 1 og stk. 2 alene vedrører  

 misbrug af kort, hvortil der er anvendt en PIN-kode.
Den øvrige del af  

 bestemmelsen vedrører såvel kort med som kort uden PIN-kode.
 I forslaget er foretaget en afvejning mellem følgende hensyn:
1. Reglerne skal tage hensyn til den enkelte kortindehavers retssikkerhed, 2. Reglerne skal opfordre til, at kortindehaver udviser ansvarlig adfærd  

 og til, at kortudsteder tilstræber størst mulig systemsikkerhed, herunder  

 tilrettelægger sikkerhedsprocedurer, der begrænser tab ved misbrug mest  

 muligt, samt 3. Reglerne skal være klare, forståelige og praktisk anvendelige, herunder  

 så vidt muligt overflødiggøre vanskelige bevisbedømmelsesspørgsmål.
Hovedelementerne i forslaget er - inddragelse af spørgsmålet om opbevaring af PIN-kode o.lign. i  

 ansvarsreglerne De gældende bestemmelser omtaler ikke personlige, hemmelige koder  

 (PIN-koder) eller lignende autorisationssystemer, hvilket skyldes, at sådanne  

 koder ikke anvendtes, da bestemmelserne blev udformet.
I visse elektroniske betalingssystemer kan der alene disponeres, hvis man  

 har kendskab til den til kortet knyttede personlige, hemmelige kode.
Af  

 sikkerhedsmæssige grunde bør kortindehaver derfor - ikke - ej heller ved  

 uagtsomhed - røbe koden for andre.
 - En selvrisiko på 1.200 kr., som kortindehaver hæfter for ved andres  

 uberettigede brug af betalingskortet, når den til kortet hørende personlige  

 hemmelige kode er anvendt.
Baggrunden for forslaget er, at det i praksis (særlig i  

 Pengeinstitutankenævnet) har vist sig, at de nugældende regler er svære at  

 håndtere bl.a. på grund af vanskeligheder med bevisbedømmelsen.
Forslaget  

 indebærer, at kortindehaver altid vil hæfte med selvrisikobeløbet, når de  

 pågældende transaktioner er gennemført ved hjælp af den personlige hemmelige  

 kode, og transaktionerne i øvrigt er korrekt registreret og bogført.  

 Selvrisikoen gælder, uanset om der er noget at bebrejde kortindehaver, der  

 hermed stilles, som var der tale om et mistet kontantbeløb.
Selvrisikoen  

 gælder ikke for kort uden PIN-kode.
 Sager om misbrug af betalingskort, hvor PIN-koden har været anvendt,  

 forudsættes herefter som altovervejende hovedregel afsluttet ved  

 kortindehavers betaling af selvrisikobeløbet, uden at retssag eller  

 klagenævnsbehandling er nødvendig.
 Kortudsteder vil kun kunne gøre kortindehaver yderligere ansvarlig,  

 såfremt kortudsteder kan godtgøre, at de skærpede ansvarsbetingelser, jf.  

 nedenfor, er opfyldt, eller at transaktionen er gennemført af kortindehaver  

 selv eller af tredjemand efter aftale eller i forståelse med kortindehaver.
 - Bortfald af ansvarsbegrænsningen, hvis kortindehaver har oplyst sin  

 personlige, hemmelige kode til den, der har foretaget den uberettigede brug.
 Der er ikke fundet noget beskyttelsesbehov over for den kortindehaver,  

 der frivilligt oplyser koden til en anden, og der derefter sker et misbrug af  

 dette tillidsforhold.
 - Hæftelse for tab, der er en følge af kortindehavers groft  

 uforsvarlige adfærd.
Det foreslås, at kortindehaver hæfter med op til 8.000 kr.
Forslaget er  

 medtaget for at sikre et tilstrækkeligt incitament for kortindehaver til at  

 udvise ansvarlig adfærd.
Dette udvidede ansvar forudsættes i praksis kun at  

 ville blive gjort gældende i et begrænset omfang.
Ovennævnte ændringer er udtryk for en tilnærmelse til det  

 beskyttelsesniveau, der følger af EF-Kommissionens henstilling om  

 betalingssystemer, herunder nanvlig om forholdet mellem kortindehaver og  

 kortudsteder.
De foreslåede regler indebærer dog fortsat et højere  

 beskyttelsesniveau end det, der følger af henstillingen.
Såfremt  

 kortindehaver har udvist grov uagtsomhed, foreskriver EF-henstillingen - i  

 modsætning til forslaget - således også ubegrænset hæftelse for kortindehaver  

 for misbrug, der finder sted, efter at kortet er meldt bortkommet.
Til nr. 25 Som anført i indledningen til kap. 5 gælder der en selvrisiko på maksimalt  

 1.200 kr., hvis kortet og koden anvendes uberettiget, selv om der ikke har  

 været noget at bebrejde kortindehaveren.
Der kan dog forekomme situationer, hvor det ville være klart stødende, om  

 kortindehaver hæftede for selvrisikoen, f.eks. når kort og kode er fratvunget  

 kortindehaver ved voldsanvendelse eller trussel herom.
Det forudsættes, at  

 kortindehaver i sådanne situationer vil opnå forsikringsdækning, eller at  

 kortudsteder vil afstå fra at gøre selvrisikobestemmelsen gældende.
 Med ordene »op til 1.200 kr.« er ikke tilsigtet en graduering af  

 selvrisikobeløbet, men alene angivet, at tabet kan være mindre end 1.200 kr.
Reglerne om ansvar i forbindelse med den personlige kode forudsætter, at  

 der har været tale om en hemmelig kode.
Med ordene »personlige,  

 hemmelige kode« angives, at bestemmelsen forudsætter, at  

 betalingssystemet virker således, at det alene er kortindehaver, der har  

 adgang til og rådighed over koden.
Hvis sikkerhedsniveauet i  

 betalingssystemet ikke - bortset fra helt enkeltstående ekstraordinære  

 tilfælde - udelukker, at uvedkommende, herunder ansatte hos kortudstederen  

 eller betalingsmodtagerne, der ikke er beføjet dertil, skaffer sig adgang til  

 koden, vil kortudsteder hverken kunne påberåbe sig bestemmelsen i stk. 1  

 eller stk. 2.
Det har i praksis vist sig, at kortindehavere ofte har svært ved at lære  

 deres PIN-kode udenad.
Forslaget forudsætter, at kortudstedere, der udsteder  

 kort med PIN-kode, tilvejebringer den bedst mulige anvisning på, hvordan  

 koden kan opbevares.
Det forhold at en sådan anvisning er fulgt, fritager dog  

 ikke kortindehaver for selvrisikoansvaret på op til 1.200 kr., hvis kortet  

 mistes, og koden anvendes, inden spærring er foretaget.
Men anvisningen vil  

 øge sikkerheden for, at der ikke sker et uberettiget brug ved, at tredjemand  

 som følge af en dårlig camouflering tilegner sig koden.
Til stk. 2 Bestemmelsen fastsætter en ubegrænset hæftelse for misbrug i de tilfælde,  

 hvor kortindehaveren i strid med forskrifterne har oplyst PIN-koden til den,  

 der har foretaget den uberettigede brug.
Bebestemmelsem omhandler den tilsigtede oplysning af koden.
Manglende  

 iagttagelse af sikkerhedsforskrifter i øvrigt i forbindelse med overladelse  

 af kort eller kode vil alene kunne medføre begrænset hæftelse for  

 kortindehaver efter reglerne i stk. 1 og stk. 3. Efter gældende praksis vil  

 overladelse af kort kunne medføre en hæftelse for kortindehaver, der er  

 begrænset til 5.000 kr.
Baggrunden for at foreslå en ubegrænset hæftelse er,  

 at der ikke er noget beskyttelsesbehov over for den kortindehaver, der  

 frivilligt oplyser koden til en trediemand.
Den ubegrænsede hæftelse ved videregivelsen af koden forudsættes kun at  

 ville blive gjort gældende af kortudsteder i de situationer, hvor misbrugeren  

 udover at have haft kendskab til koden har haft let adgang til kortet.
Det er  

 således ikke hensigten, at den ubegrænsede hæftelse skal gælde i de sjældne  

 tilfælde, hvor misbrugeren, der har fået kendskab til koden, senere ved  

 tyveri, indbrud eller lignende uberettiget og uforudsigeligt har skaffet sig  

 besiddelse af kortet.
Til stk. 3 Bestemmelsen omhandler som omtalt såvel kort med den tilhørende  

 personlige, hemmelige kode som kort uden kode.
Bestemmelsen indebærer på den ene side, at den gældende lovs  

 hæftelsesbegrænsning ved grov uagtsomhed på 5.000 kr. hæves til 8.000 kr.  

 hvilket også gælder, når kortindehaver overlader kortet til en anden, der  

 misbruger det.
På den anden side skærpes ansvarsbetingelsen således, at den  

 helt overvejende hovedpart af de tilfælde, der efter Pengeinstititsnævnets  

 praksis ar anset for ansvarspådragende, alene vil kunne udløse betaling af  

 selvrisikoen på 1.200 kr. efter stk. 1.
Bestemmelsen udgør f.s.v.a. betalingskort med personlig, hemmelig kode et  

 supplement til den foreslåede 1.200 kr.s hæftelse efter stk. 1. Bestemmelsen  

 forudsættes i disse tilfælde nærmest at skulle have karakter af en  

 undtagelsesbestemmelse forbeholdt de situationer, hvor der er et udtalt  

 præventivt behov for kortindehaverhæftelse ud over 1.200 kr.
Bestemmelsen  

 finder kun anvendelse, såfremt kortindehaveren ikke i øvrigt ifalder et  

 videregående ansvar efter stk. 2.
 Bestemmelsen præciserer, at det er kortudsteder, der har bevisbyrden for,  

 at de ansvarspådragende omstændigheder foreligger.
Når det angives, at tabet kan udgøre »op til 8.000 kr.«, sigtes  

 alene til et maksimum inden for hvilket, det faktiske tab kan være mindre end  

 8.000 kr.
Der er hermed ikke tilsigtet en graduering af det faktiske  

 tabsbeløb.
 Bestemmelsen i nr. 1 svarer til den gældende lovs § 21, stk. 1, nr.  

 3.
Med den ændrede formulering »groft uforsvarlig adfærd« i nr.  

 2 i stedet for »grov uagtsomhed« i den gældende lovs § 21, stk.  

 1, nr. 1, tilsigtes en væsentlig skærpelse af ansvarsbetingelsen i forhold  

 til hidtidig praksis i Pengeinstitutankenævnet med hensyn til opbevaring af  

 PIN-koder sammen med kort.
Begreberne »grov uagtsomhed« og  

 »groft uforsvarlig adfærd« kan ikke afgrænses klart i selve  

 lovteksten.
Traditionelt omtales begrebet »grov uagtsomhed« som en  

 tilsidesættelse af den agtpågivenhed, som selv skødesløse personer plejer at  

 udvise.
Begrebet omfatter sløseri, der er præget af ligegyldighed i  

 forbindelse med opbevaring af kort med eller uden kode.
Det udvidede ansvar forudsættes i praksis kun at kunne gøres gældende i et  

 fåtal af tilfælde.
Sigtet med forslaget har været, at den helt overvejende  

 del af kortindehaverne alene vil være udsat for tabsrisiko på kr. 1.200,  

 hvilket også vil være tilfældet, hvis kortindehaver måtte have handlet  

 simpelt uagtsomt.
 Opbevaring af koden i camoufleret form sammen med kortet er ikke groft  

 uforsvarlig adfærd, selv om det lykkes for en tyv at skaffe sig kendskab til  

 koden.
 Det forudsættes således, at der ved fastlæggelsen af begrebet »groft  

 uforsvarlig adfærd« tages hensyn til almindelige menneskers vanskelighed  

 ved at huske og anvende en PIN-kode.
 En ikke-sikker opbevaring af kortet er derimod »groft uforsvarlig  

 adfærd«, såfremt koden er skrevet på selve kortet eller på en seddel  

 eller lignende, der opbevares umiddelbart ved siden af kortet.
 Den konkrete fastlæggelse af, hvad der ligger i »har muliggjort den  

 uberettigede brug« afhænger bl.a. af betalingssystemets  

 sikkerhedsforanstaltninger.
Etablerede sikkerhedsforanstaltninger i et betalingskortsystem tjener til  

 beskyttelse af såvel kortindehaver som kortudsteder.
I visse  

 betalingskortsystemer indeholder betalingskortet såvel foto som underskrift.  

 Der kan også være knyttet en kode til kortet, således at kortet kun kan  

 benyttes, såfremt brugeren er i besiddelse af såvel kort som kode.
Der er  

 således i visse situationer indbygget en slags dobbelt sikkerhed i systemet,  

 som ikke blot skal beskytte kortudsteder, men også kortindehaver.
For at  

 kortindehaver ifalder ansvar efter stk. 3, nr. 2, skal samtlige de  

 sikkerhedsbrist, der har muliggjort tredjemands misbrug, kunne henføres til  

 kortindehaver.
Kortindehaver må gå ud fra, at systemets sikkerhedsforskrifter  

 iagttages af såvel kortudsteder som betalingsmodtager.
 Ved betalingstransaktioner, der er foretaget af en uberettiget under  

 anvendelse af PIN-kode, indebærer ordene »muliggjort den uberettigede  

 brug« således, at såvel tredjemands besiddelse af kortet, som hans  

 kendskab til koden, skal kunne henføres til kortindehavers groft uforsvarlige  

 adfærd.
Ved vurderingen må der tillige lægges vægt på eventuelle aftalevilkår  

 mellem kortudsteder, kortindehaver og betalingsmodtager.
Et eksempel herpå er  

 en fastsat maksimumsgrænse for visse varekøb.
Hos benzinselskaberne er det  

 således ikke ualmindeligt, at betalingskortet ifølge aftalevilkårene kan  

 anvendes til både benzinkøb og kioskvarer, men der er fastsat et  

 maksimumsbeløb for køb af kioskvarer.
Såfremt benzinselskabet i strid med  

 sikkerhedsforskrifterne tillader en uberettiget tredjemand at foretage køb ud  

 over en fastsat maksimumsgrænse, vil kortindehaver ikke hæfte ud over det  

 aftalte maksimumsbeløb.
Bestemmelsen i nr.3 svarer i hovedsagen til den gældende lovs §21,  

 stk. 1, nr. 2. I modsætning til efter den gældende lov skelnes der imidlertid  

 ikke mellem grov og simpel uagtsomhed.
Kortindehaver hæfter således efter  

 forslaget for op til 8.000 kr., selv om den forsinkede underretning alene kan  

 tilskrives simpel uagtsomhed.
I forslaget er endvidere foretaget en mindre ændring med hensyn til  

 underretningspligten.
Underretning skal foretages snarest muligt efter, at  

 kortindehaver, eller den han har overladt kortet til, har fået kendskab til,  

 at kortet er bortkommet.
Derimod stilles der ikke længere krav om, at  

 underretningen skal ske inden rimelig tid efter bortkomsten.
Dette betyder,  

 at ansvar for manglende kontrol med besiddelse af kortet alene vil kunne  

 gøres gældende efter bestemmelsen i nr. 2, og kun hvis der foreligger en  

 groft uforsvarlig adfærd.
Såfremt der opstår eventuel tvivl om kortindehavers hæftelse, vil det i  

 almindelighed være kortudsteder, der vil være henvist til at indlede søgsmål,  

 såfremt kortudsteder ønsker at gøre et krav gældende, som kortindehaver  

 bestrider.
For så vidt angår kort udstedt af pengeinstitutterne, kan der dog  

 være tale om kort tilknyttet en indlånskonto, hvorpå der er dækning.
I  

 sådanne tilfælde vil der kunne forekomme en uheldig forskelsbehandling af  

 disse kortindehavere, såfremt pengeinstituttet blot modregner kontoen med det  

 omtvistede hæftelsesbeløb.
Det forudsættes derfor, at pengeinstitutterne -  

 bortset fra selvrisikobeløbet på 1.200 kr. - tilbagefører omtvistede beløb  

 til kortindehavers konto, indtil der foreligger en afklaring af  

 hæftelsesspørgsmålet, medmindre pengeinstituttet mener at have klare beviser  

 for, at betingelserne for hæftelse ud over selvrisikobeløbet på 1.200 kr. er  

 til stede.
Til stk. 4 Bestemmelsen foreskriver, at kortindehavers ansvar efter reglerne om  

 andres misbrug forudsætter, at de pågældende transaktioner er korrekt  

 registreret og bogført.
 Kortudsteder har i henhold til bestemmelsen i § 22, der opretholdes  

 uændret, bevisbyrden for, at betalingstransaktioner ikke skyldes  

 fejlregistrering, konteringsfejl, teknisk sammenbrud eller andre lignende  

 omstændigheder.
 De gældende bestemmelser i § 21 og § 22 har givet anledning til usikkerhed  

 om, hvilke regelsæt som skulle anvendes i en given situation.
 Reglen i stk. 4 indebærer, at det er bestemmelsen i § 22 om fejl, der  

 finder anvendelse, såfremt et forhold umiddelbart kan være omfattet af § 21  

 som § 22.
Til stk. 5 Bestemmelsen svarer til den gældende lovs § 21, stk. 4. Såfremt ansvar  

 for tab som følge af uberettiget brug af betalingskortet ikke kan henføres  

 til hverken kortindehaveren eller betalingsmodtageren, er kortudsteder  

 ansvarlig for eventuelle tab.
Til stk. 6 Bestemmelsen viderefører den gældende lovs § 21, stk. 5. Underretningen  

 til kortudsteder har virkning fra det tidspunkt, hvor den kommer frem til  

 denne.
Dette gælder, uanset om betalingssystemet er indrettet således, at  

 kortudsteder ikke har haft mulighed for at hindre yderligere træk på kontoen.  

 Reglen motivere således kortudsteder til at indføre effektive spærrerutiner.  

 For at foregribe eventuel bevistvivl foreslås bestemmelsen af hensyn til  

 kortindehaver suppleret med et krav om, at kortudsteder skriftligt over for  

 kortindehaver skal bekræfte modtagelsen af underretningen med angivelse af  

 tidspunktet herfor.
Til stk. 7 Bestemmelsen svarer til den gældende lovs § 21, stk. 3.
Til stk. 8 Bestemmelsen giver industriministeren adgang til at ændre de fastsatte  

 selvrisikobeløb på henholdsvis 1.200 kr. og 8.000 kr.
Til nr. 26 Ændringen foretages i konsekvens af, at den tidligere bestemmelse i § 25  

 foreslås ophævet.
Frister for opbevaring og sletning af oplysninger er i  

 tilstrækkeligt omfang reguleret af bogføringslovgivningen og den private  

 registerlovgivning.
Til nr. 27 Formålet med bestemmelsen i gældende lovs § 24 var især at modvirke en  

 registrering af den enkeltes forbrugsmønster (forbrugsprofiler) samt  

 videregivelse og anvendelse af sådanne oplysninger til uvedkommende formål,  

 herunder som led i markedsføring.
 Bestemmelsen har imidlertid en formulering, der efter sin ordlyd indebærer  

 en langt mere vidtgående regulering.
 Forslaget indebærer, at bestemmelsen alene omfatter oplysninger, der er  

 specielle for betalingssystemer, d.v.s. oplysninger om de  

 betalingskorttransaktioner, der foretages med kortet.
 De nye regler vil fortsat hindre dannelse af »forbrugsprofiler«  

 og anvendelse af sådanne i markedsføringen.
Ydelse af rabat og dividende m.v. anses som et led i gennemførelsen af  

 betalingstransaktioner.
Bestemmelsen udelukker således ikke, at  

 betalingssystemets oplysninger om størrelsen af den enkelte kortindehavers  

 køb anvendes til beregning af rabat eller dividende, jf. § 19a.
Registrering og videregivelse af oplysninger om kortindehavere, som ikke  

 hidrører fra brug af kortet som betalingskort, er reguleret af lov om private  

 registre.
Som eksempel herpå kan nævnes oplysninger, der slet ikke vedrører  

 brug af kortet, f.eks. oplysninger afgivet til brug for  

 kreditværdighedsvurdering samt oprettelse af registre over dårlige betalere.  

 Oplysninger, der hidrører fra brug af kortet til andet end  

 betalingskorttransaktioner, jf. forslagets § 1, nr. 23, vil endvidere være  

 reguleret af lov om private registre.
Sådanne oplysninger må ikke anvendes  

 til at omgå forbudet imod, at der dannes forbrugsprofiler for de enkelte  

 kortindehavere.
Bestemmelserne i kapitel 6 har til formål at beskytte enkeltpersoners  

 integritet.
I stk. 4 foreslås derfor anført, at bestemmelserne ikke gælder  

 for oplysninger, der ikke kan henføres til enkeltpersoner.
Der er ikke behov  

 for særregler, såfremt der er praktisk sikkerhed for, at oplysningerne ikke  

 kan henføres til enkeltpersoner.
Dette svarer i øvrigt til den hidtidige  

 praksis.
 Når en kortindehaver hæver penge hos kortudstederen (f.eks. ved kassen i  

 et pengeinstitut) vil det ofte være tilfældigt, om betalingskortet forevises.  

 Det foreslås derfor endvidere i stk. 4, at bestemmelserne ikke gælder for  

 sådanne transaktioner, der normalt har karakter af helt ordinære  

 banktransaktioner.
 Endelig foreslås bestemmelsen i § 24, stk. 3, om oplysninger om  

 betalingsmodtagere begrænset således, at forbudet mod anvendelse og  

 videregivelse af oplysninger om betalingsmodtagere alene dækker oplysninger  

 om omsætning, antal betalingstransaktioner, beløbsstørrelser og lignende til  

 andet formål end gennemførelse af betalingstransaktioner.
Forslaget til stk. 5 må ses på baggrund af, at fortolkningen af § 24 har  

 hindret, at oplysninger om kortindehavere anvendes til forskningsformål.  

 Forbrugerombudsmanden har således måttet meddele en forskergruppe i  

 forbindelse med et fællesnordisk forskningsprojekt under Nordisk Ministerråd,  

 at betalingskortlovens bestemmelser var til hinder for, at en forskergruppe  

 fik oplysninger om kortindehavere videregivet til Danmarks Statistik og  

 samkørt med andre registre.
Dette gjaldt, selv om de samkørte oplysninger  

 blev anonymiseret inden videregivelsen til forskergruppen, idet allerede  

 betalingskortlovens bestemmelser hindrede videregivelsen af oplysningerne til  

 Danmarks Statistik.
 Formålet med bestemmelsen er således at undgå sager af lignende karakter.
Til nr. 28 Bestemmelsen svarer til den hidtidige § 19, stk. 2.
Til nr. 29 Ændringen foretages i konsekvens af forslaget under nr. 12.
Til nr. 30 og 31 Ændringerne foretages i konsekvens af forslagene ovenfor.
Til nr. 32 Efter en ændring af borgerlig straffelov i december 1985 er § 152 nu  

 udvidet, så betalingskortlovens § 31, 1. pkt., er blevet overflødig.
Herefter  

 finder borgerlig straffelovs §§ 152-154 f anvendelse på særligt sagkyndige  

 efter gældende lovs § 11, stk. 4, (efter dette forslag § 10, stk. 3) og deres  

 medhjælpere.
Forslaget indebærer ingen realitetsændring i forhold til de  

 hidtil gældende regler.
Til nr. 33 Ændringen skyldes en ændring af borgerlig straffelov i 1987.
Til nr. 34 Bestemmelserne fastsætter, at de civilretlige beskyttelsesregler for  

 kortudsteder og betalingsmodtager ikke kan fraviges til ugunst for disse.
Det er fundet hensigtsmæssigt at præcisere, at forbudet retter sig imod  

 aftaler vedrørende fremtidige situationer.
Bestemmelsen udelukker f.eks.  

 således ikke, at kortindehaver ved den enkelte transaktion giver afkald på at  

 få kvittering.
En lang række af bestemmelserne i loven, herunder §§ 13, 18, 19 a og  

 registerbestemmelserne i kapitel 6, er af offentlig karakter.
Det følger af  

 almindelige regler, at private ikke ved aftale kan fravige sådanne regler.
Til nr. 35 Reglen i gældende lovs § 35 om, at omkostninger ved administration af  

 loven pålignes de registrerede kortudstedere, har givet anledning til  

 administration for såvel de indberettende kortudstedere som  

 Forbrugerstyrelsen.
 Da administrationen af bestemmelsen besværliggøres af, at der anvendes tre  

 kriterier ved gebyrberegningen, foreslås en forenkling af reglen, således at  

 gebyret udelukkende opkræves i forhold til betalingssystemernes omsætning.
Til nr. 36 En revision af betalingskortloven forudses i forbindelse med en eventuel  

 kommende lovgivning omkring home-banking.
Til § 2 Ikrafttrædelsesdatoen den 1. januar 1993 for § 13, stk. 1, nr. 3, skyldes  

 ikrafttrædelsesdatoen for EF-direktivet om forbrugerkredit m.m., jf.  

 bemærkningerne til nr. 14. De hidtidige regler om oplysning om  

 kreditomkostninger gælder indtil 1. januar 1993.
