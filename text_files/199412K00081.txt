Nr LSF 81 Forslag til Lov om Post Danmark Fremsat af trafikministeren (Jan Trøjborg) den 24. november 1994 Vedtaget ved tredjebehandling den 31. januar 1995 Lov nr. 88 af 08/02/1995 Kapitel 1 Post Danmarks formål, opgaver, ledelse og etablering § 1. Post Danmarks formål er at drive postvirksomhed.
Virksomheden  

 kan udbyde andre tjenester inden for distributions- og  

 kommunikationssektoren.
Desuden kan Post Danmark via posthusnettet drive  

 anden virksomhed med henblik på at understøtte det landsdækkende posthusnet,  

 jf. dog § 3.
 Stk. 2. Post Danmark kan oprette datterselskaber, erhverve  

 ejerandele i andre virksomheder og selskaber og indgå samarbejdsaftaler og  

 lign. i forbindelse med udøvelsen af sin virksomhed, jf. stk. 1.
 Stk. 3. Virksomheden drives på forretningsmæssigt grundlag.
 § 2. Trafikministeren meddeler efter § 10 i lov om postvirksomhed  

 koncession til Post Danmark.
 Stk. 2. Koncessionens vilkår fastsættes efter reglerne i § 11 i  

 lov om postvirksomhed.
§ 3. Post Danmark er forpligtet til med eneret for GiroBank A/S at  

 stille de til enhver tid værende posthuse, herunder faste anlæg og løsøre  

 samt tilknyttet personale, til rådighed for udførelsen af finansielle  

 serviceydelser.
Denne forpligtelse gælder også over for tredjemand, som  

 GiroBank A/S måtte have indgået aftale med om udførelsen af de pågældende  

 ydelser.
 Stk. 2. Post Danmark er uanset det i stk. 1 anførte berettiget til  

 efter aftale med GiroBank A/S selv eller ved tredjemand at udføre finansielle  

 serviceydelser, når dette sker i overensstemmelse med formålet i § 1, stk. 1.
 Stk. 3. Post Danmark er berettiget til betaling for de i stk. 1  

 anførte ydelser.
 Stk. 4. Den, der virker i Post Danmark, må ikke give uvedkommende  

 oplysninger om andres benyttelse af finansielle tjenesteydelser, eller  

 lejlighed til selv at skaffe sig sådan oplysning.
 Stk. 5. Hemmeligholdelsespligten efter stk. 4 vedvarer, efter at  

 den pågældendes virke i Post Danmark er ophørt.
 Stk. 6. Bestemmelserne i stk. 4 og stk. 5 finder tilsvarende  

 anvendelse på den, som i øvrigt er eller har været beskæftiget med udførelse  

 af finansielle serviceydelser, der udføres efter aftale med Post Danmark, jf.  

 stk. 2.
 § 4. Post Danmark etableres som en selvstændig offentlig  

 virksomhed.
Stk. 2. Post Danmark ledes af en bestyrelse på 9 medlemmer.  

 Trafikministeren udpeger 6 medlemmer til bestyrelsen, herunder formanden og  

 næstformanden.
Ministeren udpeger bestyrelsesmedlemmerne for en periode på 2  

 år.
Ministeren kan til enhver tid afsætte de af ham udpegede medlemmer.
Stk. 3. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse finder anvendelse.
 Stk. 4. Bestyrelsens formand er forpligtet til at orientere  

 ministeren om sager af væsentlig betydning.
 § 5. Aktieselskabslovens kapitel 9 om ledelse, herunder  

 bestemmelserne om børsnoterede selskaber i § 51, stk. 3, og § 56, stk. 5, og  

 kapitel 16 om erstatning gælder for Post Danmark med de ændringer, der følger  

 af denne lovs § 4, stk. 2 og stk. 4, samt § 5, stk. 2.
Stk. 2. Trafikministeren udøver i Post Danmark de beføjelser, der  

 efter aktieselskabslovens kapitel 9 og kapitel 16 tilkommer  

 generalforsamlingen i et aktieselskab, idet ministeren herved sidestilles med  

 en eneaktionær.
Aktieselskabslovens § 59 finder ikke anvendelse for Post  

 Danmark.
Stk. 3. Ministeren fastsætter efter indstilling fra bestyrelsen  

 vedtægter for Post Danmark.
Ministeren kan efter drøftelse med bestyrelsen  

 foretage ændringer i vedtægterne.
Stk. 4. I Post Danmark afholdes generalforsamling i form af et  

 virksomhedsmøde.
Ministeren fastlægger i vedtægterne nærmere bestemmelser om  

 virksomhedsmødets indhold og kompetence.
 § 6. Post Danmark overtager driften af postvæsenet med tilhørende  

 aktiver og passiver og indtræder i samtlige postvæsenets rettigheder og  

 forpligtelser.
 Stk. 2. Tinglysning af virksomhedens rettigheder efter stk. 1 kan  

 ske på grundlag af denne lov.
 Stk. 3. Post Danmarks formue holdes adskilt fra statens formue.
 Stk. 4. Post Danmark disponerer selv over anlægs- og driftsmidler.
 Stk. 5. Statstjenestemænd i Post Danmark er omfattet af  

 tjenestemandslovgivningen.
 Stk. 6. Trafikministeren kan bemyndige Post Danmark til at træffe  

 de afgørelser, der efter tjenestemandslovgivningen henhører under ministeren.
 Stk. 7. Post Danmark kan efter finansministerens nærmere  

 bestemmelse indgå aftaler, der angår ansættelsesvilkår for tjenestemænd i  

 Post Danmark.
 Stk. 8. Post Danmark indbetaler et af finansministeren fastsat  

 pensionsbidrag til staten, for så vidt angår statstjenestemænd i Post  

 Danmark.
 Stk. 9. Post Danmark kan efter finansministerens nærmere  

 bestemmelse indgå kollektive overenskomster eller i øvrigt fastsætte løn- og  

 andre ansættelsesvilkår for ikketjenestemandsansatte i Post Danmark.
 § 7. Post Danmark betaler for den i § 6, stk. 1, nævnte  

 overdragelse kontant 2,6 mia kr. til staten senest den 1. juli 1995. Den  

 resterende del af Postvæsenets nettoaktiver indskydes af staten som ansvarlig  

 egenkapital (apportindskud).
 Stk. 2. Fra Post Danmark udloddes et årligt udbytte til staten,  

 der efter indstilling fra bestyrelsen fastsættes af trafikministeren efter  

 drøftelse med finansministeren.
Kapitel 2 Regnskabsmæssige forhold, optagelse af lån, offentlighed m.v.
 § 8. Reglerne for aktieselskaber i lov om visse selskabers  

 aflæggelse af årsregnskab m.v., herunder bestemmelserne om børsnoterede  

 aktieselskaber i § 51 a, § 56, stk. 3, § 61 e, stk. 3, 2. pkt., og § 62, stk.  

 1, 2. pkt., gælder for Post Danmark med de ændringer, der følger af stk. 2 og  

 stk. 3.
Stk. 2. Trafikministeren udøver i Post Danmark de beføjelser, der  

 efter årsregnskabsloven tilkommer generalforsamlingen i et aktieselskab, idet  

 ministeren herved sidestilles med en eneaktionær.
Bestemmelserne i  

 årsregnskabslovens § 2 a, stk. 1, og § 2 c, stk. 1, samt § 52 finder ikke  

 anvendelse for Post Danmark.
Stk. 3. Post Danmarks regnskaber revideres efter  

 årsregnskabslovens regler af rigsrevisor og en statsautoriseret revisor.
Den  

 statsautoriserede revisor vælges af trafikministeren efter indstilling fra  

 bestyrelsen, og valget gælder for et år ad gangen.
Der kan ske genvalg.
 Stk. 4. Rigsrevisor reviderer endvidere Post Danmarks regnskaber  

 efter reglerne i lov om revisionen af statens regnskaber m.m.
 Stk. 5. Det reviderede årsregnskab forelægges ministeren til  

 godkendelse.
 § 9. Post Danmark kan med sikkerhed i egen formue optage lån.
 § 10. Post Danmark skal tegne de for virksomheden nødvendige  

 lovpligtige forsikringer.
 § 11. Post Danmark skal anmeldes og registreres i Erhvervs- og  

 Selskabsstyrelsen, jf. stk. 2.
 Stk. 2. Trafikministeren fastsætter efter drøftelse med Erhvervs-  

 og Selskabsstyrelsen nærmere bestemmelser om anmeldelsens og registreringens  

 indhold og tidspunkt samt om Erhvervs- og Selskabsstyrelsens kompetence i  

 forbindelse hermed.
 Stk. 3. I forskrifter, der udfærdiges i medfør af stk. 2, kan der  

 fastsættes bestemmelser om løbende dagbøder og straf i form af bøde for Post  

 Danmarks overtrædelse af bestemmelserne.
 Stk. 4. Konkurrencelovens §§ 11-14 gælder for den del af Post  

 Danmarks virksomhed, som ikke er omfattet af en eneret eller underlagt en  

 befordringspligt.
 Stk. 5. Lov om offentlighed i forvaltningen, forvaltningsloven og  

 lov om Folketingets Ombudsmand gælder ikke for den virksomhed, der udøves af  

 Post Danmark.
 Stk.6. Sagsakter vedrørende omdannelse af postvæsenet til Post  

 Danmark er undtaget fra aktindsigt efter lov om offentlighed i forvaltningen.
 § 12. Post Danmark kan efter trafikministerens godkendelse oprette  

 en landsdækkende modtagerdatabase over postmodtagere.
 Stk. 2. Til brug ved ajourføringen af modtagerdatabasen kan  

 indhentes relevante oplysninger i elektronisk form fra andre offentlige  

 registre.
 Stk. 3. Lov om offentlige myndigheders registre finder i øvrigt  

 anvendelse for modtagerdatabasens nærmere oprettelse og drift.
Kapitel 3 Tilsyn og straf § 13. Trafikministeren fører tilsyn med, at Post Danmark  

 overholder denne lov, jf. dog § 8, stk. 1, § 11, stk. 4, og § 12, stk. 3.
 Stk. 2. Post Danmark skal på begæring stille enhver oplysning om  

 sin virksomhed til rådighed for trafikministeren.
§ 14. Overtrædelse af de i § 5, stk. 1, nævnte bestemmelser i  

 aktieselskabslovens 1) § 53, stk. 1, om bestyrelsesmedlemmers og direktionsmedlemmers pligt  

 til at give meddelelse til bestyrelsen om deres beholdning, erhvervelse eller  

 afhændelse af aktier og anparter inden for samme koncern, 2) § 53, stk. 3, om forbud mod deltagelse i spekulationsforretninger  

 vedrørende aktier og anparter i selskaber inden for samme koncern, 3) § 54 om ledelsen af selskabets anliggender, 4) § 55 om pligten for bestyrelsen i et moderselskab til at underrette et  

 datterselskabs bestyrelse, når et koncernforhold er etableret, og 5) § 56, stk. 2, om formandens pligt til at indkalde til bestyrelsesmøder  

 samt direktørers ret til at være til stede under bestyrelsesmøde, straffes med bøde, medmindre strengere straf er forskyldt efter den øvrige  

 lovgivning.
 Stk. 2. Medmindre strengere straf er forskyldt efter den øvrige  

 lovgivning, straffes med bøde bestyrelsesmedlemmer, direktører,  

 vurderingsmænd og revisorer samt deres suppleanter, såfremt de ubeføjet  

 røber, hvad de under udøvelsen af deres hverv for Post Danmark har fået  

 kundskab om.
Kapitel 4 Ikrafttræden og overgangsbestemmelser § 15. Loven træder i kraft to uger efter bekendtgørelsen i  

 Lovtidende.
Samtidig hermed ophæves lov nr. 307 af 10. juni 1976 om styrelsen  

 af Post- og Telegrafvæsenet.
 Stk. 2. Lovens § 4, stk. 1, § 6, stk. 1, og § 8 har virkning fra  

 1. januar 1995.
 Stk. 3. Trafikministeren fastsætter tidspunktet for ikrafttræden  

 af § 10.
 § 16. Medarbejdernes valg af medlemmer til bestyrelsen, jf. § 4,  

 stk. 3, skal finde sted inden 1. juli 1995.
 Stk. 2. Bestemmelsen i aktieselskabslovens § 49, stk. 7, om, at de  

 bestyrelsesmedlemmer, der vælges af medarbejderne, udpeges blandt de  

 medarbejdere, der i hele sidste år før valget har været ansat i selskabet,  

 finder ikke anvendelse ved valg efter stk. 1.
 Stk. 3. Indtil valg kan finde sted efter stk. 1, udpeger  

 ministeren efter indstilling fra medarbejderorganisationerne 3  

 medarbejderrepræsentanter til bestyrelsen.
Oprindeligt fremsat forslag Kapitel 1 Post Danmarks formål, opgaver, ledelse, og etablering § 1. Post Danmarks formål er at drive postvirksomhed.
Virksomheden  

 kan udbyde andre tjenester inden for distributions- og  

 kommunikationssektoren.
Desuden kan Post Danmark via posthusnettet drive  

 anden virksomhed med henblik på at understøtte det landsdækkende posthusnet,  

 jf. dog § 3.
 Stk. 2. Post Danmark kan oprette datterselskaber, erhverve  

 ejerandele i andre virksomheder og selskaber og indgå samarbejdsaftaler  

 o.lign. i forbindelse med udøvelsen af sin virksomhed, jf. stk. 1.
 Stk. 3. Virksomheden drives på forretningsmæssigt grundlag.
 § 2. Trafikministeren meddeler efter § 10 i lov om postvirksomhed  

 koncession til Post Danmark.
 Stk. 2. Koncessionens vilkår fastsættes efter reglerne i § 11 i  

 lov om postvirksomhed.
§ 3. Post Danmark er forpligtet til med eneret for GiroBank A/S at  

 stille de til enhver tid værende posthuse, herunder faste anlæg og løsøre  

 samt tilknyttet personale, til rådighed for udførelsen af finansielle  

 serviceydelser.
Denne forpligtelse gælder også over for trediemand, som  

 GiroBank A/S måtte have indgået aftale med om udførelsen af de pågældende  

 ydelser.
 Stk. 2. Post Danmark er, uanset det i stk. 1, anførte, berettiget  

 til efter aftale med GiroBank A/S selv eller ved trediemand at udføre  

 finansielle serviceydelser, når dette sker i overensstemmelse med formålet i  

 § 1, stk. 1.
 Stk. 3. Post Danmark er berettiget til betaling for de i stk. 1  

 anførte ydelser.
 Stk. 4. Den, der virker i Post Danmark, må ikke give uvedkommende  

 oplysninger om andres benyttelse af finansielle tjenesteydelser, eller  

 lejlighed til selv at skaffe sig sådan oplysning.
 Stk. 5. Hemmeligholdelsespligten efter stk. 4, vedvarer efter, at  

 den pågældendes virke i Post Danmark er ophørt.
 Stk. 6. Bestemmelserne i stk. 4 og stk. 5 finder tilsvarende  

 anvendelse på den, som iøvrigt er eller har været beskæftiget med udførelse  

 af finansielle serviceydelser, der udføres efter aftale med Post Danmark, jf.  

 stk. 2.
 § 4. Post Danmark etableres som en selvstændig offentlig  

 virksomhed.
Stk. 2. Post Danmark ledes af en bestyrelse på 9 medlemmer.  

 Trafikministeren udpeger 6 medlemmer til bestyrelsen, herunder formanden og  

 næstformanden.
Ministeren udpeger bestyrelsesmedlemmerne for en periode på 2  

 år.
Ministeren kan til enhver tid afsætte de af ham udpegede medlemmer.
Stk. 3. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse finder anvendelse.
 Stk. 4. Bestyrelsens formand er forpligtet til at orientere  

 ministeren om sager af væsentlig betydning.
 § 5. Aktieselskabslovens kapitel 9 om ledelse, herunder  

 bestemmelserne om børsnoterede selskaber i § 51, stk. 3, og § 56, stk. 5, og  

 kapitel 16 om erstatning gælder for Post Danmark, med de ændringer, der  

 følger af denne lovs § 4, stk. 2 og stk. 4, samt § 5, stk. 2.
Stk. 2. Trafikministeren udøver i Post Danmark de beføjelser, der  

 efter aktieselskabslovens kapitel 9 og kapitel 16 tilkommer  

 generalforsamlingen i et aktieselskab, idet ministeren herved sidestilles med  

 en eneaktionær.
Aktieselskabslovens § 59 finder ikke anvendelse for Post  

 Danmark.
Stk. 3. Ministeren fastsætter efter indstilling fra bestyrelsen  

 vedtægter for Post Danmark.
Ministeren kan efter drøftelse med bestyrelsen  

 foretage ændringer i vedtægterne.
Stk. 4. I Post Danmark afholdes generalforsamling i form af et  

 virksomhedsmøde.
Ministeren fastlægger i vedtægterne nærmere bestemmelser om  

 virksomhedsmødets indhold og kompetence.
 § 6. Post Danmark overtager driften af Postvæsenet med tilhørende  

 aktiver og passiver og indtræder i samtlige Postvæsenets rettigheder og  

 forpligtelser.
 Stk. 2. Tinglysning af virksomhedens rettigheder efter stk. 1 kan  

 ske på grundlag af denne lov.
 Stk. 3. Post Danmarks formue holdes adskilt fra statens formue.
 Stk. 4. Post Danmark disponerer selv over anlægs- og driftsmidler.
 Stk. 5. Statstjenestemænd i Post Danmark er omfattet af  

 tjenestemandslovgivningen.
 Stk. 6. Trafikministeren kan bemyndige Post Danmark til at træffe  

 de afgørelser, der efter tjenestemandslovgivningen henhører under ministeren.
 Stk. 7. Post Danmark kan efter finansministerens nærmere  

 bestemmelse indgå aftaler, der angår ansættelsesvilkår for tjenestemænd i  

 Post Danmark.
 Stk. 8. Post Danmark indbetaler et af finansministeren fastsat  

 pensionsbidrag til staten for så vidt angår statstjenestemænd i Post Danmark.
 Stk. 9. Post Danmark kan efter finansministerens nærmere  

 bestemmelse indgå kollektive overenskomster eller i øvrigt fastsætte løn- og  

 andre ansættelsesvilkår for ikke-tjenestemandsansatte i Post Danmark.
 § 7. Post Danmark betaler for den i § 6, stk. 1, nævnte  

 overdragelse kontant 2,6 mia kr. til staten senest den 1. juli 1995. Den  

 resterende del af Postvæsenets nettoaktiver indskydes af staten som ansvarlig  

 egenkapital (apportindskud).
 Stk. 2. Fra Post Danmark udloddes et årligt udbytte til staten,  

 der efter indstilling fra bestyrelsen fastsættes af trafikministeren efter  

 drøftelse med finansministeren.
Kapitel 2 Regnskabsmæssige forhold, optagelse af lån, offentlighed m.v.
 § 8. Reglerne for aktieselskaber i lov om visse selskabers  

 aflæggelse af årsregnskab m.v., herunder bestemmelserne om børsnoterede  

 aktieselskaber i § 51a, § 56, stk. 3, § 61 e, stk. 3, 2. pkt., og § 62, stk.  

 1, 2. pkt., gælder for Post Danmark, med de ændringer, der følger af stk. 2  

 og stk. 3.
Stk. 2. Trafikministeren udøver i Post Danmark de beføjelser, der  

 efter årsregnskabsloven tilkommer generalforsamlingen i et aktieselskab, idet  

 ministeren herved sidestilles med en eneaktionær.
Bestemmelserne i  

 årsregnskabslovens § 2 a, stk. 1, og § 2 c, stk. 1, samt § 52 finder ikke  

 anvendelse for Post Danmark.
Stk. 3. Post Danmarks regnskaber revideres af rigsrevisor og en  

 statsautoriseret revisor.
Den statsautoriserede revisor vælges af  

 trafikministeren efter indstilling fra bestyrelsen, og valget gælder for et  

 år ad gangen.
Der kan ske genvalg.
 Stk. 4. Det reviderede årsregnskab forelægges ministeren til  

 godkendelse.
 § 9. Post Danmark kan med sikkerhed i egen formue optage lån.
 § 10. Post Danmark skal tegne de for virksomheden nødvendige  

 lovpligtige forsikringer.
 § 11. Post Danmark skal anmeldes og registreres i Erhvervs- og  

 Selskabsstyrelsen., jf. stk. 2.
 Stk. 2. Trafikministeren fastsætter efter drøftelse med Erhvervs-  

 og Selskabsstyrelsen nærmere bestemmelser om anmeldelsens og registreringens  

 indhold og tidspunkt, samt om Erhvervs- og Selskabsstyrelsens kompetence i  

 forbindelse hermed.
 Stk. 3. I forskrifter, der udfærdiges i medfør af stk. 2, kan der  

 fastsættes bestemmelser om løbende dagbøder og straf i form af bøde for Post  

 Danmarks overtrædelse af bestemmelserne.
 Stk. 4. Konkurrencelovens §§ 11-14 gælder for den del af Post  

 Danmarks virksomhed, som ikke er omfattet af en eneret eller underlagt en  

 befordringspligt.
 Stk. 5. Lov om offentlighed i forvaltningen, forvaltningsloven og  

 lov om Folketingets Ombudsmand gælder ikke for den virksomhed, der udøves af  

 Post Danmark.
 Stk.6. Sagsakter vedrørende omdannelse af Postvæsenet til Post  

 Danmark er undtaget fra aktindsigt efter lov om offentlighed i forvaltningen.
 § 12. Post Danmark kan efter trafikministerens godkendelse oprette  

 en landsdækkende modtagerdatabase over postmodtagere.
 Stk. 2. Til brug ved ajourføringen af modtagerdatabasen kan  

 indhentes relevante oplysninger i elektronisk form fra andre offentlige  

 registre.
 Stk. 3. Lov om offentlige myndigheders registre finder iøvrigt  

 anvendelse for modtagerdatabasens nærmere oprettelse og drift.
Kapitel 3 Tilsyn og straf § 13. Trafikministeren fører tilsyn med, at Post Danmark  

 overholder denne lov, jf. dog § 8, stk. 1, § 11, stk. 4, og § 12, stk. 3.
 Stk. 2. Post Danmark skal på begæring stille enhver oplysning om  

 sin virksomhed til rådighed for trafikministeren.
§ 14. Overtrædelse af de i § 5, stk. 1, nævnte bestemmelser i  

 aktieselskabslovens 1) § 53, stk. 1, om bestyrelsesmedlemmers og direktionsmedlemmers pligt  

 til at give meddelelse til bestyrelsen om deres beholdning, erhvervelse eller  

 afhændelse af aktier og anparter inden for samme koncern, 2) § 53, stk. 3, om forbud mod deltagelse i spekulationsforretninger  

 vedrørende aktier og anparter i selskaber indenfor samme koncern, 3) § 54 om ledelsen af selskabets anliggender, 4) § 55 om pligten for bestyrelsen i et moderselskab til at underrette et  

 datterselskabs bestyrelse, når et koncernforhold er etableret, og 5) § 56, stk. 2, om formandens pligt til at indkalde til bestyrelsesmøder  

 samt direktørers ret til at være til stede under bestyrelsesmøde, straffes med bøde, medmindre strengere straf er forskyldt efter den øvrige  

 lovgivning.
 Stk. 2. Medmindre strengere straf er forskyldt efter den øvrige  

 lovgivning straffes med bøde bestyrelsesmedlemmer, direktører, vurderingsmænd  

 og revisorer samt deres suppleanter, såfremt de ubeføjet røber, hvad de under  

 udøvelsen af deres hverv for Post Danmark har fået kundskab om.
Kapitel 4 Ikrafttræden og overgangsbestemmelser § 15. Loven træder ikraft dagen efter bekendtgørelse i Lovtidende.  

 Samtidig hermed ophæves lov nr. 307 af 10. juni 1976 om styrelsen af Post- og  

 Telegrafvæsenet.
 Stk. 2. Lovens § 4, stk. 1, § 6, stk. 1, og § 8 har virkning fra  

 1. januar 1995.
 Stk. 3. Trafikministeren fastsætter tidspunktet for ikrafttræden  

 af § 10.
 § 16. Medarbejdernes valg af medlemmer til bestyrelsen, jf. § 4,  

 stk. 3, skal finde sted inden 1. juli 1995.
 Stk. 2. Bestemmelsen i aktieselskabslovens § 49, stk. 7, om, at de  

 bestyrelsesmedlemmer, der vælges af medarbejderne, udpeges blandt de  

 medarbejdere, der i hele sidste år før valget har været ansat i selskabet,  

 finder ikke anvendelse ved valg efter stk. 1.
 Stk. 3. Indtil valg kan finde sted efter stk. 1, udpeger  

 ministeren efter indstilling fra medarbejderorganisationerne 3  

 medarbejderrepræsentanter til bestyrelsen.
Bemærkninger til lovforslaget Almindelige bemærkninger Regeringen, Venstre og Det Konsertive Folkeparti er med tilslutning fra  

 Socialistisk Folkeparti enige om at ændre Postvæsenets konkurrencemæssige  

 situation ved at omdanne statsvirksomheden til en selvstændig offentlig  

 virksomhed på særlige vilkår.
Enigheden mellem regeringen og de nævnte  

 partier er udtrykt i en politisk aftale af den 21. november 1994. Aftalen  

 vedlægges som bilag til dette lovforslag.
Aftalen indebærer en ændring af  

 Postvæsenets konkurrencemæssige situation ved at omdanne statsvirksomheden  

 til en selvstændig offentlig virksomhed på særlige vilkår.
 Hensigten med nærværende lovforslag er i forlængelse af den ovenfor  

 anførte aftale at fastlægge de lovgivningsmæssige rammer for Postvæsenets  

 omdannelse til en selvstændig offentlig virksomhed ved navn »Post  

 Danmark«.
Postvæsenets fremtidige organisation har gennem længere tid været genstand  

 for overvejelser.
Det skyldes, at behovet for at ændre Postvæsenets  

 organisatoriske status trænger sig stadig stærkere på, såvel af  

 konkurrencemæssige grunde som af regulatoriske grunde.
 Lovforslaget skal ses i sammenhæng med Forslag til Lov om postvirksomhed  

 og skal desuden ses i lyset af EU's grønbog og Rådets resolution af 7.  

 februar 1994 om udvikling af EU's posttjenester, og de tilpasninger af den  

 danske lovgivning, som udmøntningen af EU-reguleringen må forventes at  

 nødvendiggøre, specielt hvad angår et forventet krav om adskillelse af  

 myndigheds- og driftsopgaver.
A.
De gældende regler Det nuværende lovgrundlag for Postvæsenet organisation er lov af 10. juni  

 1976 om styrelsen af Post- og Telegrafvæsenet (FT 1975-76: 4969, 6352; A  

 3043) samt cirkulære nr . 92 af 10. juni 1991 om Post- og Telegrafvæsenets  

 organisation.
Postvæsenets opgaver er nærmere defineret i postloven, jf.  

 lovbekendtgørelse nr. 356 af 25. maj 1989, som er ændret ved lov nr. 323 af  

 31. maj 1991, samt bekendtgørelse nr. 10 af 5. januar 1989 om benyttelse af  

 Postvæsenet.
Det følger af lov om styrelsen af Post- og Telegrafvæsenet, at Postvæsenet  

 styres af en generaldirektør, der har den øverste ledelse såvel med hensyn  

 til driften som med hensyn til forberedelse og gennemførelse af nye anlæg.  

 Det følger endvidere af loven, at generaldirektøren som departementschef står  

 umiddelbart under trafikministeren.
Generaldirektoratet, hvorunder  

 Postvæsenet hører, indgår således som et departement i et almindeligt  

 underordnelsesforhold set i forhold til trafikministeren.
Postvæsenet drives i dag som en statsvirksomhed og opgør derfor sit  

 regnskab efter lov om statens regnskabsvæsen.
Postvæsenet er iøvrigt omfattet  

 af det offentligretlige reglesæt, der gælder for statslige  

 forvaltningsenheder.
Med hensyn til omfanget af Postvæsenets opgaver fremgår det af postlovens  

 § 1, at Postvæsenet har befordringspligt på en række ydelser.
Der tilkommer  

 envidere Postvæsenet en eneret på besørgelse af adresserede breve, jf.  

 postlovens kapitel 2. Befordringspligten og eneretten er nærmere afgrænset i  

 bekendtgørelse om benyttelse af Postvæsenet.
Der henvises iøvrigt til  

 bemærkningerne til Forslag til Lov om postvirksomhed.
 Postvæsenet er, jf. postlovens § 2, mod betaling forpligtet til med eneret  

 for GiroBank A/S at stille de til enhver tid værende posthuse, herunder faste  

 anlæg og løsøre, samt tilknyttet personale til rådighed for udførelsen af  

 finansielle serviceydelser.
 Herudover kan Postvæsenet, efter ministeren bestemmelse, påtage sig andre  

 opgaver, der kan indgå som et naturligt led i Postvæsenets virksomhed, jf.  

 postlovens § 3.
B.
Baggrunden for aftalen om etablering af Post Danmark Kravene til Postvæsenet er i de senere år skærpet betragteligt.  

 Postvæsenet møder en stigende og stadig skarpere konkurrence på næsten alle  

 områder af sin virksomhed.
 Stigende konkurrence, ny teknologi og ændrede forbrugsmønstre har skabt  

 behov for at undersøge alternative organisationsformer til den nuværende  

 statsvirksomhedsmodel.
Den skærpede konkurrence mærkes i alle højt udviklede lande, og  

 udfordringen tages op på forskellig vis.
Nogle lande etablerer meget  

 selvstændige statsvirksomheder, mens andre lande etablerer aktieselskaber.
Postvæsenet står således overfor en række udfordringer, som gør det  

 påkrævet at ændre den fremtidige organisatoriske status.
Der er særligt to  

 hovedovervejelser:
Postvæsenet har brug for at kunne handle mere kommercielt, end den  

 nuværende statsvirksomhedsmodel muliggør.
Postvæsenet opererer i dag på et  

 marked, hvor der er fuld konkurrence, et marked, hvor der er konkurrence, men  

 hvor Postvæsenet samtidig har befordringspligt (pakke- og bladområdet) og et  

 marked, hvor Postvæsenet har eneret.
Omkring 40 pct. af Postvæsenets  

 indtægter, skabes i dag på markeder, hvor der er konkurrence.
Denne  

 procentsats vil blive forøget de kommende år.
Selv på eneretsområdet er Postvæsenet udsat for voksende konkurrence.
Det  

 skyldes bl.a. fremkomsten af nye former for elektronisk kommunikation, hvor  

 man må forvente, at nye elektroniske kommunikationsmidler vil tage stadig  

 større markedsandele fra brevene, da de i en række sammenhænge er hurtigere,  

 mere fleksible og billigere.
På lidt længere sigt vil EDI (elektronisk  

 dokumentoverførsel) og elektronisk post via netværk, datanet og  

 satellitsystemer skabe nye muligheder for kommunikation, der nødvendiggør  

 betydelige ændringer i Postvæsenets produktudbud, således at virksomheden til  

 stadighed fremstår som en moderne og tidssvarende kommunikations- og  

 distributionsvirksomhed, til gavn for borgere og erhvervsliv.
Efter den gældende postlov er der begrænsninger i Postvæsenets mulighed  

 for at indføre nye tjenester samt at tilpasse henholdsvis udvide eksisterende  

 tjenester med nye tillægstjenester.
Postloven giver hjemmel til, at  

 Postvæsenet kan indføre nye tjenester, der kan indgå som »et naturligt  

 led i Postvæsenets virksomhed«, men der er set eksempler på, at der er  

 opstået langvarige drøftelser om Postvæsenet adgang til i praksis at gøre  

 brug af denne hjemmel.
Disse drøftelser har uundgåeligt virket forsinkende på  

 indførelsen af nye tjenester til skade for virksomhedens konkurrenceevne.
 Det vil fremover være af afgørende betydning for Postvæsenets  

 konkurrenceevne, at Postvæsenet gives de friheder, der er nødvendige for at  

 kunne begå sig i konkurrencen med inden- og udenlandske postvirksomheder,  

 både hvad angår den styringsmæssige, økonomiske og opgavemæssige side.
Kundernes behov for kommunikationsydelser vil, som tidligere nævnt, ændre  

 karakter, bl.a. som følge af teknologiske forandringer.
For at Postvæsenet  

 også fremover kan udbyde tidssvarende kommunikationsydelser, er der behov  

 for, at virksomheden uden forsinkelse kan udvide og forny sit  

 produktsortiment, primært ved nye aktivitetsområder.
Postvæsenet har brug for  

 hurtigt at kunne omstille sig og reagere på markedssignalerne.
 Postvæsenet skal desuden, for at kunne begå sig i konkurrencen med  

 multinationale virksomheder med solidt kapitalgrundlag og stor kommerciel og  

 teknologisk opfindsomhed, have mulighed for at kunne indgå forpligtende  

 samarbejde med andre inden- og udenlandske virksomheder, erhverve aktier,  

 oprette datterselskaber m.m.
Det er også af afgørende betydning for Postvæsenet, at virksomheden bliver  

 adskilt fra staten.
Postvæsenet har behov for at blive løsnet fra det  

 statslige bevillingssystem, således at virksomheden kan følge de  

 regnskabsregler, der gælder på det private område.
Herved gives virksomheden  

 de nødvendige frihedsgrader til at langtidsplanlægge og at investere, når det  

 er lønsomt.
Desuden vil det, når virksomheden opgør sit regnskab efter  

 årsregnskabsloven, i langt højere grad være muligt at sammenligne  

 virksomhedens regnskaber med konkurrenternes regnskaber, hvilket  

 konkurrenterne har efterlyst gennem flere år.
Eftersom Postvæsenet skal kunne handle mere kommercielt, bør Postvæsenet  

 også påtage sig en egenrisiko.
Virksomheden skal således selv hæfte for lån  

 og andre forpligtelser, både af hensyn til skatteborgerne og af hensyn til  

 ligestilling med konkurrenterne.
Det er endvidere vigtigt for virksomheden, at den får mulighed for i langt  

 højere grad end hidtil at styre lønudgifterne i virksomheden.
Lønudgifterne  

 udgør idag hovedparten af Postvæsenets driftsudgifter.
 Et andet hensyn, der bør tages i forbindelse med en omdannelse af  

 Postvæsenet, er hensynet til det forventede krav, der med baggrund i  

 grønbogen om udvikling i posttjenester, forventes at komme fra EU om  

 adskillelse af myndigheds- og driftsopgaver.
Der er ved den indgåede aftale om omdannelse og modernisering af  

 Postvæsenet opnået enighed om, at Postvæsenet omdannes til en selvstændig  

 offentlig virksomhed, hvis formue er adskilt fra statsformuen.
Virksomheden  

 får navnet Post Danmark.
Virksomheden ledes af en bestyrelse, der udpeges af  

 trafikministeren.
Trafikministeren udøver, som repræsentant for staten, de  

 ejerbeføjelser, der normalt tilkommer et aktieselskabs generalforsamling, jf.  

 bestemmelserne i lov om aktieselskaber og lov om visse selskabers aflæggelse  

 af årsregnskab m.v.
Ministeren fastsætter efter indstilling fra bestyrelsen  

 vedtægter for Post Danmark.
Post Danmark vil ledelsesmæssigt og regnskabsmæssigt blive sidestillet med  

 et aktieselskab.
Virksomheden skal aflevere et årligt udbytte til staten.  

 Virksomheden vil med sikkerhed i egen formue være beføjet til at optage lån,  

 inden for en i vedtægterne nærmere fastsat låneramme.
Virksomheden skal,  

 inden for den i nærværende lovforslag beskrevne formålsbestemmelse, drive  

 virksomhed på forretningsmæssigt grundlag.
 Post Danmark fastlægger, indenfor rammer godkendt af Finansministeriet,  

 selv løn- og ansættelsesvilkårene for ansatte i Post Danmark, herunder en  

 kollektiv virksomhedsoverenskomst for Post Danmark.
For at give Post Danmark og konkurrenterne ens vilkår, bliver Post Danmark  

 som udgangspunkt omfattet af skattelovgivningens almindelige regler.
Dette  

 indebærer, at Post Danmark bliver skattepligtig efter selskabsskattelovens  

 bestemmelser.
Dog tilfalder skatten af Post Danmarks virksomhed alene staten.  

 Dette forudsætter ændring af selskabsskatteloven m.v.
Skatteministeren vil  

 snarest muligt fremsætte de fornødne forslag til ændring af  

 selskabsskatteloven m.v., således at skattepligten efter selskabsskatteloven  

 indtræder samtidig med, at loven har virkning for Post Danmark.
Post Danmark  

 vil tillige skulle betale registreringsafgift og ejendomsskat samt vil skulle  

 tegne de nødvendige lovpligtige forsikringer.
Post Danmark vil efter virksomhedens karakter antagelig falde uden for  

 lovgivningen om statens byggeri.
Post Danmark kan med henblik på  

 vedligeholdelse af bygninger samt gennemførelse af nyt byggeri og byggesager  

 iøvrigt, ansætte den nødvendige faglige arbejdskraft, som, mod betaling og  

 under overholdelse af konkurrenceretlige grundsætninger, kan udføre  

 tilsvarende opgaver for andre end Post Danmark, svarende til Postvæsenets  

 hidtidige praksis for så vidt angår den selvstændige byggeadministration.
Ministeren tildeler, jf. lovforslagets § 2 og Forslag til Lov om  

 postvirksomhed § 10, virksomheden koncession til udnyttelse af statens eneret  

 til befordring af adresserede breve inden for en af ministeren nærmere  

 fastsat vægtgrænse, der påtænkes fastsat til 250 gram.
Tillige vil eneretten  

 blive afgrænset af en prisgrænse.
Der henvises til Forslag til Lov om  

 postvirksomhed § 3, stk. 6. Samtidig hermed overtager virksomheden statens  

 befordringspligt til de i samme lovforslags § 2 definerede forsendelser.  

 Befordringspligt og eneret er således uløseligt knyttet sammen.
Der vil i  

 tilknytning til koncessionen blive fastsat forskellige vilkår, som  

 virksomheden skal opfylde, herunder regnskabsmæssige krav, der bl.a. skal  

 sikre, at det fornødne datagrundlag er til stede, således at det kan vurderes  

 om reglerne for lige konkurrencevilkår er overholdt (forbud mod  

 konkurrenceforvridende krydssubsidiering). Der henvises iøvrigt til  

 bemærkningerne til § 10 og § 11 i Forslaget til Lov om postvirksomhed, og til  

 § 11, stk. 4 i dette lovforslag, hvoraf det fremgår, at Post Danmark på det  

 rene konkurrenceområde vil være omfattet af konkurrencelovgivningens  

 almindelige regler.
C.
EU-grønbogen om udvikling af det indre marked for posttjenester Den 11. juni 1992 offentliggjorde EU-kommissionen en grønbog om udvikling  

 af det indre marked for posttjenester.
Denne grønbog er foreløbig mundet ud i  

 en Rådsresolution af 7. februar 1994 om udvikling af Fællesskabets  

 posttjenester.
I resolutionen er bl.a. angivet, at adskillelse mellem  

 myndighedsfunktion og de driftsmæssige opgaver skal sikres i alle  

 medlemsstater.
 Dette forventede krav fra EU er søgt opfyldt i nærværende lovforslag.
D.
Lovforslagets indhold Post Danmarks formål og opgaver beskrives, idet det fremgår, at Post  

 Danmark har til formål at drive postvirksomhed.
Det er endvidere fastsat, at  

 Post Danmark kan oprette datterselskaber, erhverve ejerandele i andre  

 virksomheder og selskaber, indgå samarbejdsaftaler o.lign., og at  

 virksomheden skal drives på forretningsmæssigt grundlag.
Post Danmark  

 meddeles koncession på statens eneret og befordringspligt, jf. også  

 bestemmelserne i § 10 og § 11 i Forslag til Lov om postvirksomhed, og det  

 fremgår, at Post Danmarks forpligtelser i forhold til GiroBank A/S består  

 uændret.
Post Danmark etableres som en selvstændig offentlig virksomhed, hvor  

 trafikministeren udpeger bestyrelsen.
Forholdet imellem minister og  

 bestyrelse fastlægges bl.a. ved, at kapitlerne i aktieselskabsloven  

 vedrørende ledelse overføres på Post Danmark.
Desuden fastslås i lovforslaget  

 Post Danmarks overtagelse af Postvæsenets aktiver og passiver og hvorledes  

 overdragelsen finansieres. Årsregnskabslovens regler finder anvendelse for  

 Post Danmark.
Det fremgår, at Post Danmark er beføjet til at optage lån med  

 sikkerhed i egen formue, og at Post Danmark, der ikke længere vil være  

 omfattet af statens selvforsikring, er forpligtet til at tegne nødvendige  

 lovpligtige forsikringer.
Ministeren fastsætter efter drøftelse med Erhvervs-  

 og Selskabsstyrelsen nærmere regler vedrørende Post Danmarks anmeldelse og  

 indsendelse af oplysninger til styrelsen.
Post Danmark vil på områder, hvor  

 der er fuld konkurrence, være omfattet af konkurrencelovens § 11-14. Samtidig  

 undtages Post Danmarks virksomhed fra lov om offentlighed i forvaltningen,  

 forvaltningslov og lov om Folketingets Ombudsmand.
Post Danmark får endvidere  

 hjemmel til at oprette en landsdækkende modtagerdatabase over postmodtagere.  

 Trafikministeren fører tilsyn med, at Post Danmark overholder loven.
Tilsynet  

 med de fra andre love overførte bestemmelser føres dog af de efter den  

 pågældende lovgivning kompetente myndigheder.
Loven træder i kraft dagen  

 efter offentliggørelse i Lovtidende, idet visse af lovens bestemmelser får  

 virkning fra 1. januar 1995.
E.
Høring Lovforslaget har været sendt til høring hos følgende: Erhvervsministeriet,  

 Skatteministeriet, Justitsministeriet, Økonomiministeriet, Boligministeriet,  

 Statsministeriet, Finansministeriet, Indenrigsministeriet, Miljø- og  

 Energiministeriet, Arbejdsministeriet, Udenrigsministeriet, GiroBank A/S,  

 Rigsrevisionen og Postvæsenet.
F. Økonomiske og administrative konsekvenser De bevillingsmæssige konsekvenser af omlægningen vedrører finansåret 1994  

 og 1995.
Post Danmark overtager samtlige aktiver og passiver i Postvæsenet.
Som  

 kompensation for overførslen af de samlede aktiver i Postvæsenet modtager  

 staten fra Post Danmark som betaling for goodwill et kontant beløb på 2,6 mia  

 kr. senest den 1. juli 1995. Den resterende del af Postvæsenets nettoaktiver  

 indskydes af staten som ansvarlig egenkapital.
Der vil skulle udarbejdes en  

 revideret åbningsbalance vedrørende Post Danmarks etablering.
 Post Danmark kan påbegynde sin virksomhed på grundlag af en foreløbig  

 åbningsbalance, f.eks. pr. 1. januar 1995, selvom de eksakte åbningsværdier  

 m.v. først vil foreligge, når statsregnskabet for Postvæsenet for 1994 i  

 princippet er afsluttet (ca. 1. marts 1995), og åbningsbalancen kan foreligge  

 i en endelig og revideret form (ca. 1. april 1995).
Postvæsenets tilgodehavender hos staten vedrørende optjent  

 feriegodtgørelse og tilgodehavende frihed for 1994 ialt 580 mio kr. dækkes af  

 den af P & T optjente opsparing, og beløbet indgår derfor i likviditeten  

 for Post Danmark.
Resten af denne opsparing ialt ca. 800 mio kr. ultimo 1994  

 tilfalder staten.
Optjent feriegodtgørelse samt tilgodehavende frihed vil  

 fremover skulle afholdes af Post Danmark.
Post Danmark vil årligt skulle betale et udbytte til staten.
Det årlige  

 udbytte skal sikre staten et afkast af den indskudte kapital, der er  

 sammenlignelig med en aktieinvestering, når der tages hensyn til, at også  

 værditilvæksten tilfalder staten som ejer af virksomheden.
Udbyttet er ikke  

 skattemæssigt fradragsberettiget.
Det vil fremgå af vedtægterne for Post  

 Danmark, at beløbets størrelse på indstilling fra bestyrelsen, vil blive  

 fastlagt af trafikministeren efter drøftelse med finansministeren.
For 1995 opgøres Post Danmarks udbytte til staten under hensyn til de  

 særlige forhold i forbindelse med omdannelsen som 3 pct. af virksomhedens  

 egenkapital dog mindst en trediedel af overskuddet før skat.
For årene 1996  

 og 1997 opgøres virksomhedens udbytte til staten som 6 pct. af egenkapitalen  

 dog mindst en trediedel af overskuddet før skat.
 De statslige merindtægter i forbindelse med etablering af Post Danmark  

 udgør i alt i perioden 1995 - 1998 ca. 3.290 mill. kr.:
- Engangsprovenu på 2.600 mill. kr. ved etablering af Post Danmark - Selskabsskat og lønsumsafgift i perioden 1995 - 1998 giver i alt ca. 690  

 mill. kr.
 De statslige merudgifter i perioden 1995 - 1998 udgør i alt ca. 4.368  

 mill. kr.:
 - Tabt nettotal på -4.633,6 mill. kr. med fradrag af løbende udbytte, der  

 i perioden 1995 - 1998 er anslået til at give i alt ca. 482 mill. kr.
 - Overførsel af nettoaktiver bogført på statsregnskabet på ca. -217 mill.  

 kr.
 Hertil kommer statslige udgifter på 580 mill. kr. i 1994 som betaling for,  

 at Post Danmark overtager statens forpligtelser vedr. feriepenge og  

 tilgodehavende frihed for 1994. Beløbet optages på forslag til  

 tillægsbevillingslov (TB) for 1994 på § 28, Trafikministeriet, og der  

 redegøres for, at beløbet på 580 mill. kr. tages af P & T's opsparing.
Taksterne på eneretsområdet forudsættes reguleret med den procentvise  

 udvikling i bruttoprisindekset (forbrugerprisindekset) med fradrag af 1  

 procentpoint.
Opgørelsen heraf tager udgangspunkt i den seneste  

 takstforhøjelse for brevporto i 1992. På grundlag af de i dag foreliggende  

 opgørelser forventes den næste takstforhøjelse på brevområdet tidligst at  

 finde sted i 1998. På bladområdet forudsættes taksterne som hidtil reguleret  

 med, hvad der svarer til den almindelige pris- og lønudvikling (efter  

 forbrugerprisindekset), efter godkendelse af trafikministeren.
Lovforslagets gennemførelse vil få den administrative konsekvens, at  

 Generaldirektoratet for P & T nedlægges.
De departementale og myndigheds-  

 mæssige opgaver på postområdet overføres til Trafikministeriet.
G.
Miljømæssige konsekvenser Forslaget har ingen miljømæssige konsekvenser.
H.
Erhvervsøkonomiske konsekvenser Forslaget forventes at have positive erhvervsøkonomiske konsekvenser, idet  

 det vil muliggøre en hurtigere tilpasning til erhvervslivets efterspørgsel  

 efter nye eller ændrede posttjenester.
Bemærkninger til de enkelte bestemmelser Til § 1 Til stk. 1 Formålsbestemmelsen er udvidet i forhold til den eksisterende postlov.
De  

 serviceydelser og produkter, som Postvæsenet beskæftiger sig med i dag vil  

 således umiddelbart være omfattet.
 Bestemmelsen er udvidet for at sikre, at Post Danmark opnår en sådan grad  

 af kommerciel bevægelsesfrihed, at virksomhedens ledelse har mulighed for at  

 iværksætte de forretningsmæssige initiativer, der måtte være nødvendige for  

 at kunne opfylde kundernes behov og for at kunne begå sig i konkurrencen på  

 distributions- og kommunikationsmarkedet.
For at understøtte det landsdækkende posthusnet, vil Post Danmark  

 endvidere få adgang til at indføre andre tjenester, som efterspørges af  

 kunderne, og som kan udbydes via posthusnettet enten af Post Danmark selv,  

 eller i samarbejde med andre.
Det nuværende samarbejde med GiroBank  

 videreføres.
 Bestemmelsen giver ikke Post Danmark adgang til at ændre karakter fra at  

 være en postvirksomhed til en anden type virksomhed, jf. definitionen i § 1 i  

 Forslag til Lov om postvirksomhed.
Det vil være et krav, at indførelsen af nye tjenester ikke fører til, at  

 der sker konkurrenceforvridende krydssubsidiering fra eneretsområdet til  

 konkurrenceområdet.
Der henvises iøvrigt til bemærkningerne til § 8, stk. 1,  

 og stk. 4, samt bemærkningerne til forslag til lov om postvirksomhed § 11,  

 nr. 5.
Til stk. 2 Henvisningen til stk. 1 understreger, at Post Danmark ved de i stk. 2  

 nævnte tiltag, skal holde sig formålsbestemmelsen for øje.
Post Danmark kan  

 oprette datterselskaber på et privatretligt grundlag.
Post Danmark og Post Danmarks datterselskaber vil endvidere være beføjet  

 til at blive medejer af eller indgå joint-venture-aftaler med andre  

 virksomheder.
Post Danmark og Post Danmarks datterselskaber er også beføjet  

 til at benytte underentreprenører - herunder indgå aftaler om franchising.
 Da Post Danmark forventes at skulle gøre sig gældende i international  

 sammenhæng, er det en afgørende forudsætning, at der er mulighed for at indgå  

 i et gensidigt forpligtende samarbejde med andre virksomheder både i national  

 og i international sammenhæng.
Til § 2 En afgørende del af Post Danmarks virksomhed er knyttet til den  

 koncession, som trafikministeren meddeler virksomheden, jf. § 10 i Forslag  

 til Lov om postvirksomhed.
Koncessionen vil give Post Danmark ret til at udnytte statens eneret til  

 landsdækkende postbefordring af adresserede breve inden for en af ministeren  

 nærmere fastsat vægtgrænse, der påtænkes fastsat til 250 gram.
Tillige vil  

 eneretten blive afgrænset af en prisgrænse.
Post Danmark vil til gengæld  

 blive pålagt statens befordringspligt på adresserede breve samt andre  

 adresserede forsendelser med et ensartet, trykt indhold, der ikke er  

 emballeret, som f.eks. kataloger og brochurer op til 1 kg , dag- uge- og  

 månedsblade samt tidsskrifter til og med 500 gram, adresserede pakker til og  

 med 20 kg.
Eneret og befordringspligt er således uløseligt knyttet sammen.
 I koncessionen er der desuden fastsat andre vilkår for overtagelse af  

 eneretten, bl.a. for så vidt angår overholdelse af regnskabsmæssige- og  

 konkurrencemæssige forhold.
 Der henvises iøvrigt til bemærkningerne til § 10 og § 11 i Forslag til Lov  

 om postvirksomhed.
Til § 3 Til stk.1.
Bestemmelsen svarer til den tidligere postlov § 2, stk. 1 og  

 korresponderer med § 6, stk. 1 i lov om GiroBank.
GiroBanks rettigheder og  

 forpligtelser efter lov om GiroBank berøres ikke af dette lovforslag.
Den nuværende kommercielt baserede samarbejdsaftale mellem Postvæsenet og  

 GiroBank, der er gældende indtil 31.12.1997 om den fælles benyttelse af  

 posthusnettet videreføres.
Post Danmark vil kunne indgå aftale med GiroBank  

 A/S om ændringer og udbygning af samarbejdsaftalen, herunder aftaler der  

 rækker ud over den nuværende aftaleperiodes længde.
Til stk. 2 Bestemmelsen er ændret i.f.h.t den gældende postlov, idet  

 »undtagelsesvis« er udgået og der er tilføjet »og i  

 overensstemmelse med formålet i § 1, stk. 1«.
Dette skyldes, at Post  

 Danmark ikke bør være begrænset med hensyn til indførelse af finansielle  

 serviceydelser, når det sker efter aftale med GiroBank og i overensstemmelse  

 med formålsbestemmelsen i § 1, stk. 1.
 Udøvelsen af denne bestemmelse sker under respekt af forsikrings- og  

 banklovgivningen, og de godkendelsesordninger, der er fastlagt heri.  

 Bestemmelsen skal således ikke ses som en særlig hjemmel for Post Danmark til  

 at drive selvstændig bank- eller forsikringsvirksomhed.
 Bestemmelsen korresponderer med § 6, stk. 2 i lov om GiroBank.
Til stk. 3 Bestemmelsens 2. pkt. er ændret i forhold til den gældende postlovs § 2,  

 stk. 3, idet sidste pkt. om, at betalingen skal give Postvæsenet dækning for  

 omkostningerne forbundet med ydelsernes levering samt en rimelig fortjeneste  

 er udgået.
At forholdet til GiroBank er fuldt ud forretningsmæssigt fremgår  

 af § 1, stk. 3. Det er ikke hermed hensigten umiddelbart at ændre ved den  

 betalingsordning, der i dag er aftalt mellem Postvæsenet og GiroBank for så  

 vidt angår almindelige ind- og udbetalinger.
Samarbejdet mellem Postvæsenet og GiroBank er allerede kommercielt  

 baseret.
I dag skal betalingen fra GiroBank give Postvæsenet dækning for  

 omkostningerne forbundet med ydelsernes levering samt en rimelig fortjeneste.  

 Grundet formuleringen i § 1, stk. 3, om, at Post Danmark drives på  

 forretningsmæssigt grundlag, kan afregningsmåden fremover indrettes efter,  

 hvad der af parterne må anses for mest hensigtsmæssigt i forhold til de  

 udførte forretninger.
Post Danmark vil f.eks. være berettiget til at udføre  

 bankforretninger for GiroBank efter aftale om provisionsbetaling.
Post  

 Danmark vil på denne måde få et mere forretningsmæssigt forhold til de  

 forretninger, der udføres for GiroBank, fremfor alene at være baseret på et  

 meget forenklet forretningsprincip, jf. ovenfor (dækning af omkostningerne  

 samt en rimelig fortjeneste). Det er ikke tanken, at Post Danmark skal drive  

 egentlig bankvirksomhed, og hæfte for udlån, kautionere eller lignende, jf.  

 også de tidligere bemærkninger herom.
Den hidtil gældende samarbejdsaftale mellem GiroBank og Postvæsenet vil  

 fortsætte uændret, idet Post Danmark indtræder i stedet for Postvæsenet.  

 Aftalens bestemmelser om etablering af voldgift i tilfælde af retstvister  

 mellem parterne vedrørende fortolkning af aftalens bestemmelser vil fortsat  

 være gældende.
Ministerens tilsyn efter § 13, stk. 1, vil ikke ændre på disse  

 forhold.
Til stk. 4 Bestemmelsen svarer til den gældende bestemmelse i postlovens § 12, stk.  

 3.
Til stk. 5 Bestemmelsen svarer til den gældende bestemmelse i postlovens § 12, stk.  

 3.
Til stk. 6 Bestemmelsen er præciseret i forhold til den gældende bestemmelse i  

 postlovens § 12, stk. 3, idet der nu udtrykkeligt er anført, at trediemand,  

 som Post Danmark har indgået aftale med om udførelse af finansielle  

 tjenesteydelser, også er omfattet af tavshedspligten.
 Overtrædelse af tavshedspligten i stk. 4, 5 og 6 er straffebelagt i  

 straffelovens kapitel 16 om forbrydelser i offentlig tjeneste eller hverv  

 m.v.
Til § 4 Til stk. 1 Bestemmelsen fastslår, at Post Danmark etableres som en selvstændig  

 offentlig virksomhed ledet af en bestyrelse.
Hermed forventes et kommende  

 krav fra EU om adskillelse af myndigheds- og driftsopgaver opfyldt.
Det er  

 desuden hensigten med etableringen, at Post Danmark skal agere selvstændigt  

 inden for de i lovgivningen, koncessionen og vedtægterne fastlagte rammer.  

 Herved får Post Danmark mulighed for at planlægge virksomhedens udvikling på  

 lang sigt samt at drive virksomheden efter forretningsmæssige principper.
Det følger af Post Danmarks etablering som en selvstændig offentlig  

 virksomhed, at Post Danmark i retlig henseende bliver en fuldgyldig juridisk  

 person.
Af andre særlige offentlige enheder, der har selvstændig juridisk  

 status, kan nævnes Kongeriget Danmarks Hypotekbank og Finansforvaltning,  

 Københavns Havn og Danmarks Nationalbank.
Post Danmark vil som en juridisk  

 enhed kunne optræde selvstændigt i ethvert retsforhold - under respekt af de  

 i lovgivningen og koncessionen fastsatte begrænsninger og inden for de  

 rammer, der vil fremgå af vedtægterne for Post Danmark.
Til stk. 2 og stk. 3 Antallet af bestyrelsesmedlemmer er fastsat til 9, hvoraf ministeren  

 udpeger 6 medlemmer og medarbejderne 3 medlemmer.
Ministeren udpeger  

 bestyrelsesmedlemmerne ud fra samfunds-, bruger- og erhvervsmæssige hensyn,  

 herunder personer med internationale og kommercielle forudsætninger.  

 Trafikministeriet og Finansministeriet er hver repræsenteret med et medlem.
Ministerens udpegning af bestyrelsesmedlemmer gælder for 2 år.
Ministeren  

 kan til enhver tid afsætte de af ham udpegede medlemmer.
Det siger sig selv,  

 at en afsættelse må have undtagelsens karakter.
Det vil følge af vedtægterne,  

 at bestyrelsesmedlemmerne kan genudpeges.
Medarbejderrepræsentanterne vælges efter reglerne i lov om aktieselskaber  

 (aktieselskabsloven), der fastslår en valgperiode på 4 år.
Dette svarer til  

 det, der er foreskrevet i lov om Københavns Havn, hvor aktieselskabslovens  

 regler ligeledes er anvendt ved valget af medarbejderrepræsentanter.  

 Aktieselskabslovens bestemmelse i § 49, stk. 7, om, at  

 medarbejderrepræsentanterne kun kan vælges blandt de medarbejdere, der i hele  

 sidste år har været ansat i selskabet fraviges, jf. overgangsbestemmelsen i §  

 16, stk. 2. Endvidere fraviges jf. § 4, stk. 3, 1. pkt., og § 16, stk. 1,  

 tidskravet i aktieselskabslovens § 49, stk. 2, der fastslår, at medarbejderne  

 først har krav på valg af medarbejderrepræsentanter efter 3 år.
I en  

 overgangsperiode indtil valg har fundet sted - og højest indtil 1. juli 1995,  

 vil ministeren udpege medarbejderrepræsentanterne til bestyrelsen efter  

 indstilling fra medarbejderorganisationerne, jf. overgangsbestemmelsen i §  

 16, stk. 3. Dette skyldes, at der vil gå nogen tid førend valg af  

 medarbejderrepræsentanter er praktisk muligt.
Til stk. 4 Ved sager af »væsentlig betydning« kan nævnes sager, som må  

 formodes at have en væsentlig økonomisk eller politisk interesse, herunder  

 sager, som kan medføre væsentlige samfundsmæssige eller samfundsøkonomiske  

 virkninger.
Til § 5 Til stk. 1 Bestemmelserne fra aktieselskabslovens kapitel 9 om ledelse finder  

 anvendelse - med de undtagelser, tilføjelser og præciseringer, der følger af  

 nærværende lov eller vedtægterne.
Aktieselskabslovens kapitel 9 er overført  

 på ledelsen af Post Danmark under hensyn til, at Post Danmark i stort omfang  

 vil være underkastet de samme vilkår (opgavemæssigt, regnskabsmæssigt,  

 lånemæssigt og skattemæssigt), som normalt gælder for private virksomheder,  

 der drives i aktieselskabsform.
Ledelsen får herved tilnærmelsesvis de samme  

 relationer til ejeren, som ledelsen i en større privat virksomhed normalt  

 har, og ledelsen får endvidere mulighed for at benytte de samme  

 styringsinstrumenter ved den daglige drift af virksomheden, som større  

 private virksomheder normalt anvender.
Aktieselskabslovens kapitel 16 (erstatning) er overført på ledelsen af  

 virksomheden, og de relevante straffebestemmelser fra aktieselskabsloven er  

 også overført, jf. lovforslagets § 14, stk. 2 og stk. 3, fordi ledelsen  

 herved i stort omfang vil være underkastet de ansvarsregler, der normalt  

 gælder for ledelsen i private virksomheder.
De overførte ansvars- og  

 strafferegler i årsregnskabsloven finder også anvendelse, jf. lovforslagets §  

 8, stk. 1. Herudover gælder borgerlig straffelov.
Bestemmelserne om børsnoterede selskaber i aktieselskabslovens kapitel 9,  

 § 51, stk. 3, om forbud mod arbejdende bestyrelsesformand, og § 56, stk. 5,  

 om minimumskrav til bestyrelsens forretningsorden, er også overført på  

 virksomheden.
Disse bestemmelser er bl.a. overført fordi de svarer til de  

 bestemmelser, som forventes at komme til at gælde for statslige  

 aktieselskaber, jf. det forslag til ændring af aktieselskabslov og  

 årsregnskabslov, der for tiden er under udarbejdelse.
Til stk. 2 Der forekommer i de overførte bestemmelser fra aktieselskabsloven udtryk,  

 som ikke umiddelbart giver mening, når de anvendes på en selvstændig  

 offentlig virksomhed.
Derfor er der i lovteksten indført nærmere  

 forklaringer.
Til stk. 3 Ministeren fastsætter efter indstilling fra bestyrelsen vedtægter for Post  

 Danmark.
Ministeren kan - efter forudgående drøftelse med bestyrelsen -  

 foretage ændringer i vedtægterne.
Det vil fremgå af vedtægterne, at  

 drøftelsen af vedtægtsændringer som det normale skal ske på det årlige  

 virksomhedsmøde eller eventuelt på et ekstraordinært virksomhedsmøde.
Dette  

 gælder tilsvarende for så vidt angår udpegning af bestyrelsesmedlemmer.
Vedtægterne udarbejdes som tidligere nævnt med udgangspunkt i  

 aktieselskabslovens krav til vedtægters indhold.
For overskuelighedens skyld  

 vil der i vedtægterne blive gentaget relevante bestemmelser både fra  

 aktieselskabslovens kapitel 9, fra årsregnskabsloven samt fra nærværende lov.  

 Vedtægterne skal iøvrigt ses som en præcisering og uddybning af ledelsens  

 rolle og ansvar, og skal betragtes som ministerens (på vegne af ejeren -  

 staten) instruks til bestyrelsen.
Til stk. 4 Ved afholdelse af virksomhedsmødet (generalforsamlingen) vil der blive  

 taget højde for årsregnskabslovens bestemmelser, således at tidsfrister,  

 godkendelseskompetence m.v. i forbindelse med den årlige regnskabsaflæggelse  

 overholdes.
Til § 6 Til stk. 1 Bestemmelsen fastslår, at Post Danmark overtager samtlige Postvæsenets  

 (statens) aktiver og passiver og indtræder i samtlige Postvæsenets  

 rettigheder og pligter.
Da Post Danmark etableres som en selvstændig juridisk  

 enhed og agerer uden statens økonomiske hæftelse eller garanti, er der tale  

 om et debitorskifte.
Samtlige Postvæsenets aktiver, det være sig fast ejendom, løsøre,  

 rettigheder, goodwill m.v., og samtlige Postvæsenets passiver og  

 forpligtelser af enhver art overtages af Post Danmark.
Post Danmark indtræder  

 således i alle Postvæsenets kontrakter og andre retsforhold.
Post Danmark  

 skal respektere alle vilkår i de af Postvæsenet indgåede kontrakter,  

 overenskomster, lejeaftaler m.v.
Der vil skulle udarbejdes en revideret åbningsbalance vedrørende Post  

 Danmarks etablering.
Post Danmark kan påbegynde sin virksomhed f.eks. pr. 1.  

 januar 1995, selvom de eksakte åbningsværdier m.v. først vil foreligge, når  

 statsregnskabet for Postvæsenet for 1994 i princippet er afsluttet (ca. 1.  

 marts 1995), og åbningsbalancen kan foreligge i en endelig og revideret form  

 (ca. 1. april 1995).
Til stk. 2 Efter stk. 2 kan Post Danmarks indtræden i alle rettigheder over  

 Postvæsenets faste ejendomme tinglyses på grundlag af denne lov og således  

 ske uden yderligere oprettelse af dokumenter.
Til stk. 3 Post Danmarks formue holdes adskilt fra statens formue.
Dette er en  

 afgørende forudsætning for, at Post Danmark kan agere som en selvstændig  

 juridisk enhed.
Post Danmarks formue vil i udgangspositionen bestå af de  

 nettoaktiver, som overdrages fra Postvæsenet, som statens indskud i Post  

 Danmark.
Til stk. 4 Formuleringen er medtaget i lovteksten for at understrege, at ministeren  

 ikke har instruktionsbeføjelse over for bestyrelsen, og derved ikke har  

 kompetence til at pålægge bestyrelsen at udføre eller undlade bestemte  

 handlinger.
De ovenfor nævnte betragtninger om ministerens manglende  

 instruktionsbeføjelse gør sig også gældende m.h.t Post Danmarks likviditets-  

 og aktivforvaltning.
Post Danmark kan således på linie med private  

 virksomheder vælge at opkøbe aktier, obligationer m.v. for at placere sin  

 formue på den mest hensigtsmæssige måde.
Placeringen sker under sædvanligt  

 bestyrelsesansvar, jf. aktieselskabslovens kapitel 16, hvorved tab på særlige  

 risikofyldte dispositioner kan medføre erstatningsansvar for  

 bestyrelsesmedlemmer og direktion.
 På det årlige virksomhedsmøde vil bestyrelsen, jf. vedtægterne, blandt  

 andet være forpligtet til at aflægge beretning om Post Danmarks drift i det  

 forløbne år, herunder orientere om forventede væsentlige tiltag af politisk  

 eller økonomisk interesse i det kommende år, samt orientere om bestyrelsens  

 forventninger til resultaterne for de kommende år.
 Ministeren kan stille spørgsmål og fremsætte forslag på virksomhedsmødet i  

 overensstemmelse med normale ejerbeføjelser.
Til stk. 5 Ved omdannelsen af Postvæsenet til Post Danmark fortsætter medarbejderne  

 deres ansættelsesforhold i Post Danmark med bevarelse af de for dem gældende  

 rettigheder og pligter.
 Ved forslaget præciseres, at tjenestemandslovgivningen finder anvendelse  

 for statstjenestemænd i Post Danmark.
Lovforslaget indebærer derfor ingen ændringer i de ca. 17.000  

 statstjenestemænds løn- og ansættelsesvilkår, idet de pågældende fortsat er  

 omfattet af tjenestemandsloven, tjenestemandspensionsloven og øvrig gældende  

 tjenestemandslovgivning.
Statstjenestemændenes adgang til naturligt  

 avancement forringes ikke ved etableringen af Post Danmark Til stk. 6 Trafikministeren kan bemyndige Post Danmark til at træffe de afgørelser,  

 der efter tjenestemandslovgivningen henhører under ministeren.
Dette gælder  

 dog ikke for så vidt angår behandlingen af sager om afsked efter  

 tjenestemandslovens § 26. Med hensyn til forholdet til forvaltningsloven og  

 offentlighedsloven m.v. henvises til bemærkningerne til § 11, stk. 5.
 Sager om kollektive tjenesteforseelser behandles i Tjenestemandsretten,  

 jf. tjenestemandslovens § 53. Reglen om lønforskrivning i tjenestemandslovens  

 § 57, hvorefter tjenestemænd kan give transport på løn til låneinstitutter,  

 gælder uændret for tjenestemænd i Post Danmark.
 Løn- og ansættelsesvilkår for statstjenestemænd i Post Danmark fastsættes  

 som for andre tjenestemænd i henhold til tjenestemandslovens §§ 45-47. Post  

 Danmark overtager Postvæsenets rettigheder og pligter i henhold til  

 lokalaftaler indgået med hjemmel i tjenestemandslovens § 45, stk. 2.
Til stk. 7 Det foreslås, at Post Danmark efter finansministerens nærmere bestemmelse  

 kan indgå aftaler om ansættelsesvilkår for tjenestemænd i Post Danmark.
Denne  

 bestemmelse indebærer, at finansministeren kan delegere kompetencen direkte  

 til Post Danmark.
Til stk. 8 Det forhold, at de ansatte tjenestemænd i Post Danmark er omfattet af  

 tjenestemandspensionslovgivningen, indebærer, at staten har  

 pensionsforpligtelsen overfor de pågældende tjenestemænd.
Efter tjenestemandslovens § 31, stk. 2, skal der forud for enhver uansøgt  

 afsked, indhentes udtalelse fra Finansministeriet om tjenestemandens krav på  

 pension.
Det gælder også ved afsked på grund af arbejdsmangel,  

 stillingsnedlæggelse el.lign., hvor statstjenestemænd har krav på  

 rådighedsløn eller ventepenge, jf. tjenestemandslovens § 32, og derefter  

 eventuelt en løbende pension.
I sådanne tilfælde skal hele udgiften til  

 rådighedsløn eller ventepenge afholdes af Post Danmark, mens staten betaler  

 den eventuelle efterfølgende pension.
 For de ansatte tjenestemænd skal Post Danmark løbende indbetale et  

 pensionsbidrag til staten, svarende til det bidrag, der med hjemmel i de  

 årlige finanslove betales af statsinstitutioner, og som for tiden er fastsat  

 til 15% af den pensionsgivende løn.
Retningslinier for administration på tjenestemandspensionsområdet vil  

 fortsat gælde for Post Danmark.
Sådanne retningslinier kan eventuelt  

 suppleres med de nødvendige tilpasninger, som følger af Finansministeriets  

 rolle som pensionsgiver for tjenestemænd i Post Danmark.
Til stk. 9 Det foreslås, at Post Danmark efter finansministerens nærmere bestemmelse  

 kan indgå kollektive overenskomster eller i øvrigt fastsætte løn- og andre  

 ansættelsesvilkår for ikke-tjenestemandsansatte i Post Danmark.
Bestemmelsen  

 tænkes navnlig anvendt således, at finansministeren efter drøftelse med Post  

 Danmarks ledelse og trafikministeren fastlægger de overordnede principper for  

 løn- og ansættelsesvilkårene, herunder rammerne for Post Danmarks  

 forhandlinger om indgåelse af en virksomhedsoverenskomst.
 Det vil i forlængelse heraf i vedtægterne for Post Danmark blive fastsat,  

 at virksomheden ikke kan indmeldes i en privat arbejdsgiverorganisation.
Til § 7 Til stk. 1 Post Danmark overtager Postvæsenets nuværende nettoaktiver.
I forbindelse med etableringen af Post Danmark på de her nævnte vilkår,  

 indbetaler virksomheden til staten et beløb på kontant 2,6 mia kr. senest den  

 1. juli 1995 som betaling for goodwill.
Den resterende del af Postvæsenets  

 nettoaktiver indskydes af staten som ansvarlig egenkapital.
Der er i denne  

 forbindelse taget hensyn til, at virksomheden i udgangspositionen får en  

 tilfredsstillende soliditet og driftsøkonomi.
 Værdien af den af staten indskudte egenkapital er foreløbig anslået til  

 2,7 mia.kr.. Postvæsenets nuværende aktiver er opgjort individuelt på  

 grundlag af en vurdering af aktivernes handelsværdi under hensyntagen til, at  

 aktiverne erhverves med fortsat drift for øje (d.v.s. nytteværdi).
 De eksakte åbningsværdier m.v. først vil foreligge, når statsregnskabet  

 for Postvæsenet for 1994 i princippet er afsluttet (ca. 1. marts 1995), jf.  

 bemærkningerne til § 6, stk. 1.
Postvæsenets tilgodehavender hos staten vedrørende optjent  

 feriegodtgørelse og tilgodehavende frihed for 1994 ialt 580 mio kr. dækkes af  

 den af P & T optjente opsparing, og beløbet indgår derfor i likviditeten  

 for Post Danmark.
Resten af denne opsparing ialt ca. 800 mio kr. ultimo 1994  

 tilfalder staten.
Optjent feriegodtgørelse samt tilgodehavende frihed vil  

 fremover skulle afholdes af Post Danmark.
Til stk. 2 Det årlige udbytte skal sikre staten et afkast af den indskudte kapital,  

 der er sammenligneligt med en aktieinvestering, når der tages hensyn til, at  

 også værditilvæksten tilfalder staten som ejer af virksomheden.
Udbyttet er  

 ikke skattemæssigt fradragsberettiget.
For 1995 opgøres Post Danmarks udbytte til staten under hensyn til de  

 særlige forhold i forbindelse med omdannelsen som 3 % af virksomhedens  

 egenkapital dog mindst en trediedel af overskuddet før skat.
For årene 1996  

 og 1997 opgøres virksomhedens udbytte til staten som 6 % af egenkapitalen dog  

 mindst en trediedel af overskuddet før skat.
Til § 8 Til stk. 1 Det er en afgørende forudsætning for, at Post Danmark kan fungere som en  

 selvstændig offentlig virksomhed, at virksomhedens økonomi adskilles fra  

 finansloven og opgøres efter reglerne i årsregnskabsloven. Årsregnskabslovens  

 regler for aktieselskaber finder således anvendelse for Post Danmark med  

 enkelte undtagelser, jf. bemærkningerne til stk. 2 og stk. 3.
Post Danmark vil herefter kunne opgøre sit regnskab på samme måde som  

 konkurrenterne med heraf følgende fordele med hensyn til håndtering af  

 investeringer (afskrivninger), krav til egenkapital og bevarelse af denne  

 m.v.
Herved vil der også blive skabt den fornødne tillid til, at konkurrencen  

 i distributions- og kommunikationssektoren udøves på lige vilkår, idet Post  

 Danmark fremover vil virke på et regnskabsmæssigt grundlag, der muliggør, at  

 virksomheden og dens konkurrenter i økonomisk forstand kan bedømmes efter  

 ensartede kriterier.
Post Danmarks regnskabsføring sker iøvrigt i  

 overensstemmelse med bogføringslovens bestemmelser.
Ministeren fastsætter nærmere vilkår vedrørende overholdelse af  

 konkurrencemæssige- og regnskabsmæssige forhold i den i henhold til lov om  

 postvirksomhed udstedte koncession.
Der vil i et til koncessionen knyttet  

 regnskabsreglement blive fastsat bestemmelser, der sikrer, at det fornødne  

 datagrundlag er til stede, således at det kan vurderes, om reglerne for lige  

 konkurrencevilkår er overholdt (forbud mod konkurrenceforvridende  

 krydssubsidering). Bestemmelserne i regnskabsreglementet vil således være et  

 supplement til de regler, som Post Danmark skal følge efter  

 årsregnskabsloven.
 Det er som tidligere nævnt tilstræbt ved nærværende lov, at virksomhedens  

 drift underkastes de samme vilkår, som gælder for virksomheder i privat regi.  

 Da virksomheden imidlertid er af en betydelig størrelse og iøvrigt har en  

 særlig offentlig interesse, er det fundet hensigtsmæssigt at supplere med  

 nogle af de regler i årsregnskabsloven og i aktieselskabsloven, der gælder  

 for børsnoterede selskaber.
Samme grundsynspunkt ligger til grund for det Forslag til Lov om ændring  

 af lov om aktieselskaber og lov om visse selskabers aflæggelse af årsregnskab  

 m.v. (statslige aktieselskaber), som regeringen påtænker at fremsætte.  

 Hensigten er, at Post Danmark som hovedregel skal følge de samme regler, som  

 vil skulle gælde for statslige aktieselskaber.
Dette kommer bl.a. til udtryk  

 ved, at der i nærværende lovforslags § 5, stk. 1 og § 8, stk. 1, overføres de  

 relevante bestemmelser vedrørende børsnoterede selskaber fra henholdsvis  

 aktieselskabsloven og årsregnskabsloven.
Endvidere vil der i virksomhedens  

 vedtægter blive indført de nye bestemmelser, der måtte blive tilføjet  

 aktieselskabsloven og årsregnskabsloven ved vedtagelse af ovennævnte  

 ændringsforslag.
 Som udgangspunkt vil der således blive stillet de samme krav til Post  

 Danmarks ledelse og årsregnskab, som stilles til børsnoterede selskaber i  

 aktieselskabsloven og i årsregnskabsloven.
 De overførte regler om børsnoterede selskaber bevirker følgende:
 § 51 a foreskriver, at der skal gives oplysning om det samlede honorar for  

 det forløbne regnskabsår til den revisionsvirksomhed, der udfører den  

 lovpligtige revision, samt til revisionsvirksomhedens dattervirksomheder.  

 Endvidere skal det oplyses, hvor stor en del af dette honorar, der angår  

 andre ydelser end revision.
§ 56, stk. 3 indeholder supplerende krav til årsberetningen, idet  

 årsberetningen bl.a. skal indeholde omtale af 1) årets resultat i forhold til den forventede udvikling, som selskabet i  

 årets løb har offentliggjort, og begrundelse for resultatets afvigelse i  

 forhold hertil og 2) de ledelseserhverv, som selskabets bestyrelse- og direktionsmedlemmer  

 beklæder i andre danske aktieselskaber, bortset fra 100 pct. ejede  

 datterselskaber.
 § 61 e, stk. 3, 2. pkt. angiver, at ny revisor skal vælges på en  

 ekstraordinær generalforsamling inden 8 dage efter revisors meddelelse om sin  

 fratræden.
Ifølge § 62, stk. 1, 2. pkt. skal årsregnskabet indsendes til Erhvervs- og  

 Selskabsstyrelsen straks efter godkendelse og senest fem måneder efter  

 regnskabsårets udgang.
Er den vedtagne fordeling af overskud eller dækning af  

 tab ikke indarbejdet i årsregnskabet eller årsberetningen, indsendes tillige  

 en bekræftet afskrift af generalforsamlingsprotokollen, som viser denne  

 fordeling eller dækning.
Endelig påtænkes det at fastsætte i vedtægterne for Post Danmark, at Post  

 Danmark skal sende et eksemplar af årsregnskabet til de af pressens  

 repræsentanter, der anmoder herom.
Dette sker af hensyn til den brede  

 samfundsinteresse, der vil være om Post Danmark, og for at øge  

 gennemsigtigheden med hensyn til virksomhedens forhold.
Der vil ikke være  

 offentlig adgang til Post Danmarks virksomhedsmøder (generalforsamlinger).
Til stk. 2 Der henvises til bemærkningerne til § 5, stk. 2. At § 2 a, stk. 1, og § 2  

 c, stk. 1 ikke finder anvendelse på Post Danmark har også baggrund i de  

 bestemmelser, der forventes at blive gennemført for statslige aktieselskaber.  

 Dette medfører, at Post Danmark ikke kan undlade at udarbejde  

 delkoncernregnskab og ikke kan undlade at udarbejde koncernregnskab i medfør  

 af undtagelsesbestemmelsen for mindre koncerner.
Til stk. 3 Post Danmarks regnskaber revideres af rigsrevisor og en statsautoriseret  

 revisor samt af virksomhedens interne revisor.
Rigsrevisor er medrevisor som  

 følge af Post Danmarks status som en selvstændig offentlig virksomhed,  

 svarende til forholdene for et 100 % statsligt ejet aktieselskab.
Af  

 vedtægterne vil det fremgå, at der etableres en intern revision, hvor  

 revisionschefen ansættes af bestyrelsen.
Til stk. 4 Trafikministeriet skal have virksomhedens årsregnskab forelagt til  

 kommentering til brug for ministerens godkendelse.
Det reviderede  

 årsregnskab, der påtegnes af rigsrevisor som medrevisor, den  

 statsautoriserede revisor samt den interne revisionschef, forelægges til  

 ministerens endelige godkendelse på det årlige virksomhedsmøde i henhold til  

 vedtægternes bestemmelser herom.
Samtidig med indsendelse af det reviderede  

 årsregnskab til ministeren foranlediger Post Danmark fremsendt en erklæring  

 fra virksomhedens statsautoriserede revisor om, at virksomhedens  

 regnskabsføring og forretningsvirksomhed er sket i overensstemmelse med det  

 af ministeren fastsatte regnskabsreglement med tilhørende konkurrenceretlige  

 retningslinier, jf. bemærkninger til stk. 1.
Ministerens godkendelse af det reviderede årsregnskab tager i første  

 omgang sigte på at vurdere regnskabet i henhold til årsregnskabslovens  

 bestemmelser samt hensynet til statens ejerinteresse.
Såfremt overholdelse af  

 det af ministeren fastsatte regnskabsreglement med tilhørende  

 konkurrenceretlige retningslinier giver anledning til påtale fra den  

 statsautoriserede revisors side, vil ministerens reaktion herpå ske i form af  

 et krav om en redegørelse fra bestyrelsen om, hvad virksomheden agter at gøre  

 for at leve op til reglementets bestemmelser.
Subsidiært kan ministeren vælge  

 at gøre brug af de i lov om postvirksomhed § 13, stk. 2 anførte sanktioner.
Til § 9 En afgørende forudsætning for, at Post Danmark kan drives på  

 forretningsmæssigt grundlag, er, at virksomheden har mulighed for at  

 finansiere den daglige drift og eventuel manglende likviditet gennem  

 kassekredit eller låntagning på linie med private virksomheder.
Ministeren  

 fastsætter, efter drøftelse med finansministeren, nærmere rammer i  

 vedtægterne for virksomhedens adgang til låntagning.
Låntagning sker med  

 sikkerhed i Post Danmarks egen formue, og staten hæfter ikke for de af Post  

 Danmark optagne lån.
Når låntagningen sker med sikkerhed i Post Danmarks egen  

 formue, er der ikke tale om statslån.
Til § 10 Post Danmark vil ikke være omfattet af statens selvforsikring, idet  

 statens hæftelse bortfalder.
Post Danmark skal derfor kunne forsikre sig på  

 linie med private virksomheder - og vil være underlagt de samme lovbestemte  

 forsikringskrav, hvad angår forsikring af ansatte, ansvarsforsikringer på  

 køretøjer m.v.
Til § 11 Til stk. 1 Bestemmelsen er indføjet for at der ikke skal herske tvivl om, at  

 oplysninger vedrørende Post Danmarks forhold skal anmeldes til Erhvervs- og  

 Selskabsstyrelsen og være offentlige tilgængelige i samme omfang, som normalt  

 er gældende for oplysninger om aktieselskaber.
Til stk. 2 På grund af virksomhedens særlige status, er det dog ikke muligt direkte  

 at overføre aktieselskabslovens bestemmelser for så vidt angår anmeldelse og  

 registrering af aktieselskaber.
Ministeren vil efter drøftelse med Erhvervs-  

 og Selskabsstyrelsen udarbejde bekendtgørelse om Post Danmarks anmeldelse og  

 registrering i denne styrelse, således at bekendtgørelsen kan træde i kraft  

 samtidig med loven.
Bekendtgørelsen vil blive udarbejdet med baggrund i de  

 krav, der stilles til aktieselskaber, jf. aktieselskabslovens kapitel 19 og  

 bekendtgørelse om anmeldelse m.v. til Erhvervs- og Selskabsstyrelsen for  

 aktie- og anpartsselskaber.
Post Danmark vil uanset ovennævnte forhold umiddelbart være pligtig at  

 følge årsregnskabslovens bestemmelser om indsendelse af oplysninger til  

 Erhvervs- og Selskabsstyrelsen, og styrelsen vil umiddelbart have den i  

 årsregnskabslovens foreskrevne kompetence og sanktionsbeføjelser, såfremt  

 Post Danmark ikke overholder de fra årsregnskabslovens overførte  

 bestemmelser.
Dette følger af, at årsregnskabsloven i sin helhed finder  

 anvendelse på Post Danmark, jf. lovforslagets § 8, stk. 1.
Til stk. 3 Erhvervs- og Selskabsstyrelsen kan pålægge aktieselskaber, der ikke  

 opfylder kravene om indsendelse af oplysninger, løbende dagbøder.
Og der kan  

 i visse tilfælde endvidere pålægges straf i form af bøde.
Det er fundet  

 hensigtsmæssigt, at der i vidt omfang er mulighed for at etablere tilsvarende  

 sanktionsbestemmelser i omhandlede bekendtgørelse.
Til stk. 4 Efter konkurrencelovens § 2 omfatter lovens tilsyns- og sanktionssystem  

 ikke erhvervsvirksomheder, hvis udøvelse i henhold til særlig hjemmel  

 bestemmes eller godkendes af det offentlige, i det omfang de pågældende  

 forhold er offentligt reguleret.
En sådan virksomhed er i stedet alene  

 omfattet af konkurrencelovens § 15, hvorefter Konkurrencerådet kan rette  

 henvendelse til vedkommende offentlige myndighed og påpege mulige skadelige  

 virkninger for konkurrencen.
Postvæsenet har hidtil været omfattet af undtagelsesbestemmelsen i § 15  

 også vedrørende områder, hvor Postvæsenet driver virksomhed i konkurrence med  

 andre.
Der har i enkelte tilfælde været fremsat klager til Postvæsenets  

 ledelse eller til Konkurrencerådet over, at Postvæsenet på disse områder har  

 handlet i strid med konkurrencelovens grundprincipper, bl.a. derved at der er  

 foretaget en krydssubsidiering af konkurrenceområdet med midler, der stammer  

 fra monopolområdet.
Generaldirektoratet har i sit tilsyn med udøvelsen af Postvæsenet  

 tilstræbt at overholde konkurrencelovens principper, men det skønnes  

 rimeligt, at tilsynsopgaver på dette område henlægges til Konkurrencerådet,  

 hvorved Post Danmark sidestilles med andre erhvervsvirksomheder, når  

 virksomheden optræder uden for de områder, hvor det er tillagt en eneret,  

 eller er pålagt en befordringspligt.
En ligestilling med private virksomheder  

 vil også sikre Post Danmark en klageadgang til Konkurrenceankenævnet, således  

 at virksomheden ikke er henvist til at forholde sig til en henstilling efter  

 § 15, der offentliggøres, men som der ikke i øvrigt er retsmidler imod.
På områder, hvor koncessionshaveren har eneret eller befordringspligt, er  

 det ikke tanken at ændre konkurrencemyndighedernes beføjelser efter  

 konkurrencelovens § 15. Dette skyldes, at trafikministeren i kraft af sin  

 tilsynsfunktion over for Post Danmark kan pålægge virksomheden at efterleve  

 bl.a. regnskabsreglementets bestemmelser.
Det er ikke fundet hensigtsmæssigt  

 at underlægge virksomheden to tilsynsmyndigheder, men Trafikministeriet vil  

 inddrage Konkurrencerådet forud for fastlæggelsen af de retningslinier, der  

 skal gælde for forholdet mellem Post Danmarks aktiviteter på  

 konkurrenceområdet og på eneretsområdet.
Såfremt der ved implementeringen af  

 de pågældende regler, skulle opstå konkurrenceretlige problemer, vil  

 Konkurrencerådet påny blive inddraget.
Til stk. 5 Post Danmark vil i kraft af sin status som selvstændig offentlig  

 virksomhed oprettet ved lov, være omfattet af de nævnte love.
Da Post Danmark  

 har karakter af en driftsvirksomhed, og da konkrete sager iøvrigt ofte må  

 forventes omfattet af undtagelsesbestemmelserne i offentlighedslov og  

 forvaltningslov, er det naturligt generelt at undtage Post Danmarks  

 virksomhed fra de nævnte love.
Undtagelsen gælder Post Danmarks virksomhed.
Borgernes interesser er  

 varetaget ved de regler i årsregnskabsloven, der er overført, således at Post  

 Danmarks årsregnskab m.v. er offentlig tilgængeligt, og ved, at der i kraft  

 af trafikministerens tilsynspligt, jf. dette lovforslags § 13, stk. 1, og  

 Forslag til Lov om postvirksomhed § 12, er mulighed for at klage til  

 trafikministeren over Post Danmarks eventuelle manglende overholdelse af  

 henholdsvis denne lov og den i medfør af lov om postvirksomhed meddelte  

 koncession.
Ved ministerens udøvelse af sin tilsynsbeføjelse vil  

 offentlighedsloven, forvaltningsloven og lov om folketingets ombudsmand  

 fortsat finde anvendelse.
 For så vidt angår sager vedrørende de ansatte i virksomheden, vil Post  

 Danmark være omfattet af bestemmelserne i forvaltningsloven,  

 offentlighedsloven samt lov om Folketingets Ombudsmand.
Til stk. 6 Ifølge Finansministeriets bekendtgørelse nr. 644 af 17. september 1990 er  

 sager og dokumenter vedrørende privatisering og salg af statslige aktiver i  

 forbindelse hermed undtaget fra aktindsigt efter lov om offentlighed i  

 forvaltningen.
Da bekendtgørelsen ikke omfatter omdannelse af Postvæsenet til  

 Post Danmark, er der af praktiske grunde indsat en bestemmelse herom i selve  

 lovforslaget, således at udstedelse af en bekendtgørelse med hjemmel i  

 offentlighedslovens § 3, stk. 1, er ufornødent.
Det tilføjes, at  

 virksomhedens overgang til regnskabsføring efter årsregnskabsloven indebærer,  

 at Post Danmark vil være omfattet af de regler, der i øvrigt gælder for  

 aktieselskaber vedrørende bl.a. indsendelse af regnskabsmæssige oplysninger  

 til Erhvervs- og Selskabsstyrelsen, herunder hvad angår kravet om  

 offentliggørelse af årsregnskab.
Endvidere vil ministeren, jf. stk. 2, med  

 udgangspunkt i de bestemmelser, der gælder for aktieselskaber fastsætte  

 regler for Post Danmarks anmeldelse og registrering i Erhvervs- og  

 Selskabsstyrelsen.
Til § 12 Post Danmark vil i betragtning af sin status som selvstændig offentlig  

 virksomhed oprettet ved lov, være omfattet af lov om offentlige myndigheders  

 registre.
Derfor skal de registre, som Post Danmark opretter, godkendes af  

 trafikministeren.
 Modtagerdatabasen er en landsdækkende adressedatabase, der ønskes  

 etableret for at forbedre ajourføringen af postadresser og for at  

 rationalisere arbejdsgangene i tilknytning til adressering af forsendelser.  

 Databasen vil således blive brugt til at kontrollere adresselister for fejl,  

 inden de anvendes til adressering af forsendelser, til at fjerne fejl i  

 flyttemeddelelser, til reklamationsbehandling, til maskinel sortering af  

 forsendelser, til fakturering samt til planlægning af postbudenes  

 omdelingsruter.
 Oprettelse af modtagerdatabasen har stor betydning for kvaliteten og  

 effektiviteten i postbefordringen - og dermed også for Post Danmarks mulighed  

 for at opfylde den landsdækkende befordringspligt på tilfredsstillende måde.
Det vil ikke være tilladt at benytte modtagerdatabasen i forbindelse med  

 udøvelse af tjenester, der ikke relaterer sig til den landsdækkende  

 befordringspligt.
Det vil således ikke være muligt for Post Danmark at  

 benytte databasen i markedsføringsøjemed.
Dette vil fremgå af  

 registerforskrifterne for modtagerdatabasen.
 Registertilsynet har henstillet, at der etableres lovhjemmel, forinden  

 registeret oprettes.
Til stk. 2 Der påtænkes indhentet oplysninger fra Det Centrale Personregister og Det  

 Centrale Erhvervsregister.
Databasen vil indeholde følgende oplysninger om  

 privatpersoner: Navn, adresse, kommune, amt, stilling, telefonnummer og  

 personnummer.
 Personnummeret i modtagerdatabasen vil ikke blive brugt eller figurere  

 overfor afsender eller modtager, men vil udelukkende blive anvendt som en  

 teknisk edbmæssig nøgle til brug ved den maskinelle overførsel af oplysninger  

 om navn og adresse fra det Centrale Personregister til Post Danmarks  

 modtagerdatabase.
Til stk. 3 Uanset at Post Danmark har lovhjemmel til, med trafikministerens  

 godkendelse, at oprette det nævnte register, skal Registertilsynet på  

 sædvanlig vis efter lov om offentlige myndigheders registre afgive udtalelse  

 om oprettelsen og registerforskrifterne.
Det vil også være Registertilsynet,  

 der har tilsynet med Post Danmarks overholdelse af forskrifterne, og lov om  

 offentlige myndigheders registre vil iøvrigt finde anvendelse.
Registeret og registerets formål vil kunne ændres i overensstemmelse med  

 den til enhver tid gældende lovgivning.
Bestemmelsen skal ikke på noget  

 tidspunkt forstås indsnævrende i forhold til den almindelige  

 registerlovgivning.
Til § 13 Til stk. 1 Bestemmelsen understreger, at trafikministeren har tilsynet med, at Post  

 Danmark overholder lovens bestemmelser.
Erhvervs- og Selskabsstyrelsen fører  

 dog tilsyn med, at Post Danmark overholder årsregnskabslovens bestemmelser.  

 Dette følger af henvisningen til § 8, stk. 1, hvor årsregnskabslovens  

 bestemmelser er overført, herunder Erhvervs- og Selskabsstyrelsens  

 kompetence.
Det følger af henvisningen til § 11, stk. 4, at tilsynet med, at  

 Post Danmark overholder de fra konkurrenceloven overførte bestemmelser,  

 tilkommer Konkurrencerådet.
Endelig fremgår det af henvisningen til § 12,  

 stk. 3, at Registertilsynet over for Post Danmark har sine sædvanlige  

 beføjelser efter lov om offentlige myndigheders registre.
 Det følger heraf, at Post Danmark også skal overholde de  

 oplysningsforpligtelser, der følger af de ovenfor omtalte love.
 Hvad angår Post Danmarks overholdelse af den jf. § 2 meddelte koncession,  

 vil trafikministeren føre tilsyn efter reglerne i lov om postvirksomhed §§ 12  

 og 13.
Til § 14 Til stk. 1 Visse af de overførte bestemmelser fra aktieselskabslovens kapitel 9 er  

 straffebelagt i denne lov.
De nævnte bestemmelser svarer til de bestemmelser  

 fra aktieselskabslovens kapitel 9, som er straffebelagt i aktieselskabslovens  

 § 161. Bestemmelserne er straffebelagt i denne lov, fordi det ikke er muligt  

 direkte at overføre straffebestemmelsen i aktieselskabslovens § 161 til  

 nærværende lov.
 Der er i straffebestemmelsen kort anført, hvad de overførte bestemmelser  

 fra aktieselskabsloven omhandler.
Til stk. 2 Bestemmelsen er en straffebelagt tavshedspligtbestemmelse, der skal  

 forstås på samme måde som bestemmelsen i aktieselskabslovens § 160, stk. 1,  

 2. pkt.
Bestemmelsens anvendelsesområde er således det samme som i  

 aktieselskabslovens § 160, stk. 1, 2. pkt., bortset fra, at der i denne lov  

 ikke er medtaget repræsentanter og granskningsmænd, fordi reglerne i  

 aktieselskabsloven om repræsentanter og granskningsmænd ikke er overført på  

 Post Danmark.
Til § 15 Til stk. 1 I henhold til denne bestemmelse træder loven i kraft dagen efter  

 bekendtgørelse i Lovtidende.
Til stk. 2 Af praktiske grunde er det fastsat, at § 4, stk. 1, § 6, stk. 1 og § 8 får  

 virkning fra 1. januar 1995.
Det skyldes, at der ved etableringen af Post Danmark skal foretages en  

 opgørelse af Postvæsenets aktiver.
Tilsvarende skal der ske en afslutning af  

 Postvæsenets regnskaber efter statsregnskabet med henblik på, at der kan  

 udarbejdes en revideret åbningsbalance, efter årsregnskabslovens  

 bestemmelser.
Da Postvæsenet er en stor virksomhed, og da et regnskab efter  

 statsregnskabet og et regnskab efter årsregnskabsloven opbygges efter  

 forskellige principper, er det i sig selv en omfattende proces at afslutte  

 Postvæsenets regnskab for at kunne udarbejde en retvisende åbningsbalance  

 efter årsregnskabsloven.
Processen vil imidlertid kunne forenkles ganske  

 væsentligt, såfremt opgørelsen af Postvæsenets regnskaber og værdien af  

 aktiverne i virksomheden sker ved afslutning af statsregnskabet for 1994,  

 d.v.s. pr. 31. december 1994, idet der derved opnås en entydig afgrænsning af  

 Postvæsenets regnskab efter statsregnskabet.
 De ovenfor nævnte bestemmelser får derfor virkning fra 1. januar 1995.  

 Dette vil tillige indebære, at virksomhedens skattepligt efter  

 selskabsskatteloven indtræder med virkning fra 1. januar 1995.
Til stk. 3 Trafikministeren bemyndiges til at fastsætte tidspunktet for ikrafttræden  

 af § 10 , idet Post Danmark muligvis ikke kan nå at tegne relevante  

 forsikringer mellem lovens vedtagelse og lovens ikrafttræden.
Derfor kan Post  

 Danmark i en kortere periode blive nødt til at være selvforsikrende.
Til § 16 Til stk. 1 og stk. 2 Det er nødvendigt at undtage fra de nævnte bestemmelser i  

 aktieselskabsloven for at kunne få gennemført valg af  

 medarbejderrepræsentanter allerede i 1995. Tidskravet i § 49, stk. 2, om at  

 medarbejderne først har krav på valg af medarbejderrepræsentanter til  

 bestyrelsen efter 3 år er således fraveget.
Ligeledes fraviges kravet i  

 aktieselskabslovens § 49, stk. 7, om, at de bestyrelsesmedlemmer, der vælges  

 af medarbejderne, udpeges blandt de medarbejdere, der hele sidste år før  

 valget har været ansat i selskabet.
Til stk. 3 Indtil valget er gennemført, hvilket skal ske inden 1. juli 1995, udpeger  

 Trafikministeren efter indstilling fra medarbejderorganisationerne de 3  

 medarbejderrepræsentanter, således at bestyrelsen er fuldtallig allerede fra  

 Post Danmarks etablering.
Bilag Trafikministeren Den 21. november 1994 Aftale om omdannelse og modernisering af Postvæsenet I.
Indledning Regeringen, Venstre og Det Konservative Folkeparti er med tilslutning fra  

 Socialistisk Folkeparti enige om at ændre Postvæsenets konkurrencemæssige  

 situation ved at omdanne statsvirksomheden til en selvstændig offentlig  

 virksomhed på særlige vilkår.
II.
Baggrund for ændringen Stigende konkurrence, ny teknologi og ændrede forbrugsmønstre har skabt  

 behov for at undersøge alternative organisationsformer til den nuværende  

 statsvirksomhedsmodel.
Postvæsenet opererer i dag på et marked, hvor der er fuld konkurrence, et  

 marked hvor der er konkurrence, men hvor Postvæsenet samtidig har  

 befordringspligt (pakke- og bladområdet) og et marked, hvor Postvæsenet har  

 eneret.
Omkring 40 pct. af Postvæsenets indtægter, skabes idag på markeder,  

 hvor der er konkurrence.
Denne procentsats vil blive forøget de kommende år.
Men selv på eneretsområdet er Postvæsenet udsat for voksende konkurrence.  

 Det skyldes bl.a. fremkomsten af nye former for elektronisk kommunikation,  

 hvor man må forvente, at nye elektroniske kommunikationsmidler vil tage  

 stadig større markedsandele fra brevene, da de i en række sammenhænge er  

 hurtigere, mere fleksible og billigere.
På lidt længere sigt kan EDI  

 (elektronisk dokumentoverførsel) og elektronisk post via netværk, datanet og  

 satellitsystemer udgøre en betydelig trussel mod de klassiske  

 postkerneområder.
Postvæsenet er også under pres af regulatoriske grunde.
I EU-regi foregår  

 der nu en tilpasningsproces af de nationale postvæsener for at forberede dem  

 overfor den kommende konkurrence.
EU's debatoplæg, den såkaldte grønbog,  

 indeholder følgende hovedpunkter:
 - Der vil ske en trinvis liberalisering af postområdet, ligesom det er  

 sket på telekommunikationsområdet.
 - Der vil fortsat bestå en eneret af et vist omfang, som modydelse for at  

 opretholde den universelle tjeneste (befordringspligten).
 - Der skal ske en adskillelse af myndigheds- og driftsopgaver.
 I en resolution vedtaget den 7. februar 1994 tilslutter Rådet sig det  

 generelle oplæg i Kommissionens Grønbog.
III.
Hvorfor ændre Postvæsenets nuværende status? Postvæsenet står således overfor en række udfordringer, som gør det  

 påkrævet at ændre den fremtidige organisatoriske status.
Der er særligt to  

 hovedovervejelser:
1. Postvæsenet har brug for at kunne handle mere kommercielt, end den  

 nuværende statsvirksomhedsmodel muliggør.
F.eks:
- Kompenserende omsætning.
Kundernes behov for kommunikationsydelser vil  

 ændre karakter, bl.a. som følge af teknologiske forandringer.
For at  

 Postvæsenet også fremover kan udbyde tidssvarende kommunikationsydelser, er  

 der behov for, at virksomheden uden forsinkelser kan udvide og forny sit  

 produktsortiment, primært ved nye aktivitetsområder og til gavn for kunderne.
- Fleksibilitet.
Den øgede konkurrence nationalt og internationalt  

 dikterer, hvad fremtidens Postvæsen skal overleve på: Billigere takster,  

 differentierede og virksomhedstilpassede posttjenester, hurtigere især  

 international postdistribution, fleksibel udbringning m.v.. Postvæsenet har  

 brug for hurtigt at kunne omstille sig og reagere på markedssignalerne.
- Samarbejde.
Postvæsenet konkurrerer i stigende grad med multinationale  

 virksomheder med et solidt kapitalgrundlag og stor kommerciel og teknologisk  

 opfindsomhed.
For at kunne tage denne konkurrence op har Postvæsenet brug for  

 at kunne indgå forpligtende samarbejde med andre inden- og udenlandske  

 virksomheder, oprette datterselskaber m.m.
 2. Postvæsenet har brug for at være adskilt fra staten:
 - Som selvstændig offentlig virksomhed på særlige vilkår vil Postvæsenet  

 følge reglerne på det private område, f.eks. i regnskabsmæssig henseende.  

 Postvæsenet vil således være etableret på mere lige vilkår med konkurrenterne  

 og dermed lettere kunne afvise beskyldninger om konkurrenceforvridning.
- Postvæsenet vil fremover skulle følge årsregnskabsloven samt en særlig  

 regnskabsinstruks, som fastsættes af ministeren bl.a. med henblik på at undgå  

 konkurrenceforvridende krydssubsidiering.
Efter overgang til  

 årsregnskabsloven vil Postvæsenets regnskaber og konkurrenternes regnskaber  

 kunne bedømmes efter ensartede kriterier, idet der opnås en gennemsigtighed  

 for Postvæsenets regnskab, der er på niveau med konkurrenternes regnskaber.
- Eftersom Postvæsenet skal kunne handle mere kommercielt, påtager  

 Postvæsenet sig også en egenrisiko.
Det må Postvæsenet fremover selv hæfte  

 for af hensyn til skatteborgerne, men også af hensyn til konkurrenterne.
Som  

 selvstændig offentlig virksomhed, på de her nævnte vilkår, hæfter Postvæsenet  

 selv.
IV.
Post Danmark Postvæsenet står således overfor en række udfordringer, som gør det  

 påkrævet at overveje den fremtidige organisatoriske status.
 For at kunne tage konkurrencen op, herunder ved udvidelse af Postvæsenets  

 forretningsområde, samt for at bestyrke tilliden til, at konkurrencen i  

 postsektoren udøves på lige vilkår, er det hensigten at etablere Postvæsenet  

 som en offentlig virksomhed på særlige vilkår.
 Det indebærer bla., at:
 - Postvæsenet udskilles fra generaldirektoratet, der nedlægges, og hvorfra  

 de departementale funktioner overføres til Trafikministeriets departement.
 - Postvæsenet udskilles fra det statslige bevillingssystem, hvilket vil  

 sige finansloven.
 - Postvæsenet ledes af en bestyrelse, som trafikministeren udpeger.
 Medarbejderne vælger repræsentanter til bestyrelsen.
 - Postvæsenet udøver sin virksomhed på grundlag af en koncession.
 - Postvæsenet kan tage de fornødne forretningsmæssige initiativer inden  

 for kommunikationssektoren, herunder ved udbud af nye tjenester.
 - Postvæsenet opgør sit regnskab efter årsregnskabsloven.
 - Postvæsenets formue holdes adskilt fra den øvrige statsformue.
 - Investeringer kan finansieres ved optagelse af lån med sikkerhed i egen  

 formue.
 I de følgende afsnit redegøres nærmere for de styringsmæssige, økonomiske  

 og personalemæssige foranstaltninger, der gennemføres med henblik på  

 etablering af Post Danmark.
V.
Omdannelse af Postvæsenet til Post Danmark a.
Omdannelse Omdannelse af statsvirksomheden Postvæsenet til offentlig virksomhed på  

 særlige vilkår gennemføres ved en særskilt lov (Lov om Post Danmark), idet  

 virksomheden benævnes Post Danmark.
 Post Danmark vil fremover udøve sin virksomhed på grundlag af  

 bestemmelserne i Lov om Post Danmark, Lov om Postvirksomhed med tilhørende  

 bekendtgørelse, den imellem ministeren og Post Danmark indgåede koncession  

 samt vedtægter for Post Danmark.
Lov om Post Danmark fastlægger reglerne for virksomheden, herunder hvad  

 angår virksomhedens hjemmel til udbud af nye tjenester, oprettelse af  

 datterselskaber, indgåelse af alliancer, lånoptagelse m.v.
Loven vil  

 endvidere kunne indeholde de fornødne henvisninger til anden lovgivning,  

 f.eks. årsregnskabsloven.
Lov om Postvirksomhed fastlægger statens befordringspligt og  

 eneretsområde.
Loven vil tillige indeholde en bestemmelse, der bemyndiger  

 ministeren til at overdrage befordringspligten samt eneretten til Post  

 Danmark gennem en koncession.
b.
Koncession Post Danmark udøver sin virksomhed på grundlag af en koncession.
I  

 koncessionen fastlægges de samfundsmæssige forpligtelser og rettigheder, som  

 Post Danmark overtager, samt vilkårene herfor.
Den samfundsmæssige forpligtelse består først og fremmest i en  

 forpligtelse for Post Danmark til at opretholde en effektiv landsdækkende  

 service for så vidt angår indsamling, transport og omdeling af breve, pakker  

 og dag- uge- og månedsblade samt tidsskrifter.
Til gengæld for denne  

 befordringspligt overtager Post Danmark statens eneret.
Eneret og  

 befordringspligt er således uløseligt knyttet sammen.
I forbindelse med etableringen af Post Danmark reduceres den hidtidige  

 vægtgrænse for breve, omfattet af Post Danmarks eneret, til 250 gram.
Det vil  

 fremgå af såvel Lov om postvirksomhed som af koncessionen.
Ministeren vil i henhold til loven være bemyndiget til at foretage en  

 eventuel yderligere afgrænsning af Post Danmarks eneret i overensstemmelse  

 med den kommende fællesskabspolitik.
Det kan ske, uden at staten ifalder  

 økonomisk ansvar.
Det vil fremgå af såvel Lov om postvirksomhed og  

 koncessionen.
Bemyndigelsen gives under den forudsætning, at eneretten stedse  

 vil være af et sådant omfang, at den kan skabe økonomisk grundlag for  

 koncessionshaveren til at sikre landsdækkende postservice til rimelige og  

 ensartede priser og af høj kvalitet.
Koncessionen vil tillige indeholde bestemmelser om regnskabsmæssige krav  

 (herunder krav, der forhindrer konkurrenceforvridende krydssubsidiering),  

 takstfastsættelse på eneretsområdet, posthusnettets omfang, opfyldelse af  

 særlige brugergruppers krav, herunder handicappedes behov, service- og  

 kvalitetsmål m.m.
I Lov om Post Danmark fastsættes udbyttekrav til  

 virksomheden samt vilkårene for overtagelsen af Postvæsenets nettoaktiver.
c.
Bestyrelse Antallet af medlemmer i bestyrelsen er fastsat til 9, hvoraf ministeren  

 udpeger 6 medlemmer og medarbejderne 3 medlemmer.
Bestyrelsesmedlemmerne  

 vælges ud fra samfunds-, bruger- og erhvervsmæssige hensyn, herunder personer  

 med internationale og kommercielle forudsætninger.
Trafikministeriet og  

 Finansministeriet er hver repræsenteret med et medlem.
Bestyrelsen vælges for  

 en periode af 2 år.
Ministeren kan afsætte de af ham udpegede medlemmer af  

 bestyrelsen.
 Bestyrelsen er ansvarlig for, at de i denne aftale indeholdte hensigter og  

 vilkår for Post Danmark's drift sikres fuldt ud.
Bestyrelsen ansætter en direktion og kan også afskedige direktionen for  

 virksomheden.
Der fastlægges vedtægter for virksomheden, som godkendes af  

 ministeren.
Bestyrelsen fastlægger budgettet.
Ministeren godkender regnskabet.
d.
Takstområdet Taksterne fastsættes af Post Danmark.
Takstniveauet på eneretsområdet og  

 på bladområdet godkendes af ministeren i samråd med finansministeren.
Taksterne på eneretsområdet reguleres efter en på forhånd fastsat  

 »prisloftsmodel«.
Prisloftsmodellen består i, at taksterne ikke må  

 stige mere end stigningerne i henhold til et givent prisindeks, minus en  

 fastsat procentsats.
Dette princip indføres for at give forbrugerne en  

 garanti for, at der ikke sker vilkårlige forhøjelser på eneretsområdet, samt  

 for at sikre, at virksomheden til stadighed har et incitament til at  

 effektivisere driften.
 Den konkrete reguleringsmodel for takstfastsættelsen på eneretsområdet  

 samt på bladområdet fastsættes af ministeren i samråd med finansministeren.
e.
Bevillingsmæssige forhold Virksomheden overtager Postvæsenets nuværende nettoaktiver.
I forbindelse med etableringen af Post Danmark på de her nævnte vilkår,  

 indbetaler virksomheden til staten et beløb på 2,6 mia. kr. som kompensation  

 for overtagelsen af Post Danmarks nettoaktiver, herunder goodwill.
Der er i  

 denne forbindelse også taget hensyn til, at virksomheden i udgangspositionen  

 skal have en tilfredsstillende soliditet.
 Den resterende del af Postvæsenets nettoaktiver indskydes af staten som  

 ansvarlig egenkapital (apportindskud) i Post i Danmark.
Postvæsenets tilgodehavender hos staten vedrørende optjent  

 feriegodtgørelse og tilgodehavende frihed for 1994 ialt 580 mio. kr. dækkes  

 af den af P&T optjente opsparing, og beløbet indgår derfor i likviditeten  

 for Post Danmark.
Resten af denne opsparing ialt ca. 800 mio. kr. tilfalder  

 staten.
Optjent feriegodtgørelse samt tilgodehavende frihed vil fremover  

 skulle afholdes af Post Danmark.
Fra Post Danmark udloddes et årligt udbytte til staten, der efter  

 indstilling fra bestyrelsen fastsættes af trafikministeren, efter drøftelse  

 med finansministeren.
Det årlige udbytte skal sikre staten et afkast af den  

 indskudte kapital, der er sammenligneligt med en aktieinvestering, når der  

 tages hensyn til, at også værditilvæksten tilfalder staten som ejer af  

 virksomheden.
Udbyttet er ikke skattemæssigt fradragsberettiget.
Det vil  

 fremgå af vedtægterne for Post Danmark, at beløbets størrelse på indstilling  

 af bestyrelsen, vil blive fastlagt af trafikministeren efter drøftelse med  

 finansministeren.
For 1995 opgøres Post Danmarks udbytte til staten, under hensyn til de  

 særlige forhold i forbindelse med omdannelsen, som 3 % af virksomhedens  

 egenkapital dog mindst en trediedel af overskuddet før skat.
For årene 1996  

 og 1997 opgøres virksomhedens udbytte til staten som 6 % af egenkapitalen dog  

 mindst en trediedel af overskuddet før skat.
 For at kompensere Post Danmark for udgifterne ved de kunstigt lave takster  

 på bladområdet videreføres den pr. 1/1/94 iværksatte tilskudsordning.
 Post Danmarks regnskaber revideres, foruden af virksomhedens interne  

 revisor, af en statsautoriseret revisor samt af Rigsrevisor som medrevisor.
 Der fastsættes af ministeren regler for virksomhedens regnskabsføring, der  

 primært skal sikre følgende:
 - Overholdelse af principper for retvisende regnskabsføring.
 - Lige konkurrencevilkår (forbud mod konkurrenceforvridende  

 krydssubsidiering).
Konkurrencerådet vil blive inddraget, forud for fastsættelsen af  

 reglementets bestemmelser.
I øvrigt vil den virksomhed, som Post Danmark  

 udøver, og som ikke er omfattet af en eneret eller er underlagt en  

 befordringspligt, være omfattet af §§ 11 - 14 i konkurrenceloven.
Det  

 betyder, at Post Danmark vil være ligestillet med private virksomheder i  

 forhold til Konkurrencerådet, når der er tale om områder, som ligger uden for  

 enerets- henholdsvis området for befordringspligt.
 Overholdelsen af reglementets bestemmelser vil blive påset af  

 tilsynsmyndigheden (Trafikministeriet). Tilsynsmyndigheden skal have  

 virksomhedens årsregnskab forelagt til kommentering, til brug for ministerens  

 endelige stillingtagen.
 Ved indsendelsen af den reviderede udgave af årsregnskabet til  

 trafikministeren foranlediger Post Danmark fremsendt en erklæring fra  

 virksomhedens statsautoriserede revisor om, at virksomhedens regnskabsføring  

 er sket i overensstemmelse med det af ministeren givne reglement.
 Ministerens endelige stillingtagen til regnskabet vil bero på en afvejning  

 af hensynet til dels statens ejerinteresse i virksomheden, dels regulatoriske  

 krav om bl.a. forbud mod konkurrenceforvridende krydssubsidiering.
f.
Udbytteforhold Der tilstræbes en normal udbyttepraksis, som sikrer en rimelig balance  

 mellem ejerens afkastkrav og virksomhedens konsolideringsbehov.
Det konkrete  

 udbyttekrav fastsættes af ministeren i samråd med finansministeren.
 Post Danmark indbetaler selskabsskat efter Selskabsskatteloven og således,  

 at den skat, virksomheden skal udrede, alene tilfalder staten.
 Post Danmark indbetaler pensionsbidrag til staten for de nuværende  

 statstjenestemænd.
g.
Personaleforhold Den foreslåede model indebærer ikke ændringer i ansættelsesformen for de  

 nuværende statstjenestemænd og overenskomstansatte medarbejdere.
Post Danmark  

 overtager således samtlige rettigheder og forpligtelser i forhold til  

 gældende aftaler og overenskomster indgået af Postvæsenet.
 Post Danmark fastlægger, indenfor rammer godkendt af Finansministeriet,  

 selv løn- og ansættelsesvilkårene for ansatte i Post Danmark, herunder en  

 kollektiv virksomhedsoverenskomst for Post Danmark.
h.
Relationerne til GiroBank A/S aftalen Det nuværende kommercielt baserede samarbejde mellem Postvæsenet og  

 GiroBank om den fælles benyttelse af posthusnettet videreføres, idet Post  

 Danmark vil kunne indgå aftale med GiroBank A/S, der rækker ud over  

 aftaleperiodens længde.
i.
Gennemførelse af aftalens bestemmelser Straks efter denne aftales indgåelse forudsættes følgende initiativer  

 iværksat:
 1. Ministeren fremsætter forslag til Lov om Postvirksomhed samt forslag  

 til Lov om Post Danmark til ikrafttræden pr. 1. januar 1995, eller snarest  

 derefter.
 2. Ministeren fremsender samtidigt hermed aktstykke til Finansudvalget med  

 henblik på at stifte virksomheden og at opnå hjemmel til overførsel af  

 Postvæsenets nettoaktiver til Post Danmark på de i aftalen beskrevne vilkår  

 pr. 1. januar 1995. Såfremt loven vedtages efter den 1. januar 1995, vil  

 omdannelsen af Postvæsenet i regnskabsmæssig og skattemæssig forstand ske med  

 tilbagevirkende kraft til den nævnte dato.
 3. Ministeren udpeger efter drøftelse med forligsparterne en bestyrelse  

 for Post Danmark.
Afsluttende bemærkninger Med de foreslåede ændringer er det hensigten at skabe nogle tidssvarende  

 rammer for Postvæsenet med henblik på, at virksomheden, på baggrund af  

 lovgivningen og koncessionen, kan fungere på markedsmæssige vilkår i  

 konkurrence med private operatører til gavn for borgere og erhvervsliv.
De i aftalen indeholdte vilkår for Post Danmark kan tages op til nærmere  

 vurdering, såfremt en af parterne måtte ønske det.
Dette vil under alle  

 omstændigheder ske efter 3 år, hvor erfaringerne med den nye virksomhedsmodel  

 kan opgøres og yderligere udvikling af modellen overvejes.
Efter 2. behandling den 27. januar 1995 Kapitel 1 Post Danmarks formål, opgaver, ledelse og etablering § 1. Post Danmarks formål er at drive postvirksomhed.
Virksomheden  

 kan udbyde andre tjenester inden for distributions- og  

 kommunikationssektoren.
Desuden kan Post Danmark via posthusnettet drive  

 anden virksomhed med henblik på at understøtte det landsdækkende posthusnet,  

 jf. dog § 3.
 Stk. 2. Post Danmark kan oprette datterselskaber, erhverve  

 ejerandele i andre virksomheder og selskaber og indgå samarbejdsaftaler og  

 lign. i forbindelse med udøvelsen af sin virksomhed, jf. stk. 1.
 Stk. 3. Virksomheden drives på forretningsmæssigt grundlag.
 § 2. Trafikministeren meddeler efter § 10 i lov om postvirksomhed  

 koncession til Post Danmark.
 Stk. 2. Koncessionens vilkår fastsættes efter reglerne i § 11 i  

 lov om postvirksomhed.
§ 3. Post Danmark er forpligtet til med eneret for GiroBank A/S at  

 stille de til enhver tid værende posthuse, herunder faste anlæg og løsøre  

 samt tilknyttet personale, til rådighed for udførelsen af finansielle  

 serviceydelser.
Denne forpligtelse gælder også over for tredjemand, som  

 GiroBank A/S måtte have indgået aftale med om udførelsen af de pågældende  

 ydelser.
 Stk. 2. Post Danmark er uanset det i stk. 1 anførte berettiget til  

 efter aftale med GiroBank A/S selv eller ved tredjemand at udføre finansielle  

 serviceydelser, når dette sker i overensstemmelse med formålet i § 1, stk. 1.
 Stk. 3. Post Danmark er berettiget til betaling for de i stk. 1  

 anførte ydelser.
 Stk. 4. Den, der virker i Post Danmark, må ikke give uvedkommende  

 oplysninger om andres benyttelse af finansielle tjenesteydelser, eller  

 lejlighed til selv at skaffe sig sådan oplysning.
 Stk. 5. Hemmeligholdelsespligten efter stk. 4 vedvarer, efter at  

 den pågældendes virke i Post Danmark er ophørt.
 Stk. 6. Bestemmelserne i stk. 4 og stk. 5 finder tilsvarende  

 anvendelse på den, som i øvrigt er eller har været beskæftiget med udførelse  

 af finansielle serviceydelser, der udføres efter aftale med Post Danmark, jf.  

 stk. 2.
 § 4. Post Danmark etableres som en selvstændig offentlig  

 virksomhed.
Stk. 2. Post Danmark ledes af en bestyrelse på 9 medlemmer.  

 Trafikministeren udpeger 6 medlemmer til bestyrelsen, herunder formanden og  

 næstformanden.
Ministeren udpeger bestyrelsesmedlemmerne for en periode på 2  

 år.
Ministeren kan til enhver tid afsætte de af ham udpegede medlemmer.
Stk. 3. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse finder anvendelse.
 Stk. 4. Bestyrelsens formand er forpligtet til at orientere  

 ministeren om sager af væsentlig betydning.
 § 5. Aktieselskabslovens kapitel 9 om ledelse, herunder  

 bestemmelserne om børsnoterede selskaber i § 51, stk. 3, og § 56, stk. 5, og  

 kapitel 16 om erstatning gælder for Post Danmark med de ændringer, der følger  

 af denne lovs § 4, stk. 2 og stk. 4, samt § 5, stk. 2.
Stk. 2. Trafikministeren udøver i Post Danmark de beføjelser, der  

 efter aktieselskabslovens kapitel 9 og kapitel 16 tilkommer  

 generalforsamlingen i et aktieselskab, idet ministeren herved sidestilles med  

 en eneaktionær.
Aktieselskabslovens § 59 finder ikke anvendelse for Post  

 Danmark.
Stk. 3. Ministeren fastsætter efter indstilling fra bestyrelsen  

 vedtægter for Post Danmark.
Ministeren kan efter drøftelse med bestyrelsen  

 foretage ændringer i vedtægterne.
Stk. 4. I Post Danmark afholdes generalforsamling i form af et  

 virksomhedsmøde.
Ministeren fastlægger i vedtægterne nærmere bestemmelser om  

 virksomhedsmødets indhold og kompetence.
 § 6. Post Danmark overtager driften af postvæsenet med tilhørende  

 aktiver og passiver og indtræder i samtlige postvæsenets rettigheder og  

 forpligtelser.
 Stk. 2. Tinglysning af virksomhedens rettigheder efter stk. 1 kan  

 ske på grundlag af denne lov.
 Stk. 3. Post Danmarks formue holdes adskilt fra statens formue.
 Stk. 4. Post Danmark disponerer selv over anlægs- og driftsmidler.
 Stk. 5. Statstjenestemænd i Post Danmark er omfattet af  

 tjenestemandslovgivningen.
 Stk. 6. Trafikministeren kan bemyndige Post Danmark til at træffe  

 de afgørelser, der efter tjenestemandslovgivningen henhører under ministeren.
 Stk. 7. Post Danmark kan efter finansministerens nærmere  

 bestemmelse indgå aftaler, der angår ansættelsesvilkår for tjenestemænd i  

 Post Danmark.
 Stk. 8. Post Danmark indbetaler et af finansministeren fastsat  

 pensionsbidrag til staten, for så vidt angår statstjenestemænd i Post  

 Danmark.
 Stk. 9. Post Danmark kan efter finansministerens nærmere  

 bestemmelse indgå kollektive overenskomster eller i øvrigt fastsætte løn- og  

 andre ansættelsesvilkår for ikketjenestemandsansatte i Post Danmark.
 § 7. Post Danmark betaler for den i § 6, stk. 1, nævnte  

 overdragelse kontant 2,6 mia kr. til staten senest den 1. juli 1995. Den  

 resterende del af Postvæsenets nettoaktiver indskydes af staten som ansvarlig  

 egenkapital (apportindskud).
 Stk. 2. Fra Post Danmark udloddes et årligt udbytte til staten,  

 der efter indstilling fra bestyrelsen fastsættes af trafikministeren efter  

 drøftelse med finansministeren.
Kapitel 2 Regnskabsmæssige forhold, optagelse af lån, offentlighed m.v.
 § 8. Reglerne for aktieselskaber i lov om visse selskabers  

 aflæggelse af årsregnskab m.v., herunder bestemmelserne om børsnoterede  

 aktieselskaber i § 51 a, § 56, stk. 3, § 61 e, stk. 3, 2. pkt., og § 62, stk.  

 1, 2. pkt., gælder for Post Danmark med de ændringer, der følger af stk. 2 og  

 stk. 3.
Stk. 2. Trafikministeren udøver i Post Danmark de beføjelser, der  

 efter årsregnskabsloven tilkommer generalforsamlingen i et aktieselskab, idet  

 ministeren herved sidestilles med en eneaktionær.
Bestemmelserne i  

 årsregnskabslovens § 2 a, stk. 1, og § 2 c, stk. 1, samt § 52 finder ikke  

 anvendelse for Post Danmark.
Stk. 3. Post Danmarks regnskaber revideres efter  

 årsregnskabslovens regler af rigsrevisor og en statsautoriseret revisor.
Den  

 statsautoriserede revisor vælges af trafikministeren efter indstilling fra  

 bestyrelsen, og valget gælder for et år ad gangen.
Der kan ske genvalg.
 Stk. 4. Rigsrevisor reviderer endvidere Post Danmarks regnskaber  

 efter reglerne i lov om revisionen af statens regnskaber m.m.
 Stk. 5. Det reviderede årsregnskab forelægges ministeren til  

 godkendelse.
 § 9. Post Danmark kan med sikkerhed i egen formue optage lån.
 § 10. Post Danmark skal tegne de for virksomheden nødvendige  

 lovpligtige forsikringer.
 § 11. Post Danmark skal anmeldes og registreres i Erhvervs- og  

 Selskabsstyrelsen, jf. stk. 2.
 Stk. 2. Trafikministeren fastsætter efter drøftelse med Erhvervs-  

 og Selskabsstyrelsen nærmere bestemmelser om anmeldelsens og registreringens  

 indhold og tidspunkt samt om Erhvervs- og Selskabsstyrelsens kompetence i  

 forbindelse hermed.
 Stk. 3. I forskrifter, der udfærdiges i medfør af stk. 2, kan der  

 fastsættes bestemmelser om løbende dagbøder og straf i form af bøde for Post  

 Danmarks overtrædelse af bestemmelserne.
 Stk. 4. Konkurrencelovens §§ 11-14 gælder for den del af Post  

 Danmarks virksomhed, som ikke er omfattet af en eneret eller underlagt en  

 befordringspligt.
 Stk. 5. Lov om offentlighed i forvaltningen, forvaltningsloven og  

 lov om Folketingets Ombudsmand gælder ikke for den virksomhed, der udøves af  

 Post Danmark.
 Stk.6. Sagsakter vedrørende omdannelse af postvæsenet til Post  

 Danmark er undtaget fra aktindsigt efter lov om offentlighed i forvaltningen.
 § 12. Post Danmark kan efter trafikministerens godkendelse oprette  

 en landsdækkende modtagerdatabase over postmodtagere.
 Stk. 2. Til brug ved ajourføringen af modtagerdatabasen kan  

 indhentes relevante oplysninger i elektronisk form fra andre offentlige  

 registre.
 Stk. 3. Lov om offentlige myndigheders registre finder i øvrigt  

 anvendelse for modtagerdatabasens nærmere oprettelse og drift.
Kapitel 3 Tilsyn og straf § 13. Trafikministeren fører tilsyn med, at Post Danmark  

 overholder denne lov, jf. dog § 8, stk. 1, § 11, stk. 4, og § 12, stk. 3.
 Stk. 2. Post Danmark skal på begæring stille enhver oplysning om  

 sin virksomhed til rådighed for trafikministeren.
§ 14. Overtrædelse af de i § 5, stk. 1, nævnte bestemmelser i  

 aktieselskabslovens 1) § 53, stk. 1, om bestyrelsesmedlemmers og direktionsmedlemmers pligt  

 til at give meddelelse til bestyrelsen om deres beholdning, erhvervelse eller  

 afhændelse af aktier og anparter inden for samme koncern, 2) § 53, stk. 3, om forbud mod deltagelse i spekulationsforretninger  

 vedrørende aktier og anparter i selskaber inden for samme koncern, 3) § 54 om ledelsen af selskabets anliggender, 4) § 55 om pligten for bestyrelsen i et moderselskab til at underrette et  

 datterselskabs bestyrelse, når et koncernforhold er etableret, og 5) § 56, stk. 2, om formandens pligt til at indkalde til bestyrelsesmøder  

 samt direktørers ret til at være til stede under bestyrelsesmøde, straffes med bøde, medmindre strengere straf er forskyldt efter den øvrige  

 lovgivning.
 Stk. 2. Medmindre strengere straf er forskyldt efter den øvrige  

 lovgivning, straffes med bøde bestyrelsesmedlemmer, direktører,  

 vurderingsmænd og revisorer samt deres suppleanter, såfremt de ubeføjet  

 røber, hvad de under udøvelsen af deres hverv for Post Danmark har fået  

 kundskab om.
Kapitel 4 Ikrafttræden og overgangsbestemmelser § 15. Loven træder i kraft to uger efter bekendtgørelsen i  

 Lovtidende.
Samtidig hermed ophæves lov nr. 307 af 10. juni 1976 om styrelsen  

 af Post- og Telegrafvæsenet.
 Stk. 2. Lovens § 4, stk. 1, § 6, stk. 1, og § 8 har virkning fra  

 1. januar 1995.
 Stk. 3. Trafikministeren fastsætter tidspunktet for ikrafttræden  

 af § 10.
 § 16. Medarbejdernes valg af medlemmer til bestyrelsen, jf. § 4,  

 stk. 3, skal finde sted inden 1. juli 1995.
 Stk. 2. Bestemmelsen i aktieselskabslovens § 49, stk. 7, om, at de  

 bestyrelsesmedlemmer, der vælges af medarbejderne, udpeges blandt de  

 medarbejdere, der i hele sidste år før valget har været ansat i selskabet,  

 finder ikke anvendelse ved valg efter stk. 1.
 Stk. 3. Indtil valg kan finde sted efter stk. 1, udpeger  

 ministeren efter indstilling fra medarbejderorganisationerne 3  

 medarbejderrepræsentanter til bestyrelsen.
