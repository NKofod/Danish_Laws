Fremsat den 3. oktober 2002 af  

 trafikministeren (Flemming Hansen) Forslag til Lov om ændring af lov om luftfart (Montreal-konventionen m.v.) § 1 I lov om luftfart, jf. lovbekendtgørelse nr. 543 af 13. juni 2001,  

 foretages følgende ændringer:
 1. I § 5 indsættes efter »§§ 90«: », 90 a,  

 90 b«.
 2. § 71 affattes således:
»§ 71. Trafikministeren kan fastsætte regler om betaling  

 for benyttelsen af en offentlig flyveplads, jf. dog 3. pkt.
Betaling for  

 benyttelse af statsejede flyvepladser bortset fra dem, der drives af  

 Københavns Lufthavne A/S, skal godkendes af Folketingets Finansudvalg.  

 Grønlands Landsstyre kan fastsætte regler om betaling for  

 benyttelsen af en offentlig flyveplads i Grønland.
Stk. 2. Trafikministeren kan endvidere fastsætte regler  

 om betaling for benyttelsen af anlæg og drift af andre  

 hjælpemidler i luftfartens tjeneste.
Der kan kræves betaling i  

 forbindelse med overflyvning af dansk territorium, det åbne hav og  

 fremmed stats territorium, når der er truffet aftale herom med  

 vedkommende fremmede stat.
Betalingen påhviler brugeren af såvel  

 danske som udenlandske luftfartøjer ved flyvning i det område,  

 hvor hjælpemidler kan benyttes.
Hvis brugerens identitet ikke oplyses,  

 påhviler betalingen ejeren af luftfartøjet, medmindre ejeren  

 godtgør, hvem der var bruger.
Stk. 3. Hvis betalingen efter stk. 1 og 2 ikke  

 erlægges rettidigt, tillægges der renter i overensstemmelse med  

 renteloven.
Endvidere kan trafikministeren fastsætte regler om betaling  

 for erindringsskrivelser vedrørende disse betalinger.
 Stk. 4. Trafikministeren kan fastsætte regler om  

 opkrævning og inddrivelse af betalingen, herunder at danske  

 myndigheder, i det omfang det følger af Multilateral Agreement  

 Relating to Route Charges, yder bistand til inddrivelse af Eurocontrols  

 udestående tilgodehavender.
Stk. 5. Hvis betalingen efter stk. 1 og 2 ikke  

 erlægges rettidigt, kan beløbene med påløbne renter  

 inddrives ved udpantning.« 3. Kapitel 9 affattes således:
»Kapitel 9 Befordring med luftfartøj Anvendelsesområde § 90. Bestemmelserne i dette kapitel gælder, jf. dog  

 stk. 2 og 3, § 90 a og § 90 b, for befordring af passagerer,  

 rejsegods eller gods med luftfartøj mod betaling eller, såfremt  

 befordringen udføres af et luftfartsselskab, også for  

 sådan befordring uden betaling, og som 1)	foretages indenrigs i Danmark, 2)	er omfattet af Montreal-konventionen af 28. maj 1999 om  

 indførelse af visse ensartede regler for international luftbefordring,  

 jf. dog stk. 3, eller 3)	foretages til eller fra Danmark med luftfartøj fra lande, der  

 ikke har tiltrådt Warszawa-konventionen af 12. oktober 1929 om  

 international luftbefordring med senere ændringer.
 Stk. 2. Bestemmelserne i dette kapitel gælder ikke i det  

 omfang, befordringen med luftfartøj omfattes af Rådets  

 forordning (EF) nr. 2027/97 af 9. oktober 1997 om luftfartsselskabers  

 erstatningsansvar i tilfælde af ulykker, som ændret ved  

 Europa-Parlamentets og Rådets forordning (EF) nr. 889/2002 af 13. maj  

 2002.
 Stk. 3. Bestemmelserne i dette kapitel gælder ikke for  

 befordring med luftfartøj, som udføres i henhold til  

 reservation foretaget i overensstemmelse med artikel 57 i  

 Montreal-konventionen af 28. maj 1999 om indførelse af visse ensartede  

 regler for international luftbefordring.
§ 90 a.
For befordring til og fra Danmark med  

 luftfartøj fra lande, der ikke har tilsluttet sig  

 Montreal-konventionen, som nævnt i § 90, stk. 1, nr. 2, men  

 som har tilsluttet sig Warszawa-konventionen, som nævnt i § 90,  

 stk. 1, nr. 3, gælder bestemmelserne i bilaget til loven.
 Stk. 2. For befordring til og fra Danmark med  

 luftfartøj fra lande, der har tilsluttet sig Warszawa-konventionen og  

 Montreal-protokol nr. 4 af 25. september 1975 om ændring af  

 Warszawa-konventionen, gælder dog for så vidt angår  

 befordring af gods bestemmelserne herom i dette kapitel.
§ 90 b.
For så vidt angår befordring med  

 luftfartøj indenrigs i Danmark eller med et luftfartøj fra et  

 luftfartsselskab, der er hjemmehørende i Grønland eller  

 på Færøerne, og som ikke er i besiddelse af en licens  

 udstedt i henhold til bestemmelserne i Rådets forordning (EØF)  

 nr. 2407/92 af 23. juli 1992 om udstedelse af licenser til luftfartsselskaber  

 og ikke omfattes af Rådets forordning (EF) nr. 2027/97 af 9. oktober  

 1997 om luftfartsselskabers erstatningsansvar i tilfælde af ulykker,  

 som ændret ved Europa-Parlamentets og Rådets forordning (EF) nr.  

 889/2002 af 13. maj 2002, gælder, at befordreren skal overholde artikel  

 3a, 5 og 6 om supplerende betaling for særligt udstyr,  

 forskudsudbetaling og information til passagererne om befordrerens ansvar for  

 passagerer og rejsegods.
 § 91. Ved befordring af post er befordreren ikke ansvarlig  

 over for afsenderen eller modtageren, men udelukkende over for  

 postvæsenet og i overensstemmelse med de særlige regler, som  

 gælder mellem befordreren og postvæsenet.
 Stk. 2. Bortset fra bestemmelsen i stk. 1 gælder  

 dette kapitel ikke for befordring af post.
 Stk. 3. Bestemmelserne om befordringsdokumenter i  

 §§ 92-97 gælder ikke for befordring, som udføres under  

 usædvanlige forhold og falder uden for normal udøvelse af  

 luftfartsvirksomhed.
Befordringsdokumenter § 92. Ved befordring af passagerer skal der udstedes et  

 befordringsdokument, jf. dog stk. 2, og befordringsdokumentet skal  

 indeholde angivelse af:
1)	afgangssted og bestemmelsessted og 2)	mindst et aftalt mellemlandingssted, hvis afgangsstedet og  

 bestemmelsesstedet ligger i samme stat, og et eller flere  

 mellemlandingssteder i en anden stat er aftalt.
 Stk. 2. De i stk. 1 nævnte oplysninger kan  

 registreres på anden måde, såfremt befordreren tilbyder og  

 efter anmodning udleverer skriftligt materiale om de således  

 registrerede oplysninger til passageren.
 Stk. 3. Selv om bestemmelserne i stk. 1-2 ikke er  

 overholdt, er befordringsaftalen dog gyldig, og bestemmelserne i dette  

 kapitel gælder for befordringen.
 § 93. Befordreren skal udstede rejsegodsbevis til  

 passageren for hvert stykke indskrevet rejsegods.
 § 94. Ved befordring af gods skal der udfærdiges  

 luftfragtbrev.
 Stk. 2. Udfærdigelse af luftfragtbrev er ikke  

 nødvendigt, hvis oplysningerne om befordringen registreres på  

 anden måde, og befordreren efter afsenderens anmodning udleverer en  

 godskvittering til afsenderen, der indeholder  

 tilstrækkelige oplysninger til identifikation af godset, og som  

 giver afsenderen mulighed for at blive gjort bekendt med de  

 registrerede oplysninger.
§ 95. Luftfragtbrevet skal udfærdiges af afsenderen i  

 tre originaleksemplarer.
Det første eksemplar skal påtegnes »Til  

 befordreren« og underskrives af afsenderen.
Det andet eksemplar skal  

 påtegnes »Til modtageren« og underskrives af afsenderen og befordreren.  

 Det tredje eksemplar underskrives af befordreren og tilbageleveres til  

 afsenderen efter godsets modtagelse.
 Stk. 2. Har befordreren udfærdiget luftfragtbrevet efter  

 afsenderens anmodning, anses befordreren, hvis ikke andet bevises, for at  

 handle på afsenderens vegne.
 Stk. 3. Befordrerens og afsenderens underskrift kan være  

 påtrykt eller påstemplet.
 § 96. Omfatter befordringen flere stykker gods, skal  

 afsenderen efter befordrerens anmodning udfærdige særskilte  

 luftfragtbreve.
 Stk. 2. Benyttes et andet
registreringssystem, jf. § 94, stk. 2, skal befordreren  

 efter anmodning fra afsenderen udlevere særskilte godskvitteringer.
 Stk. 3. Hvis det er nødvendigt for at opfylde  

 toldformaliteter eller politiets eller lignende offentlige myndigheders krav,  

 kan befordreren forlange, at afsender udsteder et dokument, som angiver  

 godsets art.
 § 97. Luftfragtbrevet og godskvitteringen skal indeholde  

 angivelse af:
1)	afgangssted og bestemmelsessted, 2)	mindst et aftalt mellemlandingssted, hvis afgangsstedet og  

 bestemmelsesstedet ligger i samme stat, og et eller flere  

 mellemlandingssteder i en anden stat er aftalt, og 3)	forsendelsens vægt.
 § 98. Selv om bestemmelserne i §§ 94-97 ikke er  

 overholdt, er befordringsaftalen dog gyldig, og bestemmelserne i dette  

 kapitel gælder for befordringen.
§ 99. Afsenderen er ansvarlig for rigtigheden af de oplysninger,  

 som afsenderen eller nogen, som har handlet på afsenderens vegne, har  

 givet i luftfragtbrevet eller for registrering eller indføjelse i  

 godskvitteringen.  Er oplysningerne om godset urigtige eller  

 ufuldstændige, er afsenderen ansvarlig for skade, som derved er  

 påført befordreren eller nogen, over for hvem befordreren er  

 ansvarlig.
Afsenderen er også ansvarlig, selvom den, som har handlet  

 på afsenderens vegne, tillige er agent for befordreren.
Stk. 2. Er afsenderen ikke ansvarlig i henhold til stk. 1  

 for urigtige eller ufuldstændige oplysninger, som er registreret eller  

 indføjet i godskvitteringen, er befordreren ansvarlig for skade, som  

 derved er påført afsenderen eller nogen, over for hvem  

 afsenderen er ansvarlig.
Det samme gælder, hvis nogen anden på  

 befordrerens vegne har registreret oplysningerne eller indføjet dem i  

 godskvitteringen.
 § 100. Hvis ikke andet bevises, gælder luftfragtbrevet  

 eller godskvitteringen som bevis for befordringsaftalens indgåelse, for  

 godsets modtagelse og for de vilkår for befordringen, som er angivet i  

 luftfragtbrevet eller godskvitteringen.
Stk. 2. Luftfragtbrevets eller godskvitteringens angivelser af  

 godsets vægt, dimensioner, emballering og stykantal anses som rigtige,  

 hvis ikke andet bevises.
Andre oplysninger i luftfragtbrevet om godsets  

 mængde, rumindhold eller tilstand gælder derimod ikke som bevis  

 mod befordreren, medmindre denne i afsenderens nærværelse har  

 undersøgt rigtigheden af disse oplysninger og har bekræftet  

 dette ved påtegning på luftfragtbrevet eller godskvitteringen,  

 eller oplysningerne angår godsets synlige tilstand.
Ret til at råde over godset og udlevering af  

 godset § 101. Afsenderen kan tage godset tilbage på afgangs-  

 eller bestemmelsesflyvepladsen eller standse det i tilfælde af landing  

 undervejs, hvis afsenderen opfylder sine forpligtelser efter  

 befordringsaftalen og betaler de ekstra omkostninger, der er forbundet  

 hermed.
Afsenderen kan dog kun udøve denne ret, hvis det ikke  

 medfører skade for befordreren eller andre afsendere.
 Stk. 2. På samme betingelser kan afsenderen give ordre  

 til, at godset undervejs eller på bestemmelsesstedet skal udleveres til  

 en anden end den, der er angivet som modtager, eller kræve godset  

 tilbagesendt til afgangsflyvepladsen.
 Stk. 3. Kan afsenderens ordre ikke udføres, skal  

 befordreren straks underrette afsenderen herom.
 Stk. 4. Udfører befordreren afsenderens ordre, uden at  

 afsenderens eksemplar af luftfragtbrevet eller godskvitteringen forevises, er  

 befordreren ansvarlig for skade, som derved er påført rette  

 indehaver af luftfragtbrevet eller godskvitteringen, dog med regres til  

 afsenderen.
 Stk. 5. Afsenderens ret til godset ophører, når  

 modtageren får ret til at råde over godset efter bestemmelserne i  

 § 102. Nægter modtageren at tage imod godset, eller kan modtageren  

 ikke træffes, genindtræder afsenderen i sin ret til at råde  

 over godset.
 § 102. Når godset er ankommet til bestemmelsesstedet,  

 kan modtageren, medmindre afsenderen har udøvet sin ret i henhold til  

 § 101, kræve godset udleveret af befordreren til sig mod betaling  

 af de skyldige beløb og mod opfyldelse af  

 befordringsvilkårene.
 Stk. 2. Så snart godset er kommet frem, skal befordreren  

 underrette modtageren derom, hvis ikke andet er aftalt.
§ 103. Er godset ikke ankommet senest 7 dage efter, at det  

 skulle være kommet frem, kan modtageren gøre sine rettigheder  

 efter befordringsaftalen gældende mod befordreren.
Det samme  

 gælder, hvis befordreren meddeler, at godset er gået tabt.
 § 104. Enhver aftale, som afviger fra bestemmelserne i  

 §§ 101-103, er ugyldig, medmindre den er anført i luftfragtbrevet  

 eller godskvitteringen.
§ 105. Afsenderen skal give befordreren de oplysninger og de  

 dokumenter, som er nødvendige til opfyldelse af toldformaliteterne og  

 politiets og andre offentlige myndigheders krav, forinden godset kan  

 udleveres til modtageren.
Afsenderen skal erstatte befordreren den skade, som  

 måtte følge af, at disse oplysninger eller dokumenter mangler,  

 er urigtige eller utilstrækkelige, medmindre skaden skyldes fejl eller  

 forsømmelse hos befordreren eller nogen, som har handlet på  

 befordrerens vegne.
 Stk. 2. Befordreren har ikke pligt til at undersøge, om  

 de oplysninger og dokumenter, der er nævnt i stk. 1, er rigtige  

 eller tilstrækkelige.
Befordrerens ansvar § 106. Bliver en passager dræbt, eller lider denne skade  

 på legeme eller helbred som følge af en ulykke, der er  

 indtruffet om bord i et luftfartøj eller i forbindelse med indstigning  

 eller udstigning, er befordreren ansvarlig herfor.
Befordrerens ansvar  

 omfatter også tab af forsørger ved dødsfald.
§ 107. Befordreren er ansvarlig for skade ved, at indskrevet  

 rejsegods går tabt eller beskadiges som følge af en begivenhed,  

 der er indtruffet 1)	om bord i et luftfartøj, eller 2)	inden for den tid, det indskrevne rejsegods er i befordrerens  

 varetægt.
 Stk. 2. Befordreren er dog ikke ansvarlig, i det omfang
skaden skyldes fejl eller mangler ved det indskrevne rejsegods eller dets  

 beskaffenhed.
 Stk. 3. Befordreren er ansvarlig for passagerernes  

 håndbagage, herunder deres personlige ejendele, der går tabt  

 eller beskadiges som følge af en begivenhed, der er indtruffet om bord  

 i et luftfartøj, såfremt skaden skyldes fejl fra befordrerens,  

 dennes ansattes eller agenters side.
Stk. 4. Er det indskrevne rejsegods ikke ankommet senest 21  

 dage efter, at det skulle være kommet frem, kan passageren gøre  

 sine rettigheder efter befordringsaftalen gældende mod befordreren.
Det  

 samme gælder, hvis befordreren meddeler, at det indskrevne rejsegods er  

 gået tabt.
 § 108. Befordreren er ansvarlig for skade ved, at gods  

 går tabt eller beskadiges som følge af en begivenhed, der er  

 indtruffet inden for det tidsrum, hvori godset er i befordrerens  

 varetægt.
Stk. 2. Befordreren er dog ikke ansvarlig, i det omfang skaden  

 skyldes 1)	godsets egen beskaffenhed eller fejl i dette, 2)	mangelfuld emballering af godset udført af andre end  

 befordreren, dennes ansatte eller nogen, som har handlet på dennes  

 vegne, 3)	krigshandling eller væbnet konflikt eller 4)	udøvelse af offentlig myndighed i forbindelse med godsets  

 indførsel, udførsel eller transitering.
 Stk. 3. Omfatter befordringsaftalen også befordring til  

 lands eller til vands uden for flyveplads ved indladning, udlevering eller  

 omladning, formodes enhver godset tilføjet skade at være  

 indtruffet inden for det i stk. 1 angivne tidsrum, medmindre andet  

 bevises.
 Stk. 4. Udskifter befordreren uden afsenderens samtykke helt  

 eller delvis den del af transporten, der efter befordringsaftalen skulle ske  

 som luftbefordring, med en anden transportform, anses også denne del af  

 transporten for at være luftbefordring, således at befordreren  

 ikke herved opnår en bedre retsstilling.
 § 109. Befordreren er ansvarlig for skade som følge af  

 forsinkelse ved befordring af passagerer, rejsegods og gods, hvis befordreren  

 ikke beviser, at befordreren, dennes ansatte eller nogen, som har handlet  

 på dennes vegne, har taget alle forholdsregler som med  

 rimelighed kan forlanges for at undgå skaden, eller at  

 dette ikke har været muligt for dem.
§ 110. Erstatningen, herunder erstatningen efter § 111,  

 stk. 1, skal nedsættes eller bortfalde, hvis befordreren kan bevise, at  

 skadelidte eller nogen, fra hvem skadelidte afleder sine  

 rettigheder, forsætligt eller uagtsomt har medvirket til  

 skaden.
Bliver en passager dræbt, og kræver en anden end  

 passageren i den anledning erstatning, skal erstatningen ligeledes  

 nedsættes eller bortfalde, hvis befordreren kan bevise, at passageren  

 har medvirket til skaden.
 Stk. 2. Nedsættelse eller bortfald af erstatningen i  

 henhold til stk. 1 skal ske alene under hensyn til graden af  

 medvirken.
 § 111. Ved befordring af passagerer kan befordrerens ansvar,  

 hvis en passager bliver dræbt eller lider skade på legeme eller  

 helbred, ikke afskæres eller begrænses, hvis erstatningen ikke  

 overstiger 100.000 særlige trækningsrettigheder (SDR, jf.  

 stk. 8), for hver passager, jf. dog § 110.
Stk. 2. Befordreren er ikke ansvarlig for den skade efter  

 stk. 1, der overstiger 100.000 SDR for hver passager, hvis befordreren  

 kan bevise, at 1)	skaden ikke skyldes forsætlig eller uagtsom handling eller  

 undladelse fra befordrerens eller dennes ansattes eller dennes agenters side,  

 eller 2)	skaden alene skyldes forsætlig eller uagtsom handling eller  

 undladelse fra tredjemands side.
 Stk. 3. Ved befordring af passagerer er befordrerens ansvar  

 for skade som følge af forsinkelse begrænset til 4.150 SDR for  

 hver passager.
Stk. 4. Ved befordring af rejsegods er befordrerens ansvar for  

 skade som følge af, at rejsegods går tabt, beskadiges eller  

 forsinkes, begrænset til 1.000 SDR for hver passager.
Har passageren  

 ved aflevering af det indskrevne rejsegods til befordreren afgivet en  

 særlig erklæring med angivelse af den interesse, som er forbundet  

 med rejsegodsets udlevering på bestemmelsesstedet, og betalt det  

 fragttillæg, som måtte være fastsat, gælder det i  

 erklæringen angivne beløb som grænse for befordrerens  

 ansvar.
Dette gælder dog ikke, hvis befordreren beviser, at  

 beløbet overstiger passagerens særlige interesse, som  

 nævnt i 2. pkt.
Stk. 5. Ved befordring af gods er befordrerens ansvar for  

 skade, som følge af at gods går tabt, beskadiges eller  

 forsinkes, begrænset til 17 SDR pr. kg.
Har afsenderen ved godsets  

 aflevering til befordreren afgivet en særlig erklæring med  

 angivelse af den interesse, som er forbundet med godsets udlevering på  

 bestemmelsesstedet, og betalt det fragttillæg, som måtte  

 være fastsat, gælder det i erklæringen angivne beløb  

 som grænse for befordrerens ansvar.
Dette gælder dog ikke, hvis  

 befordreren beviser, at beløbet overstiger afsenderens særlige  

 interesse, som nævnt i 2. pkt.
Hvis en del af godset går tabt,  

 beskadiges eller forsinkes, opgøres kun den samlede vægt af de  

 berørte stykker gods, når grænsen for befordrerens ansvar  

 skal fastsættes.
Hvis skaden forringer værdien af andre stykker  

 gods, som omfattes af samme luftfragtbrev, godskvittering, eller de på  

 anden måde registrerede oplysninger, jf. § 94, stk. 2,
skal også vægten af disse stykker gods medregnes.
 Stk. 6. De i stk. 3 og stk. 4 fastsatte  

 ansvarsgrænser finder ikke anvendelse, såfremt det bevises, at  

 befordreren selv eller dennes ansatte eller agenter under udførelsen  

 af deres tjeneste eller hverv har forårsaget skaden forsætligt  

 eller ved en hensynsløs handling vidende om, at en skade kunne  

 opstå.
Stk. 7. De ansvarsgrænser, som er fastsat i  

 stk. 1-5, er ikke til hinder for, at retten kan tilkende  

 sagsøgeren sagsomkostninger og tillægge renter.
Dette  

 gælder dog ikke, hvis befordreren inden seks måneder fra den  

 begivenhed, som var årsag til skaden, eller inden retssag blev anlagt,  

 skriftligt har tilbudt sagsøgeren mindst lige så meget i  

 erstatning som den tilkendte erstatning.
 Stk. 8. Omregning af SDR til national valuta foretages efter  

 den kurs, som Den Internationale Valutafond anvender i sin virksomhed og ved  

 sine transaktioner den dag, da der afsiges dom.
§ 111 a.
Hvis en flyulykke medfører, at en passager  

 bliver dræbt eller lider skade på legeme eller helbred, skal  

 befordreren, hvis det kræves efter befordrerens nationale lovgivning,  

 jf. dog § 90 b, omgående og senest 15 dage efter, at den  

 erstatningsberettigede person er identificeret, udbetale sådanne  

 forskudsbeløb, som måtte være nødvendige til  

 dækning af øjeblikkelige økonomiske behov, og som  

 står i forhold til omfanget af den lidte skade.
 Stk. 2. En forskudsudbetaling ved dødsfald efter  

 stk. 1 kan ikke være mindre end 16.000 SDR.
Stk. 3. Forskudsudbetalingen indebærer ikke en  

 anerkendelse af erstatningsansvaret, og beløbet kan fraregnes et  

 eventuelt senere opgjort erstatningsbeløb.
Forskudsudbetalingen kan  

 kun kræves tilbagebetalt, hvis det senere bevises, at den person, som  

 modtog forskudsudbetalingen, med forsæt eller ved uagtsomhed  

 forårsagede eller bidrog til skaden, eller at personen ikke var den  

 erstatningsberettigede person.
 § 112. Forbehold, som tilsigter at fritage befordreren for  

 ansvar eller at fastsætte en lavere ansvarsgrænse end bestemt i  

 § 111, er ugyldige.
 § 113. Befordreren kan indgå en aftale om, at der for  

 befordringen skal gælde højere ansvarsgrænser end dem, der  

 er fastlagt i § 111, eller om, at der ikke skal gælde nogen  

 ansvarsgrænser overhovedet.
 § 114. Sagsøges befordrerens ansatte eller nogen, som  

 har handlet på befordrerens vegne, for skade, de har forårsaget  

 under udførelsen af deres tjeneste eller hverv, må summen af de  

 erstatningsbeløb, som pålægges dem og befordreren, ikke  

 overstige de ansvarsgrænser, der er fastsat for befordreren.
 § 115. Modtages det indskrevne rejsegods eller gods uden  

 forbehold fra modtagerens side, formodes godset at være udleveret i god  

 stand og i overensstemmelse med befordringsdokumentet eller de på anden  

 måde registrerede oplysninger, hvis ikke andet bevises.
Stk. 2. Er det indskrevne rejsegods eller gods  

 beskadiget eller delvis gået tabt, skal meddelelse gives til  

 befordreren umiddelbart efter, at skaden er opdaget, og senest inden 7 dage  

 for det indskrevne rejsegods og 14 dage for gods, regnet fra modtagelsen.
Ved  

 forsinkelse skal meddelelse afgives inden 21 dage fra den dag, da det  

 indskrevne rejsegods eller godset blev stillet til rådighed for  

 modtageren.
Stk. 3. Meddelelse skal ske ved påtegning på  

 befordringsdokumentet eller andet skriftligt materiale, som afsendes inden  

 fristens udløb.
Påtegningen kan være fremstillet på  

 elektronisk måde.
 § 116. Gives meddelelse om skaden ikke inden for de frister,  

 der er fastsat i § 115, er ethvert krav mod befordreren bortfaldet,  

 medmindre denne har handlet svigagtigt.
 § 117. Erstatningssagen skal anlægges ved retten  

 på det sted, hvor befordreren bor eller har sit hovedkontor eller har  

 den forretningsafdeling, hvorigennem befordringsaftalen er blevet afsluttet,  

 eller på bestemmelsesstedet.
 Stk. 2. Ved skade som følge af død eller  

 personskade på passagerer kan sagen tillige anlægges ved retten i  

 det land, hvor passageren på ulykkestidspunktet havde bopæl eller  

 permanent ophold, og hvorfra:
1)	befordreren udfører lufttransport af passagerer, enten med  

 egne luftfartøjer eller med et andet luftfartsselskabs  

 luftfartøjer på grundlag af en forretningsaftale, og 2)	hvor befordreren driver sin virksomhed i forbindelse med  

 lufttransport af passagerer fra lokaler, der er lejet eller ejes af  

 befordreren selv eller et andet luftfartsselskab, som befordreren har  

 indgået en forretningsaftale med.
 Stk. 3. Anvendelse af reglerne i stk. 1 og 2  

 forudsætter, at den stat, hvori der anlægges sag, har  

 tiltrådt Montreal-konventionen.
 § 118. Adgangen til erstatning efter bestemmelserne i dette  

 kapitel bortfalder, hvis sag ikke er anlagt inden to år regnet fra  

 luftfartøjets ankomst til bestemmelsesstedet eller fra den dag, da  

 luftfartøjet skulle være ankommet, eller da befordringen blev  

 afbrudt.
 § 119. Skal en befordring, som efter befordringsaftalen er at  

 anse som en befordring, udføres af flere efter hinanden  

 følgende befordrere, er enhver af dem, når passagererne,  

 rejsegodset eller godset modtages, ansvarlig for den del af befordringen, som  

 det påhviler denne befordrer at udføre.
Stk. 2. Ved befordring af rejsegods eller gods kan
afsenderen dog tillige holde sig til den første befordrer og den  

 til dets udlevering berettigede til den sidste, selv om skaden eller  

 forsinkelsen er indtruffet, mens godset var i en anden befordrers  

 varetægt.
Er herefter to befordrere ansvarlige, hæfter de  

 solidarisk.
Befordring, der udføres af en anden befordrer end  

 den, der har indgået befordringsaftalen § 119 a.
Bestemmelserne i §§ 119 b - 119 f gælder,  

 hvor befordringen helt eller delvis udføres af en anden befordrer end  

 den, der har indgået befordringsaftalen, medmindre det bevises, at  

 dette er sket uden sidstnævntes samtykke.
 Stk. 2. Bestemmelserne i § 119 c, § 119 e og  

 § 119 f gælder kun den del af befordringen, der udføres af  

 en anden befordrer end den, der har indgået befordringsaftalen.
§ 119 b.
Ved anvendelse af reglerne i dette kapitel anses  

 såvel den, der har indgået befordringsaftalen, som den, der helt  

 eller delvis udfører befordringen, som befordrere.
Den, der har  

 indgået befordringsaftalen, anses som befordrer for hele befordringen.  

 Den, der har udført befordringen, anses som befordrer for så  

 vidt angår den pågældende del af befordringen.
§ 119 c.
Ved bedømmelsen af en befordrers ansvar skal  

 handlinger og undladelser af den anden befordrer, den anden befordrers  

 ansatte eller nogen, som har handlet på den anden befordrers vegne,  

 under udførelsen af deres tjeneste eller hverv anses at have samme  

 virkning som førstnævnte befordrers egne handlinger og  

 undladelser.
Den, der udfører befordringen, kan dog ikke herved  

 pådrages ansvar ud over de i § 111 fastsatte grænser.
 Stk. 2. Har den befordrer, der har indgået  

 befordringsaftalen, påtaget sig forpligtelser, som går videre end  

 denne befordrers forpligtelser efter dette kapitel, eller har afsendere efter  

 § 111, stk. 4, 2. punktum, særligt angivet interessen i  

 godsets udlevering, er dette uden virkning i forhold til den, der  

 udfører befordringen, medmindre denne har givet sin godkendelse.
§ 119 d.
Meddelelser, som efter bestemmelserne i dette kapitel  

 gives til den ene befordrer, har virkning også i forhold til den anden  

 befordrer.
Ordrer fra afsenderen efter § 101 har dog kun virkning, hvis  

 de gives til den befordrer, der har indgået befordringsaftalen.
§ 119 e.
Summen af de erstatningsbeløb, som  

 pålægges to eller flere befordrere, deres ansatte eller nogen,  

 som har handlet på befordrernes vegne, må ikke overstige det  

 højeste erstatningsbeløb, der kan pålægges en af  

 befordrerne.
Hver enkelt er kun ansvarlig indtil den ansvarsgrænse, der  

 gælder for denne befordrer.
§ 119 f.
Erstatningssøgsmål kan, uanset om de  

 rettes imod en eller flere befordrere, anlægges enten ved en ret, som  

 efter § 117 er kompetent med hensyn til søgsmål imod den,  

 der har indgået befordringsaftalen, eller ved retten på det sted,  

 hvor den, der udfører befordringen, bor eller har sit hovedkontor.
Stk. 2. Sagsøges en af befordrerne, og vil denne  

 befordrer, hvis denne taber sagen, rejse krav mod den anden befordrer, kan  

 førstnævnte befordrer tilstævne sidstnævnte  

 befordrer uden hensyn til de almindelige regler om værneting for at  

 gøre kravet gældende over for denne under sagen.
Bestemmelserne  

 i retsplejelovens kapitel 23 finder tilsvarende anvendelse.
Sammensat befordring § 120. Udføres befordringen delvis med  

 luftfartøj og delvis med andet befordringsmiddel, gælder  

 bestemmelserne i dette kapitel kun befordringen med luftfartøj,
jf. dog § 108, stk. 4.
 Stk. 2. Vilkårene for de andre befordringsmåder  

 kan optages i dokumentet vedrørende befordringen med  

 luftfartøj, såfremt bestemmelserne i dette kapitel gælder  

 for den del af befordringen, der udføres med luftfartøj.
Andre bestemmelser § 121. Bestemmelser i befordringsaftalen og særaftaler,  

 som er indgået, før skaden opstod, med det formål at bryde  

 reglerne i Montreal-konventionen af 28. maj 1999 om indførelse af  

 visse ensartede regler for international luftbefordring enten ved at  

 fastsætte, hvilken lov der skal være gældende, eller ved at  

 ændre bestemmelserne om værneting, er ugyldige.
 Stk. 2. Hvis befordringen er omfattet af dette kapitel, kan  

 erstatningssag kun anlægges ved dansk domstol eller en domstol i en  

 stat, som har tiltrådt Montreal-konventionen af 28. maj 1999 om  

 indførelse af visse ensartede regler for international  

 luftbefordring.
 Stk. 3. Intet i dette kapitel er til hinder for, at den, der  

 er ansvarlig for skade efter bestemmelserne heri, kan fremsætte  

 regreskrav mod nogen anden.
 Stk. 4. Voldgiftsaftaler forud for skadens indtræden er  

 kun gyldige med hensyn til befordring af gods, hvis voldgiftsaftalen er  

 skriftlig, og hvis voldgiften efter den erstatningskrævendes valg  

 foretages på et af de steder, som er lovligt værneting efter  

 dette kapitel, og kun hvis voldgiftsretten skal følge bestemmelserne i  

 dette kapitel.
 § 122. Befordreren skal kunne dokumentere at være  

 forsikret for et beløb, som er tilstrækkeligt til at dække  

 befordrerens erstatningsansvar i henhold til dette kapitel.
§ 123. Intet i dette kapitel forhindrer befordreren i at  

 nægte at indgå en befordringsaftale, i at give afkald på  

 rettigheder fastlagt i dette kapitel eller i at fastsætte sådanne  

 betingelser, der ikke strider mod bestemmelserne i dette kapitel.« 4. § 148 affattes således:
 »§ 148. Trafikministeren  

 kan fastsætte regler om betaling for offentlige forretninger, der  

 foretages i henhold til denne lov eller fællesskabsretlige regler  

 på luftfartsområdet.
Stk. 2. Hvis den i stk. 1 nævnte betaling ikke  

 erlægges rettidigt, tillægges renter i overensstemmelse med  

 renteloven.
Endvidere kan trafikministeren fastsætte regler om betaling  

 for erindringsskrivelser vedrørende de nævnte betalinger.
Stk. 3. Beløbene med påløbne renter kan  

 inddrives ved udpantning.« 5. Efter § 158 indsættes som bilag til  

 loven:
»Bilag Befordring med luftfartøj Anvendelsesområde § 90. Bestemmelserne i dette bilag gælder for befordring  

 til og fra Danmark med luftfartøj fra lande, der ikke har tilsluttet  

 sig Montreal-konventionen af 28. maj 1999 om indførelse af visse  

 ensartede regler for international luftbefordring, men som har tilsluttet sig  

 Warszawa-konventionen af 12. oktober 1929 om international luftbefordring med  

 senere ændringer, jf. dog § 90 a, stk. 2, i kapitel 9.
 Stk. 2. Medmindre andet er anført, refererer  

 henvisningerne i dette bilag til bilagets bestemmelser.
§ 90 a.
Bestemmelserne gælder befordring med  

 luftfartøj af passagerer, rejsegods eller gods, når befordringen  

 udføres mod betaling.
Udføres befordringen af et  

 lufttrafikforetagende, kommer loven ligeledes til anvendelse, selv om  

 befordringen er vederlagsfri.
 § 91. Bestemmelserne finder ikke anvendelse på  

 postbefordring.
 Stk. 2. Bestemmelserne om befordringsdokumenter i  

 §§ 92-98 finder ikke anvendelse på befordring, der udføres  

 under usædvanlige forhold og falder uden for normal udøvelse af  

 luftfartsvirksomhed.
Befordringsdokumenter § 92. Ved befordring af passagerer skal der udstedes billet,  

 der skal indeholde angivelse af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at konventionen eller loven i reglen  

 begrænser befordrerens ansvar for personskade og for tab af eller skade  

 på rejsegods.
 Stk. 2. Såfremt ikke andet godtgøres,  

 gælder billetten som bevis for befordringsaftalens indgåelse og  

 for vilkårene for befordringen.
Stk. 3. Er billet ikke udstedt, eller har den ikke det  

 foreskrevne indhold, eller er den gået tabt, er befordringsaftalen dog  

 gyldig.
Er passageren med befordrerens samtykke kommet om bord i  

 luftfartøjet, uden at billet er udstedt, eller indeholder billetten  

 ikke den under c) nævnte oplysning, kan befordreren ikke  

 påberåbe sig bestemmelsen om ansvarsbegrænsning i  

 § 111.
§ 93. Ved befordring af indskrevet rejsegods skal  

 rejsegodsbevis udstedes.
Såfremt rejsegodsbeviset ikke er hæftet  

 sammen med eller indføjet i en passagerbillet, der opfylder de i  

 § 92, stk. 1, fastsatte krav, skal det indeholde angivelse  

 af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at denne konvention eller loven i  

 reglen begrænser befordrerens ansvar for tab af eller skade på  

 rejsegods.
 Stk. 2. Såfremt ikke andet godtgøres,  

 gælder rejsegodsbeviset som bevis for, at rejsegodset er indskrevet, og  

 for vilkårene for befordringen.
Stk. 3. Er rejsegodsbevis ikke udstedt, eller har det ikke det  

 foreskrevne indhold, eller er det gået tabt, er befordringsaftalen dog  

 gyldig.
Har befordreren modtaget rejsegodset, uden at rejsegodsbevis er  

 udstedt, eller indeholder beviset ikke den under c) nævnte oplysning,  

 og det heller ikke er vedhæftet eller indføjet i en  

 passagerbillet, der indeholder den i § 92, stk. 1 c), nævnte  

 oplysning, kan befordreren ikke påberåbe sig bestemmelsen om  

 ansvarsbegrænsning i § 111, stk. 2.
 § 94. Ved godsbefordring kan befordreren kræve, at  

 afsenderen udfærdiger og afgiver til befordreren et dokument, betegnet  

 som luftfragtbrev, og afsenderen kan kræve, at befordreren modtager  

 dette dokument.
 Stk. 2. Er luftfragtbrev ikke udfærdiget, eller har det  

 ikke det foreskrevne indhold, eller er det gået tabt, er  

 befordringsaftalen dog gyldig.
§ 95. Luftfragtbrevet udfærdiges af afsenderen i tre  

 eksemplarer og afleveres til befordreren sammen med godset.
Det første  

 eksemplar skal påtegnes »Til befordreren« og underskrives af  

 afsenderen.
Det andet eksemplar skal påtegnes »Til modtageren« og  

 underskrives både af afsenderen og befordreren.
Dette eksemplar skal  

 følge med godset.
Det tredje eksemplar underskrives af befordreren og  

 tilbageleveres afsenderen efter godsets modtagelse.
Stk. 2. Befordrerens underskrift skal påføres  

 luftfragtbrevet, forinden godset tages om bord i luftfartøjet.  

 Befordrerens underskrift kan erstattes af stempel.
Afsenderens underskrift  

 kan være trykt eller erstattes af stempel.
 Stk. 3. Har befordreren udfærdiget luftfragtbrevet efter  

 afsenderens anmodning, anses han, hvis ikke andet bevises, for at handle  

 på afsenderens vegne.
 § 96. Omfatter befordringen flere stykker gods, skal  

 afsenderen på befordrerens begæring udfærdige  

 særskilte luftfragtbreve.
 § 97. Luftfragtbrevet skal indeholde angivelse af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat, og et eller flere  

 mellemlandingssteder i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at denne konvention eller loven i  

 reglen begrænser befordrerens ansvar for tab af eller skade på  

 gods.
 § 98. Tages gods med befordrerens samtykke om bord i  

 luftfartøjet, uden at luftfragtbrev er udfærdiget, eller  

 indeholder luftfragtbrevet ikke den oplysning, som er foreskrevet i § 97  

 c), kan befordreren ikke påberåbe sig bestemmelsen om  

 ansvarsbegrænsning i § 111, stk. 2.
 § 99. Afsenderen er ansvarlig for skade, som befordreren eller  

 nogen, over for hvem denne er ansvarlig, lider som følge af, at  

 afsenderens oplysning i luftfragtbrevet angående godset ikke har det  

 foreskrevne indhold eller i øvrigt er urigtig eller  

 ufuldstændig.
 § 100. Såfremt ikke andet godtgøres, gælder  

 luftfragtbrevet som bevis for befordringsaftalens indgåelse, for  

 godsets modtagelse og for vilkårene for befordringen.
Stk. 2. Luftfragtbrevets angivelser af godsets vægt,  

 dimensioner, indpakning og stykketal anses som rigtige, hvis ikke andet  

 bevises.
Andre oplysninger i luftfragtbrevet om godsets mængde,  

 rumindhold eller om dets tilstand gælder derimod ikke som bevis mod  

 befordreren, medmindre denne i afsenderens nærværelse har  

 undersøgt rigtigheden af disse og har bekræftet dette ved  

 påtegning på luftfragtbrevet, eller angivelsen angår  

 godsets synlige tilstand.
Ret til at råde over godset og udlevering af  

 godset § 101. Mod opfyldelse af sine forpligtelser efter  

 befordringsaftalen kan afsenderen, såfremt det kan ske uden skade for  

 befordreren eller andre afsendere, råde over godset ved at tage det  

 tilbage på afgangs- eller bestemmelsesflyvepladsen, standse det i  

 tilfælde af landing undervejs, lade det udlevere på  

 bestemmelsesstedet eller undervejs til en anden end den i luftfragtbrevet  

 angivne modtager eller kræve det tilbagesendt til afgangsflyvepladsen.  

 Afsenderen skal dog erstatte de dermed forbundne omkostninger.
Kan  

 afsenderens ordre ikke udføres, skal befordreren straks underrette  

 afsenderen herom.
 Stk. 2. Udfører befordreren afsenderens ordrer, uden at  

 det til denne tilbageleverede eksemplar af luftfragtbrevet forevises, er  

 befordreren ansvarlig for skade, som derved måtte påføres  

 rette indehaver af luftfragtbrevet, dog med regres til afsenderen.
 Stk. 3. Afsenderens ret ophører samtidig med, at  

 modtagerens ret indtræder efter § 102. Nægter modtageren at  

 tage imod fragtbrevet eller godset, eller kan den pågældende ikke  

 træffes, genindtræder afsenderen i sin ret til at råde over  

 godset.
 § 102. Når godset er ankommet til bestemmelsesstedet,  

 kan modtageren, bortset fra de i § 101 nævnte tilfælde,  

 kræve, at befordreren udleverer luftfragtbrevet og godset til  

 modtageren mod betaling af de skyldige beløb og mod opfyldelse af de  

 befordringsvilkår, der er angivet i luftfragtbrevet.
 Stk. 2. Befordreren skal, så snart godset er kommet  

 frem, underrette modtageren derom, hvis ikke andet er aftalt.
 § 103. Indrømmer befordreren, at godset er gået  

 tabt, eller er det ikke ankommet senest syv dage efter, at det skulle  

 være kommet frem, kan modtageren gøre de af fragtaftalen  

 flydende rettigheder gældende mod befordreren.
 § 104. Enhver aftale, der indeholder afvigelser fra  

 bestemmelserne i §§ 101-103, er ugyldig, medmindre den er anført  

 i luftfragtbrevet.
§ 105. Afsenderen er forpligtet til at give de oplysninger og  

 til at vedlægge luftfragtbrevet de dokumenter, som er nødvendige  

 til opfyldelse af told-, accise- eller politiforskrifter, forinden godset kan  

 udleveres til modtageren.
Afsenderen er ansvarlig over for befordreren for  

 skade, som måtte følge af, at disse oplysninger eller dokumenter  

 mangler, er ufuldstændige eller ikke er forskriftsmæssige,  

 medmindre befordreren eller dennes folk har gjort sig skyldige i fejl eller  

 forsømmelse.
 Stk. 2. Befordreren er ikke pligtig at undersøge, om  

 disse oplysninger og dokumenter er rigtige eller fuldstændige.
Befordrerens ansvar § 106. Bliver en passager dræbt, eller lider den  

 pågældende skade på legeme eller helbred som følge  

 af en begivenhed, der er indtruffet om bord i et luftfartøj eller  

 under indstigning eller udstigning, er befordreren ansvarlig derfor.
 § 107. Bliver indskrevet rejsegods eller gods beskadiget,  

 eller går det tabt som følge af en begivenhed, der er indtruffet  

 inden for den tid, det er i befordrerens varetægt, enten på  

 flyveplads eller om bord i luftfartøj eller på et hvilket som  

 helst andet sted, når landing sker uden for flyveplads, er befordreren  

 ansvarlig derfor.
 Stk. 2. Omfatter befordringsaftalen også befordring til  

 lands eller til vands uden for flyveplads ved indladning, udlevering eller  

 omladning, formodes enhver rejsegodset eller godset tilføjet skade at  

 være indtruffet inden for den i stk. 1 angivne tid, hvis ikke  

 andet bevises.
 § 108. For skade, som følger af forsinkelse ved  

 luftbefordring af passagerer, indskrevet rejsegods eller gods, er befordreren  

 ansvarlig.
 § 109. Befordreren er fri for ansvar, såfremt den  

 pågældende beviser, at den pågældende selv og dennes  

 folk har taget alle nødvendige forholdsregler for at undgå  

 skaden, eller at dette ikke har været muligt for dem.
 § 110. Beviser befordreren, at den skadelidte ved egen skyld  

 har medvirket til skaden, kan erstatningen nedsættes eller helt  

 bortfalde.
§ 111. Ved befordring af passagerer er befordrerens ansvar for  

 hver enkelt begrænset til 16.600 særlige  

 trækningsrettigheder (SDR), jf. stk. 5. Aftale kan dog  

 træffes om en højere ansvarsgrænse.
Trafikministeren kan  

 bekendtgøre generelle aftaler om højere  

 ansvarsgrænser.
Stk. 2. Ved befordring af indskrevet rejsegods eller gods er  

 befordrerens ansvar begrænset til 17 SDR pr. kg.
Har passageren eller  

 afsenderen ved godsets aflevering til befordreren særligt angivet den  

 interesse, der er forbundet med godsets udlevering på  

 bestemmelsesstedet, og betalt det fragttillæg, som måtte  

 være fastsat, gælder det angivne beløb som grænse  

 for befordrerens ansvar, medmindre passageren eller afsenderen beviser, at  

 det overstiger passagerens eller afsenderens virkelige interesse.
I  

 tilfælde af tab, beskadigelse eller forsinkelse af en del af det  

 indskrevne rejsegods eller gods eller af noget, som måtte være  

 indeholdt deri, omfatter den vægt, der vil være at tage i  

 betragtning ved fastsættelsen af det beløb, hvortil befordrerens  

 ansvar er begrænset, kun den samlede vægt af de  

 pågældende stykker gods.
Såfremt tabet, beskadigelsen eller  

 forsinkelsen forringer værdien af andre stykker gods, som omfattes af  

 samme rejsegodsbevis eller luftfragtbrev, skal også den samlede  

 vægt af dette gods medregnes ved fastsættelsen af  

 ansvarsgrænsen.
 Stk. 3. For genstande, som passagererne beholder i deres egen  

 varetægt, er befordrerens ansvar begrænset til 332 SDR for hver  

 passager.
Stk. 4. De i nærværende paragraf foreskrevne  

 ansvarsgrænser skal ikke være til hinder for, at retten kan  

 tilkende sagsøgeren erstatning for sagsomkostninger.
Dette  

 gælder dog ikke, såfremt den tilkendte erstatning, bortset fra  

 sagsomkostninger, ikke overstiger det beløb, som befordreren  

 skriftligt måtte have tilbudt sagsøgeren inden seks  

 måneder efter den begivenhed, som var årsag til skaden, eller  

 forinden retssag blev anlagt, såfremt dette skete senere.
 Stk. 5. Ved SDR menes de særlige  

 trækningsrettigheder, som anvendes af Den internationale Valutafond.  

 Ved erstatningssøgsmål skal omregning af SDR til danske kroner  

 foretages efter kursen på den dag, der afsiges dom.
 § 112. Forbehold, der tilsigter at fritage befordreren for  

 ansvar eller at fastsætte en lavere ansvarsgrænse end bestemt i  

 § 111, er ugyldige.
 Stk. 2. Ved godsbefordring gælder det i stk. 1  

 anførte dog ikke forbehold for tab eller beskadigelse, der  

 hidrører fra godsets egen beskaffenhed eller fejl ved godset.
 § 113. De i § 111 fastsatte ansvarsgrænser skal ikke  

 finde anvendelse, såfremt det bevises, at befordreren selv eller dennes  

 folk under udførelsen af deres tjeneste har forårsaget skaden,  

 enten med forsæt eller groft uagtsomt, vidende om, at skade  

 sandsynligvis ville blive forårsaget.
 § 114. Sagsøges befordrerens folk for skade, de har  

 forårsaget under udførelsen af deres tjeneste ved en mindre grad  

 af uagtsomhed end den i § 113 anførte, må summen af de  

 erstatningsbeløb, som pålægges dem og befordreren, ikke  

 overstige den for befordreren fastsatte ansvarsgrænse.
 § 115. Modtages indskrevet rejsegods eller gods uden forbehold  

 fra modtagerens side, formodes godset at være udleveret i god stand og  

 i overensstemmelse med befordringsdokumentet, hvis ikke andet bevises.
Stk. 2. Er godset beskadiget eller delvis gået tabt,  

 skal meddelelse derom gives til befordreren umiddelbart efter, at skaden er  

 opdaget og senest inden syv dage for rejsegods og fjorten dage for gods  

 regnet fra modtagelsen.
Ved forsinkelse skal meddelelse derom afgives inden  

 enogtyve dage fra den dag at regne, da godset blev stillet til rådighed  

 for modtageren.
 Stk. 3. Meddelelsen skal ske ved påtegning på  

 befordringsdokumentet, eller ved en skrivelse, der afsendes inden fristens  

 udløb.
 § 116. Gives meddelelse om skaden ikke inden de i § 115  

 fastsatte frister, er ethvert krav mod befordreren bortfaldet, medmindre  

 befordreren har handlet svigagtigt.
 § 117. Erstatningssøgsmålet skal anlægges  

 ved retten enten på det sted, hvor befordreren bor eller har sit  

 hovedkontor eller har den forretningsafdeling, hvorigennem befordringsaftalen  

 er blevet afsluttet, eller på bestemmelsesstedet.
 Stk. 2. I tilfælde af, at befordringen omfattes af  

 Warszawa-konventionen, kan erstatningssøgsmål kun anlægges  

 ved dansk domstol eller en domstol i en stat, som har tiltrådt  

 nævnte konvention.
 § 118. Adgangen til erstatning efter bestemmelserne i dette  

 bilag bortfalder, såfremt sag ikke er rejst inden to år, regnet  

 fra luftfartøjets ankomst til bestemmelsesstedet eller fra den dag, da  

 luftfartøjet skulle være ankommet, eller da befordringen blev  

 afbrudt.
 § 119. Skal en befordring, der efter befordringsaftalen er at  

 anse som en befordring, udøves af flere efter hinanden følgende  

 befordrere, er enhver af dem, når den pågældende modtager  

 passagererne, det indskrevne rejsegods eller godset, ansvarlig for den del af  

 befordringen, som det påhviler den pågældende at  

 udføre.
Stk. 2. Ved befordring af indskrevet rejsegods eller gods kan  

 afsenderen tillige holde sig til den første befordrer og den til dets  

 udlevering berettigede til den sidste, selv om skaden eller forsinkelsen er  

 indtruffet, medens godset var i en anden befordrers varetægt.
Er  

 herefter to befordrere ansvarlige, hæfter de solidarisk.
Befordring, der udføres af en anden befordrer end  

 den, der har indgået befordringsaftalen § 119 a.
Bestemmelserne i §§ 119 b-119 f gælder,  

 hvor befordringen helt eller delvis udføres af en anden befordrer end  

 den, der har indgået befordringsaftalen, medmindre det bevises, at  

 dette er sket uden sidstnævntes samtykke.
 Stk. 2. Bestemmelserne i § 119 c, § 119 e og  

 § 119 f gælder kun den del af befordringen, der udføres af  

 en anden befordrer end den, der har indgået befordringsaftalen.
§ 119 b.
Ved anvendelse af reglerne i dette bilag anses  

 såvel den, der har indgået befordringsaftalen, som den, der  

 udfører befordringen, som befordrere, den førstnævnte,  

 for så vidt angår hele befordringen, og den sidstnævnte,  

 for så vidt angår den del af befordringen, den  

 pågældende udfører.
§ 119 c.
Ved bedømmelsen af en befordrers ansvar skal  

 handlinger og undladelser af den anden befordrer eller af dennes folk under  

 udøvelsen af deres tjeneste anses at have samme virkning som  

 førstnævnte befordrers egne handlinger og undladelser.
Den, der  

 udfører befordringen, kan dog ikke herved pådrages ansvar ud  

 over de i § 111 fastsatte grænser.
 Stk. 2. Har den befordrer, der har indgået  

 befordringsaftalen, påtaget sig forpligtelser, der går videre end  

 den pågældendes forpligtelser efter dette bilag, eller har  

 passagerer eller afsendere efter § 111, stk. 2, 2. punktum,  

 særligt angivet interessen i godsets udlevering, er dette uden virkning  

 i forhold til den, der udfører befordringen, medmindre denne har givet  

 sin godkendelse.
§ 119 d.
Meddelelser, som efter bestemmelserne i dette bilag  

 gives til den ene befordrer, har virkning også i forhold til den anden  

 befordrer.
Ordrer fra afsenderen efter § 101 har dog kun virkning, hvis  

 de gives til den befordrer, der har indgået befordringsaftalen.
§ 119 e.
Summen af de erstatningsbeløb, som  

 pålægges de to befordrere og deres folk, må ikke overstige  

 det højeste erstatningsbeløb, som kan pålægges en  

 af befordrerne.
Hver enkelt er kun ansvarlig indtil den ansvarsgrænse,  

 der gælder for den pågældende.
§ 119 f.
Erstatningssøgsmål kan, uanset om de  

 rettes imod en af befordrerne eller imod dem begge, anlægges enten ved  

 en ret, der efter § 117, stk. 1, er kompetent med hensyn til  

 søgsmål mod den, der har indgået befordringsaftalen, eller  

 ved retten på det sted, hvor den, der udfører befordringen, bor  

 eller har sit hovedkontor.
Bestemmelsen i § 117, stk. 2, finder  

 tilsvarende anvendelse.
 Stk. 2. Sagsøges en af befordrerne, og vil denne,  

 dersom den pågældende taber sagen, rejse krav mod den anden  

 befordrer, kan førstnævnte befordrer tilstævne den anden  

 befordrer uden hensyn til de almindelige regler om værneting for at  

 gøre kravet gældende over for den anden befordrer under sagen.  

 Bestemmelserne i retsplejelovens kapitel 34 finder tilsvarende  

 anvendelse.
Sammensat befordring § 120. Udføres befordringen delvis med  

 luftfartøj og delvis med andet befordringsmiddel, gælder lovens  

 bestemmelser kun luftbefordringen.
 Stk. 2. Vilkårene for de andre befordringsmåder  

 kan optages i luftbefordringsdokumentet.
Andre bestemmelser § 121. Ugyldige er forbehold i befordringsaftalen og aftaler  

 forud for skaden, hvorved parterne fraviger bestemmelserne om den lov, der  

 skal anvendes, eller om værnetinget.
Stk. 2. Voldgiftsaftaler forud for skaden er kun gyldige med  

 hensyn til godsbefordring og kun, for så vidt voldgiften skal foretages  

 på et af de steder, der er lovligt værneting efter § 117, og  

 sagen, for så vidt den omfattes af Warszawa-konventionens bestemmelser,  

 skal afgøres i overensstemmelse med disse.
Omfattes befordringen af  

 bestemmelserne i Guadalajara-konventionen af 18. september 1961 om  

 international luftbefordring, der udføres af en anden befordrer end  

 den, der har indgået befordringsaftalen, kræves endvidere, at  

 sagen skal afgøres i overensstemmelse med disse bestemmelser.
For  

 så vidt angår befordring, der udføres af en anden  

 befordrer end den, der har indgået befordringsaftalen, skal voldgiften  

 foretages på et af de steder, der er lovligt værneting efter  

 § 119 f.
 § 122. Ved luftbefordringsdokumenter, som er udfærdiget  

 uden for riget eller angår international luftbefordring, er det, for  

 så vidt angår de i § 92, stk. 1 c), § 93,  

 stk. 1 c) og § 97 c) foreskrevne meddelelser, tilstrækkeligt,  

 at det af befordringsdokumentet fremgår, at befordringen kan være  

 underkastet Warszawa-konventionens bestemmelser, og at disse bestemmelser i  

 reglen begrænser befordrerens ansvar for den i den  

 pågældende bestemmelse omhandlede befordring.
 § 123. Ved Warszawa-konventionen forstås i denne lov den  

 i Warszawa den 12. oktober 1929 afsluttede overenskomst om international  

 luftbefordring, således som denne er ændret ved den i Haag den  

 28. september 1955 undertegnede protokol.
 § 124. Bestemmelserne i dette bilag finder ikke anvendelse  

 på international luftbefordring, som udføres i henhold til  

 reservation foretaget i overensstemmelse med tillægsprotokol til  

 artikel 2 i Warszawa-konventionen af 12. oktober 1929 eller med artikel XXVI  

 i Haag-protokollen af 28. september 1955.
§ 125. Så længe Warszawa-konventionen af 12.  

 oktober 1929 er gældende i forholdet mellem Danmark og andre stater,  

 som har tilsluttet sig denne overenskomst, men som ikke har ratificeret eller  

 tiltrådt Haag-protokollen af 28. september 1955, skal dog de i lov nr.  

 123 af 7. maj 1937 om befordring med luftfartøj indeholdte  

 bestemmelser fortsat have gyldighed for befordringsaftaler, som afsluttes  

 efter nærværende lovs ikrafttræden, og som falder ind under  

 Warszawa-konventionen af 12. oktober 1929. Bestemmelserne i § 114 finder  

 tilsvarende anvendelse i de nævnte tilfælde.
Det samme  

 gælder bestemmelserne i §§ 119 a-119 f og § 121, stk. 2,  

 2. og 3. punktum.
Endvidere finder bestemmelserne i § 112, stk. 2,  

 anvendelse, for så vidt angår befordring, der udføres af  

 en anden befordrer end den, der har indgået befordringsaftalen.  

 Når der i § 114 og §§ 119 a-119 f henvises til bestemmelser i  

 dette bilag, anvendes i stedet de tilsvarende bestemmelser i lov nr. 123 af  

 7. maj 1937.
 Stk. 2. For de befordringsaftaler, der omhandles i  

 stk. 1, 1. punktum, gælder følgende  

 ansvarsbegrænsninger i stedet for dem, der er angivet i § 22 i lov  

 nr. 123 af 7. maj 1937:
1)	ved skade på passagerer: 8.300 SDR, 2)	ved skade på indskrevet rejsegods eller gods: 17 SDR, 3)	ved skade på rejsegods, der ikke er overgivet i befordrerens  

 varetægt: 332 SDR.
 Stk. 3. Ved SDR forstås den i § 111, stk. 5,  

 omhandlede regningsenhed.
§ 126. Bestemmelserne i §§ 119 a-119 f, § 121,  

 stk. 2, 2. og 3. punktum, og § 126, stk. 1, gælder kun i  

 det omfang, de er forenelige med traktatmæssige forpligtelser over for  

 stater, der ikke har ratificeret eller tiltrådt  

 Guadalajara-konventionen af 18. september 1961 om international  

 luftbefordring, der udføres af en anden befordrer end den, der har  

 indgået befordringsaftalen.« § 2 Loven træder i kraft dagen efter bekendtgørelsen i  

 Lovtidende, idet dog trafikministeren fastsætter tidspunktet for  

 ikrafttræden af § 1, nr. 1, 3 og 5.
§ 3 Stk. 1. For Grønland gælder loven kun med de af  

 den særlige grønlandske lovgivning flydende lempelser.
Stk. 2. Loven gælder ikke for Færøerne.
Ved  

 kgl. anordning kan det dog bestemmes, at loven tillige skal gælde for  

 Færøerne i det omfang og med de ændringer, som indstilles  

 af Færøernes Lagting.
Bemærkninger til lovforslaget Almindelige bemærkninger 1. Indledning 1.1. Forhistorie Luftfartslovens kapitel 9 indeholder bestemmelser om  

 befordring med luftfartøj, der bygger på Warszawa-konventionen  

 fra 1929 om indførelse af visse ensartede regler om international  

 luftbefordring.
Reglerne vedrører befordrerens ansvar for passagerer,  

 rejsegods og gods og indeholder desuden nogle krav til de dokumenter, der  

 anvendes ved luftbefordring.
Warszawa-konventionen fra 1929 er efterfølgende  

 justeret under hensyn til udviklingen internationalt i form af forskellige  

 ændringsprotokoller.
Imidlertid er væsentlige  

 ændringsprotokoller endnu ikke trådt i kraft, selvom det er mere  

 end 25 år siden, at de blev vedtaget.
For så vidt angår  

 personskadeansvar førte det utidssvarende regelsæt til  

 initiativer med henblik på en forbedring af personskadeansvaret, dels  

 nationalt (navnlig i de vesteuropæiske lande, herunder i Danmark) ved  

 en forhøjelse af de respektive nationale luftfartsselskabers  

 ansvarsgrænse, dels ensidigt fra enkelte luftfartsselskabers side.
Senest har EU indført regler om erstatningsansvar  

 for EF-luftfartsselskaber.
Rådet har således udstedt en  

 forordning, Rådets forordning (EF) nr. 2027/97 af 9. oktober 1997  

 (EF-Tidende L 285 af 17. oktober 1997) om luftfartsselskabers  

 erstatningsansvar i tilfælde af ulykker, der omfatter  

 luftfartsselskabets erstatningsansvar over for passagerer, der bliver  

 dræbt eller lider skade på legeme eller helbred.
Forordningen er  

 ændret i 2002, jf. nedenfor.
Det følger af forordningen bl.a.,  

 at luftfartsselskabet er objektivt ansvarlig for skade op til et beløb  

 på 100.000 Special Drawing Rights (SDR), og at luftfartsselskabets  

 erstatningsansvar ikke kan begrænses.
Dette indebar en forbedring af  

 erstatningsniveauet i forhold til Warszawa-konventionen med senere  

 ændringer, hvor erstatningsniveauet for nogle landes vedkommende  

 afhængig af hvilke ændringer det pågældende land  

 havde tiltrådt   kunne udgøre beløb ned til 16.600 SDR  

 pr. passager.
SDR, dvs.
Special Drawing Rights, er de særlige  

 trækningsrettigheder, som anvendes af Den Internationale Valutafond (1  

 SDR svarer pr. 1. september 2002 til ca. 10 kr.).
1.2. Montreal-konventionen Den internationale luftfartsorganisation, ICAO, tog  

 på denne baggrund initiativ til en helt ny konvention til erstatning af  

 det forældede Warszawa-system.
Konventionen bygger i nogen  

 udstrækning på de ovenfor nævnte regler for  

 EF-luftfartsselskaber.
Denne konvention, Montreal konventionen, blev  

 underskrevet den 28. maj 1999 og forventes at kunne blive ratificeret af det  

 for ikrafttræden fornødne antal lande (mindst 30) og herefter at  

 kunne træde i kraft inden for få år.
Konventionens titel  

 er: »Konvention om indførelse af visse ensartede regler for  

 international luftbefordring«.
Montreal-konventionen er en modernisering og  

 forbedring af det mere end 70 år gamle Warszawa-system  

 (Warszawa-konventionen fra 1929 med efterfølgende  

 ændringsprotokoller).
Det Europæiske Fællesskab og medlemsstaterne  

 deler kompetencen på de områder, som Montreal-konventionen  

 omfatter.
Medlemsstaterne har kompetencen i forhold til ikke EU-medlemslande  

 og i forhold til EF-luftfartsselskaber på områder, der ikke er  

 omfattet af Rådets forordning (EF) nr. 2027/97 af 9. oktober 1997 om  

 luftfartsselskabers erstatningsansvar i tilfælde af ulykker, som  

 ændret ved Europa-Parlamentets og Rådets forordning (EF) nr.  

 889/2002 af 13. maj 2002 (EF-Tidende L 140 af 30. maj 2002) om ændring  

 af forordning (EF) nr. 2027/97. Danmark undertegnede Montreal-konventionen  

 den 28. maj 1999 med forbehold om ratifikation.
Fællesskabet  

 undertegnede konventionen den 9. december 1999. Begge parter skal ratificere  

 den samtidigt for at sikre fuld gyldighed og ensartet anvendelse af dens  

 bestemmelser i Den Europæiske Union.
 Rådet for Den Europæiske Union stiler mod, at  

 EU-medlemslandene kan foretage en koordineret deponering af  

 ratifikationsinstrumenterne senest med udgangen af december 2002.
Lovforslagets hovedindhold Dette lovforslag er nødvendigt for, at Danmark kan  

 ratificere Montreal-konventionen.
Lovforslaget indebærer ikke  

 større grundlæggende ændringer for danske  

 luftfartsselskaber med hensyn til personskadeerstatningsansvaret eller  

 -niveauet, idet en ajourføring af erstatningsniveauet dels allerede er  

 gennemført i national lovgivning, dels i EU regi.
For så vidt  

 angår ansvaret for rejsegods og gods er der også i det  

 væsentlige tale om mindre justeringer.
Lovforslaget gennemfører således  

 Montreal-konventionen i Danmark i det omfang, dette er nødvendigt i  

 forhold til gældende forordninger.
Endvidere medfører  

 lovforslaget, at enkelte mindre justeringer i nævnte forordninger, der  

 supplerer reglerne i Montreal-konventionen, også kan gælde for  

 Færøerne og Grønland, der ikke er omfattet af EU.
Det  

 drejer sig om regler om forskudsbeløb og andre krav, f.eks. til  

 information til passageren, der gælder for EF-luftfartsselskaber.
Luftfartsloven gælder ikke for  

 Færøerne, jf. luftfartslovens § 158, stk. 2. Ved kgl.  

 anordning kan det dog bestemmes, at loven tillige skal gælde for  

 Færøerne i det omfang og med de ændringer, som indstilles  

 af Færøernes Lagting.
De ændringer, der følger af  

 lovforslaget, vil derfor i givet fald senere kunne sættes i kraft for  

 Færøerne ved en kgl. anordning herom.
 Vedtagelse af lovforslaget indebærer, at Folketinget  

 meddeler samtykke til, at Danmark kan ratificere Montreal-konventionen.  

 Montreal-konventionen i den engelske udgave er optrykt som bilag 3 med en  

 oversættelse til dansk parallelt opstillet heroverfor.
 I et bilag til loven er desuden optaget de bestemmelser,  

 der vil gælde for befordring til og fra Danmark med luftfartøj  

 fra lande, der ikke har tilsluttet sig Montreal-konventionen, men som har  

 tilsluttet sig Warszawa-konventionen med senere ændringer.
Endvidere foreslås rentebestemmelserne i  

 luftfartslovens § 71 og § 148 ændret således, at  

 beregning af renter ved for sen betaling, der er omfattet af bestemmelserne,  

 bringes i overensstemmelse med rentelovens renteberegning.
Desuden  

 foreslås præciseret i § 148, at der også  

 opkræves betaling i forbindelse med forskellige offentlige  

 forretninger, der udføres med hjemmel i fællesskabsretlige  

 regler på luftfartens område.
Herudover er der foretaget  

 sproglige præciseringer.
2. Befordring med luftfartøj 2.1. Gældende ret De gældende bestemmelser i luftfartslovens kapitel 9  

 om befordring med luftfartøj bygger på det såkaldte  

 Warszawa-system, som består af 1) Warszawa-konventionen af 12. oktober  

 1929 om indførelse af visse ensartede regler om international  

 luftbefordring, som ændret ved Haag-protokollen af 28. september 1955,  

 og 2) tillægskonventionen til Warszawa-konventionen af 18. september  

 1961 om indførelse af visse ensartede regler om international  

 luftbefordring, der udføres af en anden person end den kontraherende  

 befordrer (Guadalajara-konventionen).
 Warszawa/Haag bestemmelserne blev ændret ved  

 Guatemala-protokollen af 8. marts 1971 og Montreal-protokollerne nr. 1-4 fra  

 1975.
Reglerne i kapitel 9 finder ikke anvendelse i det omfang  

 forordning nr. 2027/97, som ændret ved forordning nr. 889/2002,  

 gælder.
Forordningen gælder for EF-luftfartsselskabers  

 erstatningsansvar for personskade i tilfælde af ulykker om bord  

 på et luftfartøj eller i forbindelse med ind- eller udstigning.  

 Forordningen gælder kun for passagerer og rejsegods og ikke for  

 befordring af gods.
 Et EF-luftfartsselskab er et luftfartsselskab med en  

 gyldig licens udstedt af en EU-medlemsstat i overensstemmelse med  

 bestemmelserne i Rådets forordning (EØF) nr. 2407/92 af 23. juli  

 1992 (EF-Tidende L 240 af 24. august 1992) (licensforordningen).
 For luftfartsselskaber hjemmehørende i  

 Grønland og på Færøerne gælder efter de  

 gældende regler i kapitel 9, at personskadeansvaret er begrænset  

 til 100.000 SDR for hver passager (indenrigs og international  

 befordring).
2.2. Lovforslaget (Montreal-konventionens gennemførelse) De væsentligste ændringsprotokoller  

 (Guatemala-protokollen/Montreal-protokol nr. 3) er endnu ikke trådt i  

 kraft, selvom det er mere end 25 år siden, de blev vedtaget.
Da det  

 næppe er sandsynligt, at de nogen sinde ville træde i kraft, og  

 da der var fare for, at hele Warszawa-systemet ville bryde sammen, tog den  

 internationale luftfartsorganisation ICAO (International Civil Aviation  

 Organisation) i sidste halvdel af 1990erne initiativ til at udarbejde  

 en helt ny og mere tidssvarende konvention (Montreal-konventionen).  

 Montreal-konventionen skulle afløse de eksisterende og på visse  

 punkter utidssvarende konventioner og protokoller inden for  

 Warszawa-systemet.
Montreal-konventionen er optrykt som bilag 3 til  

 lovforslaget.
 Montreal-konventionen bygger dog i vid udstrækning  

 på det eksisterende Warszawa-system, således at den nye  

 konvention dels indeholder modificerede bestemmelser fra hver af de tidligere  

 konventioner og protokoller, dels en række helt nye bestemmelser, der  

 navnlig har til hensigt at forbedre passagerernes retsstilling, navnlig i  

 form af en væsentlig forhøjelse af erstatningsbeløbet og  

 i form af forskudsudbetaling ved personskade.
 Forslaget til de nye bestemmelser i kapitel 9 er baseret  

 på en gennemførelse i dansk ret af Montreal-konventionen i det  

 omfang, dette er nødvendigt i forhold til forordningerne på  

 området, jf. herved forordning nr. 2027/97, som ændret ved  

 forordning nr. 889/2002.
 Forordningerne omfatter EF-luftfartsselskaber, og det  

 foreslås derfor, at luftfartsselskaber, der er hjemmehørende i  

 Grønland og på Færøerne, ligestilles med danske  

 selskaber, således at de skal opfylde enkelte supplerende krav, bl.a.  

 om forskudsudbetaling og information til passagererne om befordrerens ansvar  

 for passagerer og rejsegods, jf. forslaget til § 90 b.
 Tilsvarende krav foreslås at gælde,  

 såfremt det måtte blive aktuelt, at udenlandske  

 ikke-EF-luftfartsselskaber måtte få tilladelse til at foretage  

 indenrigsflyvning i Danmark.
De væsentligste ændringer i forhold til de  

 nugældende erstatningsbestemmelser er indførelse af  

 ubegrænset erstatningsansvar for passagers død eller  

 tilskadekomst.
Dette indebærer en ændring i forhold til i dag,  

 hvor ansvaret for andre landes luftfartsselskaber (uden for EU) er  

 begrænset til 100.000 SDR pr. passager ved indenrigs luftbefordring og  

 til 16.600 SDR ved international luftbefordring.
Der indføres endvidere et 2-strenget system,  

 hvorved der er objektivt ansvar for personskade op til 100.000 SDR.
Dette  

 indebærer, at luftfartsselskabet ikke kan afskære eller  

 begrænse sit erstatningsansvar for krav på indtil 100.000 SDR.  

 For krav udover dette beløb gælder der et  

 præsumptionsansvar (ansvar med omvendt bevisbyrde).
 Disse ændringer svarer til, hvad der i dag  

 gælder for EF-luftfartsselskaber, jf. forordning nr. 2027/97, som  

 ændret ved forordning nr. 889/2002.
 For så vidt angår erstatning for forsinkelse,  

 skade på rejsegods og gods, foreslås der ikke nogen ændring  

 i forhold til de ansvarsgrænser, der gælder i dag efter kapitel  

 9, da disse fortsat anses for at være tilstrækkeligt høje  

 til at dække langt de fleste typiske skader.
Dette indebærer, at ansvaret fortsat er  

 begrænset til 4.150 SDR pr. passager for forsinkelse.
For bortkommet  

 eller beskadiget rejsegods og for forsinkelse heraf er ansvaret  

 begrænset til 1.000 SDR pr. passager, og for gods er ansvaret  

 begrænset til 17 SDR pr. kg.
For at tage højde for prisudviklingen i samfundet  

 og dermed forhindre, at de angivne ansvarsgrænser med tiden bliver for  

 lave, indeholder konventionen i artikel 24 en bestemmelse om, at ICAO hvert  

 5. år skal tage de nævnte ansvarsgrænser op til fornyet  

 vurdering.
Vurderingen sker på baggrund af udviklingen i en  

 såkaldt inflationsfaktor, der efter nogle nærmere angivne  

 beregningsmetoder fastsættes på grundlag af stigningen (eller  

 faldet) i forbrugerprisindekserne i de lande, hvis valutaer er omfattet af de  

 særlige trækningsrettigheder, SDR.
Hvis vurderingen viser, at  

 inflationsfaktoren er steget med mere end 10 %, skal ICAO underrette  

 medlemsstaterne om, at de gældende ansvarsgrænser skal  

 forhøjes.
 Ordningen sikrer, at man undgår at komme i den  

 situation, som man har oplevet i relation til personskade, hvor mange  

 medlemsstater har fundet, at ansvarsgrænserne var alt for lave, uden at  

 de har været i stand til at forhøje dem ved ændring af  

 deres lovgivning, fordi en forhøjelse af beløbsgrænserne  

 kun kunne ske ved en konventionsændring, som erfaringsmæssigt kan  

 tage mange år.
 Såfremt ICAO vedtager en forhøjelse af  

 beløbsgrænserne i § 111, stk. 1 - 5, vil det  

 være nødvendigt at fremsætte forslag om ændring af  

 luftfartslovens bestemmelser herom.
 Endvidere indeholder forslaget til § 111 a en  

 bestemmelse om, at luftfartsselskaberne ved personskade skal udbetale et  

 forskudsbeløb til dækning af de øjeblikkelige  

 økonomiske behov, der er opstået som følge af en  

 passagers død eller tilskadekomst ved en ulykke med et  

 luftfartøj.
 Bestemmelser om udbetaling af forskudsbeløb  

 gælder allerede i dag, for så vidt angår  

 EF-luftfartsselskaber, jf. forordning nr. 2027/97, som ændret ved  

 forordning nr. 889/2002. I Montreal-konventionen åbnes der mulighed  

 for, at sådanne krav kan fastsættes nationalt, og det  

 foreslås, at der stilles samme krav, som de, der stilles til  

 EF-luftfartsselskaber, jf. nævnte forordning.
 Der foreslås tillige i § 122 indført en  

 bestemmelse om, at befordreren skal være forsikret for et beløb,  

 som er tilstrækkeligt til at sikre, at alle erstatningsberettigede  

 får udbetalt det erstatningsbeløb, de er berettigede til efter  

 bestemmelserne i luftfartslovens kapitel 9. For EF-luftfartsselskabers  

 vedkommende er der allerede i dag i ovennævnte forordning fastsat  

 bestemmelser om forsikring, for så vidt angår passagerskade.
 Endelig indeholder forslaget til § 117, stk. 2,  

 i forhold til passagererne en forbedring af bestemmelserne om  

 værneting, idet der udover de 4 valgmuligheder, der i dag gælder  

 med hensyn til valg af det sted, hvor der kan anlægges erstatningssag  

 mod luftfartsselskabet (værneting), indføres endnu en  

 valgmulighed (det såkaldte 5. værneting), som dog kun  

 gælder, hvis der er tale om personskadeerstatning.
 Dette indebærer, at der - i modsætning til de  

 gældende regler - tillige vil kunne anlægges erstatningssag ved  

 retten i den medlemsstat, hvor passageren på ulykkestidspunktet havde  

 fast bopæl eller vedvarende opholdssted, forudsat det  

 pågældende luftfartsselskab har en nærmere angivet  

 forretningsmæssig tilknytning til denne medlemsstat.
2.3. Særligt om definitioner og terminologi i  

 Montreal-konventionen Montreal-konventionen anvender i stor udstrækning  

 samme definitioner og terminologi, som er anvendt i de protokoller, som det  

 gældende kapitel 9 bygger på.
Bemærkningerne til lov nr.  

 117 af 11. marts 1987, der indførte disse regler, vil derfor fortsat  

 kunne udgøre et væsentligt fortolkningsbidrag ved den fremtidige  

 administration af bestemmelserne.
 Selvom nogle af bestemmelserne i kapitel 9 enten slet ikke  

 ændres eller kun ændres delvis, er det for overskuelighedens  

 skyld valgt at udforme lovforslaget som en helt ny affattelse af dette  

 kapitel.
2.4. Forslaget i øvrigt I forslaget til § 71 og § 148 ændres  

 rentebestemmelsen, således at rentetilskrivning ved for sen betaling  

 fastsættes i overensstemmelse med renteloven.
Endvidere  

 præciseres det i forslaget til § 148, at der også skal  

 betales for offentlige forretninger, der udøves med hjemmel i  

 fællesskabsretlige regler på luftfartens område.
Herudover  

 er der tale om sproglige justeringer.
3. Forslagets administrative og økonomiske konsekvenser for det  

 offentlige Forslaget har ikke økonomiske og administrative  

 konsekvenser for staten, amtskommuner eller kommuner.
4. Forslagets administrative og økonomiske konsekvenser for  

 erhvervslivet Forslaget vil medføre begrænsede  

 erhvervsøkonomiske konsekvenser i form af højere  

 forsikringspræmier for enkelte luftfartsselskaber, idet forslaget  

 indebærer en højere dækning for personskade for  

 luftfartsselskaber, der er hjemmehørende i Grønland og på  

 Færøerne.
Forslaget har været forelagt Økonomi- og  

 Erhvervsministeriets Fokuspanel.
Resultatet heraf er følgende:
»Et fokuspanel bestående af 15 virksomheder har  

 vurderet lovforslaget.
Af de 15 virksomheder vurderer alle, at de er omfattet  

 af forslaget.
Det skal bemærkes at lovforslagets målgruppe  

 består af 25 virksomheder, hvorfor stikprøven næsten er  

 identisk med populationen.
33% af de omfattede virksomheder forventer, at  

 lovforslaget vil medføre administrative konsekvenser.
I den  

 forbindelse forventer 20% af de omfattede virksomheder (dvs. 3 virksomheder)  

 at få et engangsbehov for hjælpemidler.
I gennemsnit giver dette  

 en byrde pr. virksomhed på 103.333 kr.
På samfundsniveau giver  

 dette et interval på 142.000   892.000 kr.
 Derudover forventer en enkelt virksomhed  

 omstillingsbyrder, en forventer engangsbehov for ekstern assistance og to  

 virksomheder forventer løbende byrder som følge af forslaget.  

 På baggrund af datagrundlaget har det ikke været muligt at  

 fortage gennemsnitsberegninger eller opregninger til samfundsniveau.
Samlet forventes lovforslaget dermed ikke at  

 medføre væsentlige administrative byrder på  

 samfundsniveau.« 5. Forslagets miljømæssige konsekvenser Forslaget har ingen miljømæssige  

 konsekvenser.
6. Forholdet til EU-retten Der henvises til det, der er anført i de  

 almindelige bemærkninger, pkt. 1 og 2.1-2.
7. Høring Lovforslaget har været sendt til høring i  

 Færøernes Landsstyre og Grønlands Hjemmestyre.
Forslaget har endvidere været sendt til  

 høring hos de organisationer m.v., der fremgår af bilag 1 til  

 lovforslaget.
Høringssvarene vil blive fremsendt til Folketingets  

 Trafikudvalg ledsaget af de kommentarer, som udtalelserne måtte give  

 anledning til.
Samlet vurdering af lovforslagets konsekvenser Positive konsekvenser/ Mindreudgifter Negative konsekvenser/ Merudgifter Økonomiske konsekvenser for stat, kommune og  

 amtskommuner Nej Nej Administrative konsekvenser for stat, kommune og  

 amtskommuner Nej Nej Økonomiske konsekvenser for erhvervslivet Nej Begrænsede økonomiske konsekvenser, jf. pkt.  

 4 Administrative konsekvenser for erhvervslivet Nej Begrænsede administrative konsekvenser, jf. pkt.  

 4 Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Der henvises til bemærkningerne herom under pkt. 1 og  

 2.1-2.
Bemærkninger til lovforslagets  

 enkelte bestemmelser Til § 1 Til nr. 1 Forslaget er en konsekvens af forslaget til §§ 90, 90  

 a og b, hvorved anvendelsesområdet opdeles i de nævnte  

 bestemmelser.
Til nr. 2 Af hensyn til lettelse af administrationen af  

 rentetilskrivning foreslås det, at renten fastsættes i  

 overensstemmelse med rentelovens bestemmelser, dvs. at renten tillægges  

 pr. dag fra forfaldsdagen i stedet for pr. påbegyndt måned.
Af  

 samme årsag indebærer forslaget, at der ikke længere  

 opereres med et mindstebeløb på 50 kr.
Der vil fortsat blive  

 opkrævet betaling for erindringsskrivelser.
Herudover er der foretaget en sproglig justering af  

 teksten.
Der er ikke i øvrigt tilsigtet nogen ændring af  

 bestemmelsen.
Til nr. 3 Til kapitel 9 Anvendelsesområdet for kapitel 9 er nærmere  

 defineret i forslaget til §§ 90, 90 a, 90 b og 91.
Som det fremgår af de almindelige  

 bemærkninger, pkt. 1, er kompetencen på de områder, som  

 Montreal-konventionen omfatter, delt mellem Fællesskabet og  

 medlemsstaterne.
Medlemsstaterne har kompetencen i forhold til ikke  

 EU-medlemslande og i forhold til EF-luftfartsselskaber på  

 områder, der ikke er omfattet af forordning nr. 2027/97, som  

 ændret ved forordning nr. 889/2002. For luftbefordring med  

 EF-luftfartsselskaber gælder den ovennævnte forordning for  

 så vidt angår befordring af passagerer og rejsegods.
 For luftbefordring med luftfartsselskaber  

 hjemmehørende i Grønland og på Færøerne og  

 luftbefordring af gods, der udføres af EF-luftfartsselskaber,  

 gælder luftfartslovens kapitel 9.
 Ved indenrigs luftbefordring forstås i kapitlet  

 luftbefordring inden for rigets grænser, hvor mellemlanding i et andet  

 land ikke er aftalt.
Til § 90 (Montreal-konventionens art. 1, stk. 1) Efter forslaget til § 90 gælder kapitel 9 for  

 luftbefordring til og fra Danmark med luftfartøjer fra ikke  

 EU-medlemslande, der har tilsluttet sig Montreal-konventionen.
Af forslaget  

 til § 90, stk. 2, fremgår, at kapitel 9 ikke gælder i  

 det omfang befordringen omfattes af ovennævnte forordning nr. 2027/97,  

 som ændret ved forordning nr. 889/2002.
I forslaget til § 90, stk. 1, er anvendt  

 betegnelsen »luftfartsselskab« i stedet for »lufttrafikforetagende«, der er  

 nævnt i den gældende § 90. Der er alene tale om en sproglig  

 justering.
Betegnelsen »luftfartsselskab« omfatter således både  

 juridiske personer som anpartsselskaber, aktieselskaber, interessentskaber,  

 kommanditselskaber m.v. og personligt ejede luftfartsforetagender.
Efter  

 Montreal-konventionens artikel 57 er der dog mulighed for, at bl.a. visse  

 statslige og militære luftbefordringer kan undtages fra konventionens  

 anvendelsesområde.
I forslaget til § 90, stk. 3, er der  

 åbnet for denne mulighed i Montreal-konventionen, der i øvrigt  

 også var indeholdt i Warszawa-konventionen, jf. den gældende  

 § 125.
 Endvidere gælder kapitel 9 for luftbefordring til og  

 fra Danmark med luftfartøjer fra ikke EU-medlemslande, der hverken har  

 tilsluttet sig Montreal-konventionen eller Warszawa-konventionen fra 1929 med  

 efterfølgende ændringsprotokoller (Haag-protokollen af 28.  

 september 1955, tillægskonventionen til Warszawa-konventionen af 18.  

 september 1961, Guadalajara-konventionen, om indførelse af visse  

 ensartede regler om international luftbefordring, der udføres af en  

 anden person end den kontraherende befordrer, og Montreal-protokol nr. 4 af  

 25. september 1975), jf. forslaget til § 90, stk. 1, nr. 2 og  

 3.
Til § 90 a Montreal-konventionen afløser ikke umiddelbart  

 Warszawa-konventionen fra 1929 med efterfølgende  

 ændringsprotokoller.
Der vil også efter Montreal-konventionens  

 ikrafttræden fortsat være lande, der kun har tiltrådt  

 Warszawa-konventionen med senere ændringer, og af forslaget til  

 § 90 a fremgår, at bestemmelserne i bilaget til loven gælder  

 for udenrigs luftbefordring med luftfartøjer fra disse lande.  

 Bestemmelserne i bilaget til loven svarer i det væsentlige til  

 bestemmelserne i kapitel 9 i lovbekendtgørelse nr. 408 af 11.  

 september 1985, der i dag gælder for sådan udenrigs  

 luftbefordring.
 For befordring med luftfartøjer fra lande, der har  

 tilsluttet sig Warszawa-konventionen og Montreal-protokol nr. 4 af 25.  

 september 1975 gælder dog for så vidt angår befordring af  

 gods forslagets bestemmelser herom i lovens kapitel 9, jf. forslaget til  

 § 90 a, stk. 2.
Til § 90 b Efter forslaget til § 90 b finder reglerne om  

 supplerende betaling for transport af særligt rejsegods, om  

 forskudsudbetaling, hvis en passager bliver dræbt eller lider  

 personskade, og om befordrers informationspligt til passagerer i art 3 a, 5  

 og 6 i ændringsforordningen nr. 889/2002 af 13. maj 2002, tillige  

 anvendelse på luftbefordring med luftfartøjer fra  

 luftfartsselskaber hjemmehørende i Grønland og på  

 Færøerne og på indenrigs luftbefordring, der ikke er  

 omfattet af ovennævnte forordning.
Til § 91 (Montreal- konventionens art. 2 og 51) Bestemmelsen svarer med redaktionelle ændringer til  

 den gældende § 91.
Til § 92 (Montreal-konventionens art. 3, stk. 1, 2 og 5) De foreslåede bestemmelser om befordringsdokumenter  

 skal på den ene side sikre hensynet til passagererne og på den  

 anden side tilgodese de muligheder, som den teknologiske udvikling kan  

 medføre i form af bl.a. elektronisk billetudstedelse.
Bestemmelserne i § 92, stk. 1 og 3, svarer til  

 de gældende bestemmelser.
Befordringsdokumentet kan fortsat være  

 individuelt eller kollektivt.
I stk. 2 er det præciseret, at  

 befordreren i de tilfælde, hvor der ikke udstedes befordringsdokument,  

 skal tilbyde passageren skriftligt materiale om de oplysninger, der  

 registreres på anden måde.
Til § 93 (Montreal-konventionens art. 3, stk. 3) Bestemmelsen vedrører indskrevet rejsegods og  

 indeholder forenklede regler om rejsegodsbevis.
Der er således ikke  

 længere noget krav til indholdet af rejsegodsbeviset, hvorimod  

 befordreren i modsætning til tidligere nu får pligt til at  

 udstede rejsegodsbevis for hvert enkelt stykke rejsegods.
Dette vil  

 også gælde i tilfælde, hvor oplysningerne om det indskrevne  

 rejsegods registreres på anden måde efter bestemmelsen i  

 § 92, stk. 2.
 Ved indskrevet rejsegods forstås i dette kapitel den  

 bagage, passageren indleverer til befordreren med henblik på, at  

 bagagen kan ankomme samtidig med passageren på bestemmelsesstedet.
Til § 94 (Montreal-konventionens art. 4 og 27) Bestemmelserne om gods i forslaget til § 94 svarer  

 med redaktionelle ændringer til de gældende bestemmelser i  

 § 94, stk. 1   3. Afsenderen skal dog ikke længere give  

 samtykke til, at der ikke udfærdiges luftfragtbrev, men det er et krav,  

 at oplysningerne om den konkrete befordring registreres på anden  

 måde, herunder elektronisk, og at afsenderen gives mulighed for at  

 blive gjort bekendt med de registrerede oplysninger.
 Den gældende bestemmelse i stk. 4 er  

 udgået som en konsekvens af forslaget til § 123, hvoraf  

 fremgår, at befordreren helt kan nægte at indgå en  

 befordringsaftale.
Til § 95 (Montreal-konventionens art. 7) Bestemmelsen i stk. 1 og 2 svarer til den  

 gældende § 95. I stk. 3 er det præciseret, at  

 underskrifterne kan være påtrykt eller påstemplet.
Til § 96 (Montreal-konventionens art. 6 og art. 8) Bestemmelserne i forslagets § 96, stk. 1 og  

 stk. 2, svarer med en enkelt redaktionel ændring til de  

 gældende bestemmelser i § 96.
Der er i forslaget indsat et nyt stk. 3, hvorefter  

 afsenderen om nødvendigt har pligt til at udstede et dokument om arten  

 og beskaffenheden af godset, hvis det er nødvendigt for at opfylde  

 krav fra toldvæsenet, politiet eller lignende offentlige myndigheder.  

 Der pålægges ikke herved befordreren nogen forpligtelse eller  

 noget ansvar.
Hvis det f.eks. kræves af sundhedsmyndighederne, kan  

 befordreren forlange, at afsender udsteder et dokument, hvori godsets art  

 oplyses.
Opfylder afsender ikke sin forpligtelse, eller er oplysningerne  

 mangelfulde, kan konsekvensen derfor blive, at godset ikke medtages eller  

 kommer frem.
Til § 97 (Montreal-konventionens art. 5) Bestemmelsen svarer til den gældende § 97.
Til § 98 (Montreal-konventionens art. 9) Bestemmelsen svarer til den gældende § 98.
Til § 99 (Montreal-konventionens art. 10) Bestemmelserne i forslaget til § 99 svarer til de  

 gældende bestemmelser.
Der er i stk. 1 indsat et nyt 3. pkt., der  

 præciserer, at afsenders ansvar ikke ophører, selvom den, der  

 har handlet på afsenderens vegne, også er agent for  

 befordreren.
Til § 100 (Montreal-konventionens art. 11) Bestemmelsen svarer med redaktionelle ændringer til  

 den gældende § 100.
Til § 101 (Montreal-konventionens art. 12) Bestemmelsen svarer til den gældende § 101.
Til § 102 (Montreal-konventionens art. 13, stk. 1 og 2) Bestemmelsen svarer til den gældende § 102.
Til § 103 (Montreal-konventionens art. 13, stk. 3) Bestemmelsen svarer til den gældende § 103.
Til § 104 (Montreal-konventionens art. 15, stk. 2) Bestemmelsen svarer til den gældende § 104.
Til § 105 (Montreal-konventionens art. 16) Bestemmelsen svarer med redaktionelle ændringer til  

 den gældende § 105.
Til § 106 (Montreal-konventionens art. 17, stk. 1) Med forslaget til § 106 ændres udtrykket  

 »personskade« til »dræbt eller lider skade på legeme eller  

 helbred«, og udtrykket »begivenhed« ændres til »ulykke«.
Endvidere  

 udgår 3. pkt., hvoraf det fremgår, at befordreren ikke er  

 ansvarlig for skade, som udelukkende skyldes passagerens  

 helbredstilstand.
Bestemmelsen er med det ændrede ordvalg justeret i  

 overensstemmelse med Montreal-konventionen.
Der er ikke med forslaget  

 tilsigtet nogen ændring af den gældende retstilstand.
Til § 107 (Montreal-konventionens art. 17, stk. 2 og 3) Det er med forslaget til § 107, stk. 1 og 2,  

 præciseret, at bestemmelsen gælder for rejsegods, der er  

 indskrevet hos befordreren med henblik på lufttransport.
 Ved rejsegods forstås både indskrevet  

 rejsegods og håndbagage samt andre genstande, som passageren selv  

 medtager under befordringen eller bærer på sig, som f.eks.  

 tøj, briller, mobiltelefon og armbåndsur.
Efter forslaget til § 107, stk. 3, er  

 befordrerens ansvar for, at en passagers håndbagage og andre genstande,  

 som passageren selv medtager under flyvningen eller bærer på sig,  

 jf. ovenfor, går tabt eller beskadiges ombord i et luftfartøj,  

 ændret fra et objektivt ansvar til et ansvar efter dansk rets  

 almindelige erstatningsregler.
Det vil sige, at befordreren kun er ansvarlig,  

 hvis denne eller dennes ansatte eller agenter har handlet forsætlig  

 eller uagtsomt.
 Endvidere er der i forslaget indsat et nyt stk. 4,  

 der angiver fra hvilket tidspunkt en passager kan gøre sine  

 rettigheder efter befordringsaftalen gældende, hvis det indskrevne  

 rejsegods ikke er kommet frem.
Til § 108 (Montreal-konventionens art. 18) Der er med forslaget til § 108, stk. 1, tale om  

 en præcisering af den gældende retstilstand, hvorefter  

 befordrerens ansvar for skade på gods i forbindelse med luftbefordring  

 omfatter det tidsrum, godset er i befordrerens varetægt.
Det er i den  

 forbindelse ikke afgørende, om godset befinder sig på eller uden  

 for lufthavnsområdet.
Efter forslaget til § 108, stk. 2, er  

 befordreren fri for ansvar, i det omfang skaden på godset udelukkende  

 skyldes nogen af de fire i bestemmelsen opregnede årsager.
Skyldes  

 skaden f.eks. kun delvis godsets egen beskaffenhed eller fejl heri,  

 nedsættes befordrerens ansvar tilsvarende.
 Bestemmelsen i forslaget til § 108, stk. 3,  

 svarer til den gældende § 108, stk. 3.
 Endvidere er der i forslaget indsat et nyt stk. 4,  

 der fastslår, at bestemmelserne i kapitel 9 finder anvendelse, hvis  

 befordreren, uden at afsenderen samtykker heri, helt eller delvis udskifter  

 den aftalte lufttransport med en anden transportform, f.eks. hvor  

 befordreren, uden at indhente samtykke fra afsender, sender godset med skib  

 fra Oslo til København, i stedet for - som aftalt i befordringsaftalen  

 - med fly.
 Bestemmelsen udelukker ikke, at afsender   såfremt  

 afsender måtte ønske dette   kan påberåbe sig andre  

 erstatningsregler, der måtte give den pågældende en bedre  

 retsstilling, f.eks. hvis transporten sker ad søvejen.
Til § 109 (Montreal-konventionens art. 19) Der er foretaget en ændring, idet begrebet »alle  

 nødvendige forholdsregler« er ændret til »alle forholdsregler  

 som med rimelighed kan forlanges«.
Der er med det ændrede ordvalg tale  

 om en præcisering af den gældende retstilstand.
Der er fortsat  

 tale om et præsumptionsansvar, dvs. ansvar med omvendt bevisbyrde, hvor  

 befordreren er pålagt bevisbyrden.
Til § 110 (Montreal-konventionens art. 20) Der er med forslaget til § 110, stk. 1, tale om  

 en sammenskrivning af de nugældende bestemmelser i § 110,  

 stk. 1 og 2.
 Det er tillige præciseret, at bestemmelsen om  

 nedsættelse og bortfald af erstatning i stk. 1 tillige omfatter  

 den foreslåede nye bestemmelse i § 111, stk. 1, om befordrers  

 objektive erstatningsansvar for en passagers død eller  

 tilskadekomst.
 Forslaget til § 110, stk. 2, omhandler graden af  

 medvirken.
Til § 111 (Montreal-konventionens art. 21, 22 og 23,  

 stk. 1) Efter forslaget til § 111, stk. 1 og  

 stk. 2, indføres der ubegrænset erstatningsansvar ved  

 passagerers død eller tilskadekomst for ikke EF-luftfartsselskaber.
I  

 dag er ansvaret for personskade for disse selskaber begrænset til  

 100.000 SDR pr. passager, jf. den gældende § 111, stk.1, og  

 § 111 a, stk.1, i lovbekendtgørelse af 408 af 11. september  

 1985.
 Efter forslaget til § 111, stk. 1, vil der for  

 den del af den samlede erstatningssum pr. passager, der ikke overstiger  

 100.000 SDR, blive tale om et objektivt ansvar for befordreren, medmindre der  

 er tale om medvirken, jf. § 110.
 I det omfang det opgjorte erstatningsbeløb  

 overstiger 100.000 SDR, er der efter forslaget til § 111, stk. 2,  

 tale om et præsumptionsansvar for befordreren (ansvar med omvendt  

 bevisbyrde).
 Dette betyder, at befordreren for den del, der overstiger  

 100.000 SDR, kun kan blive fri for ansvar, hvis den pågældende  

 beviser, at hverken den pågældende selv, dennes ansatte eller  

 nogen, som har handlet på befordrerens vegne, har forårsaget  

 skaden forsætligt eller uagtsomt, eller befordreren beviser, at skaden  

 alene er forårsaget af tredjemands forsætlige eller uagtsomme  

 handling eller undladelse.
 Bestemmelsen i stk. 2, nr. 2, er uden  

 selvstændigt indhold, idet bestemmelserne i stk. 2, nr. 1, tillige  

 vil være opfyldt, såfremt befordreren kan bevise, at skaden alene  

 skyldes forsætlig eller uagtsom handling eller undladelse fra  

 tredjemands side, som nævnt i stk. 2, nr. 2. Bestemmelsen er alene  

 medtaget for at skabe ensartethed i forhold til ændringsforordningen  

 nr. 889/2002 af 13. maj 2002.
Som eksempel kan nævnes et tilfælde, hvor det  

 samlede tab i forbindelse med en passagers tilskadekomst er opgjort til  

 150.000 SDR, heraf vil de første 100.000 SDR være omfattet af  

 befordrers objektive ansvar efter bestemmelsens stk. 1. Det vil sige, at  

 befordreren skal betale skadelidte 100.000 SDR, uanset om befordreren kunne  

 have gjort noget for at forhindre skaden eller ej, medmindre befordreren kan  

 bevise, at der foreligger medvirken til skaden fra passagerens side.  

 Såfremt der foreligger medvirken, skal de 100.000 SDR nedsættes  

 eller bortfalde under hensyn til graden af medvirken, jf. § 110, jf.  

 § 111. Det resterende tab på 50.000 SDR vil skulle bedømmes  

 efter bestemmelserne om præsumptionsansvar i stk. 2.  

 Udgangspunktet er for denne del af beløbet, at befordreren skal betale  

 også de resterende 50.000 SDR.
Såfremt befordreren imidlertid kan  

 bevise, at der ikke har været noget at bebrejde den  

 pågældende selv, dennes ansatte eller agenter, vil den  

 pågældende ikke skulle betale mere end de oprindelige 100.000  

 SDR, hvilket vil have som konsekvens, at passageren ikke vil få  

 dækning fra befordreren for de resterende 50.000 SDR.
Ifalder  

 befordreren imidlertid ansvar efter § 111, stk. 2, fordi den  

 pågældende ikke kan bevise, at der ikke har været noget at  

 bebrejde den pågældende, dennes ansatte eller agenter, vil  

 befordreren skulle betale det samlede beløb på 150.000 SDR,  

 medmindre der foreligger medvirken som nævnt ovenfor, jf. § 110,  

 jf. § 111.
 Ovennævnte ændringer svarer til, hvad der i  

 dag gælder for EF-luftfartsselskaber, jf. artikel 3 i Rådets  

 forordning (EF) nr. 2027/97 af 9. oktober 1997 om luftfartsselskabers  

 erstatningsansvar i tilfælde af ulykker.
 Forslaget til § 111, stk. 3, svarer til den  

 gældende § 111, stk. 2.
 I forslaget til § 111, stk. 4, er der indsat et  

 nyt pkt. svarende til det, der gælder for transport af gods, hvorefter  

 passageren kan indgå aftale med befordreren om en højere  

 ansvarsgrænse i de tilfælde, hvor passageren ved det indskrevne  

 rejsegods indlevering til befordreren har angivet den reelle værdi af  

 rejsegodset og tillige har betalt det eventuelle tillæg, som  

 befordreren kan kræve.
 Forslaget til § 111, stk. 5, svarer til den  

 gældende § 111, stk. 4, idet der dog som en konsekvens af, at  

 oplysninger kan registreres på anden måde end i et  

 transportdokument, jf. § 94, er tilføjet en bestemmelse  

 herom.
 Der er i forslaget indsat et nyt stk. 6, hvorefter  

 befordreren ikke kan påberåbe sig ansvarsbestemmelserne i  

 stk. 3 og 4, og de deri angivne ansvarsgrænser for skade som  

 følge af forsinkelse eller skade på rejsegods, hvis skaden kan  

 tilskrives befordreren, dennes ansatte eller dennes agenter som  

 forsætlig eller hensynsløs handling eller undladelse i  

 tilfælde, hvor de pågældende ved, at deres handling eller  

 undladelse kunne medføre en skade.
 Forslaget til § 111, stk. 7, svarer til den  

 gældende § 111, stk. 5, med den tilføjelse, at retten  

 udover at kunne tilkende sagsøger sagsomkostninger også kan  

 tillægge renter.
 Forslaget til § 111, stk. 8, svarer til den  

 gældende § 111, stk. 6.
Til § 111 a (Montreal-konventionens art. 28) Der er i forslaget indsat en ny § 111 a, der  

 omhandler udbetaling af forskudsbeløb til den erstatningsberettigede,  

 hvis en passager bliver dræbt eller lider skade på legeme eller  

 helbred som følge af en flyulykke.
I Montreal-konventionen er der åbnet mulighed for,  

 at spørgsmålet om forskudsbeløb fastsættes  

 nationalt.
For EF-luftfartsselskaber gælder således art. 5 i  

 forordning nr. 2027/97, som ændret ved forordning nr. 889/2002, hvoraf  

 bl.a. fremgår, at forskudsudbetaling kun skal »tilbagebetales i de i  

 art. 20 i Montreal-konventionen nævnte tilfælde, eller hvis den  

 person, som har modtaget forskudsudbetalingen, ikke er den  

 erstatningsberettigede person«.
For luftfartsselskaber, der er  

 hjemmehørende i Grønland eller på Færøerne  

 vil tilsvarende regler gælde i medfør af forslaget til § 90  

 b.
For luftfartsselskaber, der ikke er EF-luftfartsselskaber eller  

 hjemmehørende i Grønland eller på Færøerne,  

 og som måtte få adgang til at flyve indenrigs i Danmark, vil  

 ligeledes gælde reglerne i de nævnte forordninger, jf. forslaget  

 til § 90 b.
 Forslaget til § 111 a indebærer, at der vil  

 gælde regler om udbetaling af forskudsbeløb i tilfælde af  

 ulykker inden for dansk område med et udenlandsk luftfartsselskab, (der  

 ikke er et EF-luftfartsselskab), for så vidt der i det involverede  

 luftfartsselskabs nationale lovgivning gælder krav om  

 forskudsudbetaling.
Et udbetalt forskudsbeløb vil alene kunne  

 kræves tilbagebetalt, hvis modtager med forsæt eller ved  

 uagtsomhed har forårsaget eller bidraget til skaden, eller vedkommende  

 viser sig ikke at være den erstatningsberettigede person.
Overstiger  

 forskudsbeløbet derimod det reelle tab, kan det overskydende  

 beløb ikke kræves tilbagebetalt.
Forskudsbeløbet kan  

 derimod fraregnes i det endelige erstatningsbeløb, hvis dette er  

 større end det udbetalte forskudsbeløb.
Til § 112 (Montreal-konventionens art. 26) Bestemmelsen i forslaget til § 112 svarer til den  

 gældende § 112, stk. 1. Bestemmelsen i den  

 gældende § 112, stk. 2, er udgået som overflødig.
Det  

 fremgår allerede af § 108, stk. 2, nr. 1, at befordreren ikke  

 er ansvarlig for skade på gods, i det omfang skaden skyldes godsets  

 egen beskaffenhed eller fejl i dette.
Til § 113 (Montreal-konventionens art. 25) Der er med forslaget til § 113 åbnet mulighed  

 for, at befordreren kan indgå aftale om, at der skal gælde  

 højere eller slet ingen ansvarsgrænser.
Til § 114 (Montreal-konventionens art. 30) Bestemmelsen svarer til den gældende.  

 Erstatningsansvarslovens § 23 om nedsættelse eller bortfald af  

 arbejdstagerens erstatningsansvar i nærmere angivne tilfælde vil  

 finde anvendelse.
Til § 115 (Montreal-konventionens art. 31, stk.1-3) Det er nu præciseret, at bestemmelsen - foruden gods  

 - også vedrører indskrevet rejsegods.
Endvidere er der som en  

 konsekvens af, at oplysninger kan registreres på anden måde end i  

 et transportdokument, jf. § 94, tilføjet en bestemmelse herom.  

 Det er endvidere præciseret i forslaget til § 115, stk. 3, at  

 meddelelse til befordreren kan ske i elektronisk form.
Til § 116 (Montreal-konventionens art. 31, stk. 4) Bestemmelsen svarer til den gældende § 116.
Til § 117 (Montreal-konventionens art. 33) Bestemmelsen i forslaget til § 117, stk. 1,  

 svarer til den gældende § 117, stk. 1.
 I forslaget til § 117, stk. 2, er der i forhold  

 til passageren en forbedring af bestemmelserne om værneting, idet der  

 udover de 4 valgmuligheder, der i dag gælder med hensyn til valg af det  

 sted, hvor der kan anlægges erstatningssag mod luftfartsselskabet  

 (værneting), indføres endnu en valgmulighed (det såkaldte  

 5. værneting), som dog kun gælder, hvis der er tale om  

 personskadeerstatning.
 Dette indebærer, at der - i modsætning til de  

 gældende regler - tillige vil kunne anlægges erstatningssag ved  

 retten i den medlemsstat, hvor passageren på ulykkestidspunktet havde  

 fast bopæl eller vedvarende opholdssted, forudsat det  

 pågældende luftfartsselskab har en nærmere angivet  

 forretningsmæssig tilknytning til denne medlemsstat.
Det er således en betingelse, at luftfartsselskabet  

 udfører erhvervsmæssig lufttransport med passagerer til eller  

 fra den pågældende stat enten med selskabets egne fly eller med  

 leasede fly.
Endvidere er det en betingelse, at luftfartsselskabet i den  

 pågældende medlemsstat udfører sine forretninger med  

 lufttransport af passagerer fra lokaliteter, som selskabet selv ejer eller  

 har lejet, eller som er ejet eller lejet af et andet luftfartsselskab, som  

 befordreren har indgået en forretningsaftale med.
 Forslaget indebærer, at f.eks. en passager, der har  

 fast bopæl eller vedvarende opholdssted i Canada, og som kommer til  

 skade på et fly, der opereres af f.eks. et grønlandsk  

 luftfartsselskab, vil kunne anlægge erstatningssag mod selskabet i  

 Canada, hvis ovennævnte betingelser om tilknytning til Canada er  

 opfyldt i relation til luftfartsselskabet.
 Bestemmelsen er resultatet af et kompromis, som på  

 den ene side sikrer en forbedring af passagerens retsstilling ved at give  

 passageren mulighed for at anlægge erstatningssag (personskade) mod et  

 udenlandsk luftfartsselskabet i sit hjemland, og som på den anden side  

 sikrer, at der ikke vil kunne anlægges erstatningssag i passagerens  

 hjemland mod et luftfartsselskab, som slet ikke har nogen  

 forretningsmæssig tilknytning hertil.
 Ved » forretningsaftale« forstås en aftale, som  

 modsat en aftale med agenter, er en aftale mellem luftfartsselskaber om deres  

 fælles levering af tjenesteydelser i forbindelse med lufttransport af  

 passagerer, og ved »bopæl eller permanent ophold« forstås  

 passagerens faste bolig eller opholdssted på ulykkestidspunktet.  

 Passagerens nationalitet er i den forbindelse ikke afgørende.
 Anlægges sagen ved danske domstole, gælder de  

 almindelige regler i retsplejeloven.
Til § 118 (Montreal-konventionens art. 35, stk. 1) Bestemmelsen svarer til den gældende § 118.
Til § 119 (Montreal-konventionens art. 36) Bestemmelsen svarer til den gældende § 119.
Til § 119 a-f (Montreal-konventionens art. 39-42 og art.  

 44-46) Bortset fra konsekvensændringer i § 119 f,  

 stk. 1, og en enkelt redaktionel ændring i § 119 b svarer  

 bestemmelserne til de gældende §§ 119 a   119 f.
 For så vidt angår § 119 f gælder,  

 at bliver en passager dræbt eller lider skade på legeme eller  

 helbred, så finder bestemmelserne i § 117 anvendelse både i  

 forhold til den befordrer, der har indgået befordringsaftalen, og i  

 forhold til den befordrer, der udfører befordringen på  

 ulykkestidspunktet.
 Har en tilskadekommen passager, der f.eks. har fast  

 bopæl eller vedvarende opholdssted i Canada, indgået en  

 befordringsaftale med luftfartsselskab A om transport fra København  

 til Ankara via Wien, og flyvningen delvis udføres af luftfartsselskab  

 B, så kan passageren anlægge erstatningssag mod luftfartsselskab  

 A for hele flyvningen, dvs. også den del af transporten, der faktisk  

 udføres af B, efter bestemmelserne i § 117, stk. 1 og  

 stk. 2.
 Kommer passageren til skade under den del af transporten,  

 der udføres af B, har passageren tillige mulighed for at anlægge  

 erstatningssag mod B, det sted hvor B bor eller har sit hovedkontor, eller i  

 Canada, hvis betingelserne om tilknytning til Canada er opfyldt i relation  

 til luftfartsselskab B.
Til § 120 (Montreal-konventionens art. 38) Forslaget til § 120 svarer med enkelte  

 præciseringer til de gældende bestemmelser i § 120.
Til § 121 (Montreal-konventionens art. 33, 34, 47 og 49) Bestemmelsen i § 121, stk. 1, svarer i det  

 væsentlige til den gældende i § 121.
 Endvidere er der i forslaget indsat et nyt § 121,  

 stk. 3, der fastslår, at bestemmelserne i kapitel 9 ikke er til  

 hinder for, at den ansvarlige for skaden kan fremsætte regreskrav mod  

 nogen anden, f.eks. hvor befordreren er objektiv ansvarlig for skaden efter  

 § 111, stk. 1, jf. § 106, og hvor skaden skyldes  

 forsætlig eller uagtsomt handling eller undladelse fra tredjemands  

 side.
I forbindelse med indgåelse af voldgiftsaftaler  

 forud for skadens indtræden er kravet til aftalen efter forslaget til  

 § 121, stk. 4, at den skal være skriftlig, og at det er  

 erstatningskrævende, der vælger sted for voldgiften, inden for de  

 steder der er lovligt værneting efter dette kapitel.
Endvidere er det  

 en betingelse, at voldgiftsretten følger bestemmelserne i kapitel 9.  

 Er betingelser i § 121, stk. 4, ikke indsat i den skriftlige  

 voldgiftsaftale, anses de alligevel for indeholdt i aftalen, og ethvert  

 aftalevilkår, der er i strid med stk. 4, er ugyldig.
Til § 122 (Montreal-konventionens art. 50) I forslaget til § 122 er der indsat en bestemmelse  

 om, at befordreren skal kunne dokumentere, at den tegnede forsikring er  

 tilstrækkelig til at dække de erstatningskrav, befordreren kan  

 blive mødt med efter kapitel 9, herunder også det  

 ubegrænsede erstatningsansvar, hvis en passager bliver dræbt  

 eller kommer til skade.
Til § 123 (Montreal-konventionens art. 27) Efter forslaget til § 123 kan befordreren uden  

 begrundelse nægte at indgå en befordringsaftale.
Befordreren har  

 endvidere mulighed for at give afkald på de rettigheder, der er  

 fastlagt i kapitel 9, og befordreren kan også indgå på  

 sådanne yderligere befordringsvilkår, som ikke strider imod  

 bestemmelserne i kapitel 9.
Til nr. 4 Siden 1923 har offentlige forretninger, der foretages i  

 henhold til luftfartsloven - dvs. tilsynet med den civile luftfart -  

 været indtægtsdækket.
I de senere år er EU-retsakter  

 på luftfartens område blevet gennemført som forordninger,  

 der er direkte bindende for ejere og brugere af luftfartøjer, og  

 tilsynsforretninger foretages derfor i dag i et vist omfang med direkte  

 hjemmel i forordninger frem for med hjemmel i luftfartslovgivningen.
For at  

 undgå enhver tvivl om, at den del af tilsynet, der baserer sig på  

 forordninger, også skal finansieres gennem brugerbetaling,  

 foreslås det derfor præciseret, at der også kan  

 fastsættes regler om betaling for offentlige forretninger, der  

 foretages i henhold til fællesskabsretlige regler på  

 områder, der omfattes luftfartsloven.
 Således er tillige den tvivl, som Rigsrevisionen  

 fremsatte i januar 2002 om hjemlen for Statens Luftfartsvæsens  

 opkrævning af gebyr for udstedelse af EU-licens, endeligt  

 elimineret.
Af hensyn til lettelse af administrationen af  

 rentetilskrivning foreslås det, at renten fastsættes i  

 overensstemmelse med rentelovens bestemmelser, dvs. at renten tillægges  

 pr. dag fra forfaldsdagen i stedet for pr. påbegyndt måned.
Af  

 samme årsag indebærer forslaget, at der ikke længere  

 opereres med et mindstebeløb på 50 kr.
Derimod vil der fortsat  

 blive opkrævet betaling for erindringsskrivelser.
 Der er herudover foretaget en sproglig justering af  

 teksten, men der er ikke herved i øvrigt tilsigtet nogen ændring  

 af bestemmelsen.
Til nr. 5 Bestemmelserne i bilaget svarer i alt væsentligt til  

 kapitel 9, der gælder i dag for luftbefordring, som er omfattet af  

 Warszawa-konventionen med senere ændringer, jf. kapitel 9 i  

 lovbekendtgørelse nr. 408 af 11. september 1985. Forslaget  

 indebærer, at bestemmelserne fortsat gælder for befordring til og  

 fra Danmark med luftfartøj fra lande, der ikke har tilsluttet sig  

 Montreal-konventionen, men som har tilsluttet sig Warszawa-konventionen med  

 senere ændringer, jf. forslaget til § 90 a.
Danmark er fortsat traktatretligt forpligtet i forhold til  

 disse lande.
For overskuelighedens skyld, og da det må forventes, at  

 reglerne vil få begrænset anvendelse, reguleres disse forhold i  

 bilaget til loven.
Til § 2 Det foreslås, at loven træder i kraft dagen  

 efter bekendtgørelsen i Lovtidende.
Trafikministeren fastsætter  

 dog tidspunktet for ikrafttræden af § 1, nr. 1, 3 og 5,  

 således at ikrafttrædelsen af bestemmelserne kan koordineres med  

 EU-reglerne.
Til § 3 Bestemmelsen i stk. 1 indebærer, at loven med  

 de i bestemmelsen nævnte begrænsninger gælder for  

 Grønland.
Bestemmelsen i stk. 2 indebærer, at loven ikke  

 gælder for Færøerne.
Loven kan dog sættes i kraft  

 for Færøerne ved kgl. anordning i det omfang og med de  

 ændringer, som indstilles af Færøernes Lagting.  

 Bestemmelserne svarer til de gældende bestemmelser i luftfartslovens §  

 158.
Bilag 1 Organisationer m.m., der er blevet hørt over  

 lovforslaget om ændring af luftfartsloven Advokatrådet Air Alpha Greenland Air Alsie A/S Air Holbæk I/S AOPA Danmark Atlantic Airways Autoriserede Danske Flyværksteder Aviation Assistance A/S Ben Air A/S Billund Air Center A/S Cimber Air A/S Copenhagen Airtaxi A/S Danish International Helicopters ApS DANSAM Dansk Arbejdsgiverforening Dansk International Kurér Organisation Danske Pilotorganisationers Samråd Danske Speditører Egon Kargaard Sørensen Erhvervsflyvningens Sammenslutning Execujet Scandinavia A/S Flexjet Operations A/S Flyvebranchens Personaleunion Forbrugerrådet Foreningen af Rejsearrangører i Danmark Forsikringens Hus Forsvarskommandoen Grønlandsfly Grønlands Lufthavnsvæsen Heliflight East ApS Helikopter-Service A/S Ikaros Fly ApS Kongelig Dansk Aeroklub Københavns Lufthavne A/S Landsorganisationen i Danmark Luftfartsdirektoratet, Island Luftfartstilsynet, Norge Luftfartsverket, Finland Luftfartsverket, Sverige Maersk Air A/S Muk Air A/S Newair A/S Nordisk Flyforsikringsgruppe North Flying A/S Premiair A/S Rigspolitichefen SAS Danmark A/S Specialarbejderforbundet i Danmark Star Air A/S Starling Air Sterling European Kommanditaktieselskab Sun-Air of Scandinavia A/S Told & Skat Uni-Fly Bilag 2 Uddrag af lovbekendtgørelse nr. 543 af 13. juni  

 2001 Kapitel 91)  2)  3)  

  4) Befordring med luftfartøj Anvendelsesområde § 90. Bestemmelserne i dette kapitel gælder for  

 befordring med luftfartøj af passagerer, rejsegods eller gods, som  

 udføres af et lufttrafikforetagende.
Bestemmelserne gælder  

 også for sådan befordring, hvis den udføres af andre mod  

 betaling.
 § 91. Ved befordring af post er befordreren ikke ansvarlig  

 over for afsenderen eller modtageren, men udelukkende over for  

 postvæsenet og i overensstemmelse med de særlige regler, som  

 gælder mellem befordreren og postvæsenet.
 Stk. 2. De følgende bestemmelser i dette kapitel  

 gælder ikke for befordring af post.
 Stk. 3. Bestemmelserne om befordringsdokumenter i  

 §§ 92-97 gælder ikke for befordring, som udføres under  

 usædvanlige forhold og falder uden for normal udøvelse af  

 luftfartsvirksomhed.
Befordringsdokumenter § 92. Ved befordring af passagerer skal der udstedes billet,  

 jf. dog § 123. Billetten kan være individuel eller kollektiv og  

 skal indeholde angivelse af:
1)	afgangssted og bestemmelsessted og 2)	mindst et aftalt mellemlandingssted, hvis afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt.
 Stk. 2. Udstedelse af billet er ikke nødvendig, hvis de  

 oplysninger, der er nævnt i stk. 1, nr. 1 og 2, registreres  

 på anden måde.
 Stk. 3. Selv om bestemmelserne i stk. 1 og 2 ikke er  

 overholdt, er befordringsaftalen dog gyldig, og bestemmelserne i dette  

 kapitel gælder for befordringen.
 § 93. Ved befordring af indskrevet rejsegods skal der udstedes  

 rejsegodsbevis, jf. dog § 123. Hvis rejsegodsbeviset ikke er  

 hæftet sammen med eller indføjet i en passagerbillet, som  

 opfylder kravene i § 92, stk. 1, skal det indeholde angivelse  

 af:
1)	afgangssted og bestemmelsessted og 2)	mindst et aftalt mellemlandingssted, hvis afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt.
 Stk. 2. Udstedelse af rejsegodsbevis er ikke nødvendig,  

 hvis de oplysninger, der er nævnt i stk. 1, nr. 1 og 2,  

 registreres på anden måde.
 Stk. 3. Selv om bestemmelserne i stk. 1 og 2 ikke er  

 overholdt, er befordringsaftalen dog gyldig, og bestemmelserne i dette  

 kapitel gælder for befordringen.
 § 94. Ved befordring af gods skal der udfærdiges  

 luftfragtbrev, jf. dog § 123.
Stk. 2. Udfærdigelse af luftfragtbrev er ikke  

 nødvendig, hvis oplysningerne om befordringen registreres på  

 anden måde og 1)	afsenderen samtykker i, at der ikke udfærdiges luftfragtbrev,  

 og 2)	befordreren efter afsenderens anmodning udleverer en godskvittering,  

 der indeholder tilstrækkelige oplysninger til identifikation af  

 godset.
 Stk. 3. Godskvitteringen skal give afsenderen mulighed for at  

 blive gjort bekendt med de registrerede oplysninger.
 Stk. 4. Hvis der ikke er udfærdiget luftfragtbrev, kan  

 befordreren ikke nægte at modtage godset til befordring med henvisning  

 til, at det system, som anvendes ved registreringen af oplysningerne om  

 befordringen, ikke kan benyttes på et omladnings- eller  

 bestemmelsessted.
§ 95. Luftfragtbrevet skal udfærdiges af afsenderen i  

 tre originaleksemplarer.
Det første eksemplar skal påtegnes »For  

 befordren« og underskrives af afsenderen.
Det andet eksemplar skal  

 påtegnes »For modtageren« og underskrives af afsenderen og befordreren.  

 Det tredje eksemplar underskrives af befordreren og tilbageleveres til  

 afsenderen efter godsets modtagelse.
Underskrifterne kan være trykt  

 eller erstattet af stempel.
 Stk. 2. Har befordreren udfærdiget luftfragtbrev efter  

 afsenderens anmodning, anses befordreren, hvis ikke andet bevises, for at  

 handle på afsenderens vegne.
 § 96. Omfatter befordringen flere stykker gods, skal  

 afsenderen efter befordrerens anmodning udfærdige særskilte  

 luftfragtbreve.
 Stk. 2. Benyttes et registreringssystem, jf. § 94,  

 stk. 2, skal befordreren efter anmodning fra afsenderen udlevere  

 særskilte godskvitteringer.
 § 97. Luftfragtbrevet og godskvitteringen skal indeholde  

 angivelse af:
1)	afgangssted og bestemmelsessted, 2)	mindst et aftalt mellemlandingssted, hvis afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, og 3)	forsendelsens vægt.
 § 98. Selv om bestemmelserne i §§ 94-97 ikke er  

 overholdt, er befordringsaftalen dog gyldig, og bestemmelserne i dette  

 kapitel gælder for befordringen.
§ 99. Afsenderen er ansvarlig for rigtigheden af de  

 oplysninger, som afsenderen eller nogen, som har handlet på afsenderens  

 vegne, har givet i luftfragtbrevet eller for registrering eller  

 indføjelse i godskvitteringen.
Er oplysningerne om godset urigtige  

 eller ufuldstændige, er afsenderen ansvarlig for skade, som derved er  

 påført befordreren eller nogen, over for hvem befordreren er  

 ansvarlig.
Stk. 2. Er afsenderen ikke ansvarlig i henhold til stk. 1  

 for urigtige eller ufuldstændige oplysninger, som er registreret eller  

 indføjet i godskvitteringen, er befordreren ansvarlig for skade, som  

 derved er påført afsenderen eller nogen, over for hvem  

 afsenderen er ansvarlig.
Det samme gælder, hvis nogen anden på  

 befordrerens vegne har registreret oplysningerne eller indføjet dem i  

 godskvitteringen.
 § 100. Hvis ikke andet bevises, gælder luftfragtbrevet  

 eller godskvitteringen som bevis for befordringsaftalens indgåelse, for  

 godsets modtagelse og for de vilkår for befordringen, som er angivet i  

 luftfragtbrevet eller godskvitteringen.
Stk. 2. Luftfragtbrevets eller godskvitteringens angivelse af  

 godsets vægt, dimensioner, emballering og stykantal anses som rigtige,  

 hvis ikke andet bevises.
Andre oplysninger i luftfragtbrevet om godsets  

 mængde, rumindhold eller tilstand gælder derimod ikke som bevis  

 mod befordreren, medmindre denne i afsenderens nærværelse har  

 undersøgt rigtigheden af disse oplysninger og har bekræftet  

 dette ved påtegning på luftfragtbrevet eller oplysningerne  

 angår godsets synlige tilstand.
Ret til at råde over godset og udlevering af  

 godset § 101. Opfylder afsenderen sine forpligtelser efter  

 befordringsaftalen og betaler de ekstra omkostninger, der er forbundet  

 dermed, kan afsenderen tage godset tilbage på afgangs- eller  

 bestemmelsesflyvepladsen eller standse det i tilfælde af landing  

 undervejs.
Afsenderen kan dog kun udøve denne ret, hvis det ikke  

 medfører skade for befordreren eller andre afsendere.
 Stk. 2. På samme betingelser kan afsenderen give ordre  

 til, at godset undervejs eller på bestemmelsesstedet skal udleveres til  

 en anden end den, der er angivet som modtager, eller kræve godset  

 tilbagesendt til afgangsflyvepladsen.
 Stk. 3. Kan afsenderens ordre ikke udføres, skal  

 befordreren straks underrette afsenderen herom.
 Stk. 4. Udfører befordreren afsenderens ordre, uden at  

 afsenderens eksemplar af luftfragtbrevet eller godskvitteringen forevises, er  

 befordreren ansvarlig for skade, som derved er påført rette  

 indehaver af luftfragtbrevet eller godskvitteringen, dog med regres til  

 afsenderen.
 Stk. 5. Afsenderens ret til godset ophører, når  

 modtageren får ret til at råde over godset efter bestemmelserne i  

 § 102. Nægter modtageren at tage imod godset, eller kan modtageren  

 ikke træffes, genindtræder afsenderen i sin ret til at råde  

 over godset.
 § 102. Når godset er ankommet til bestemmelsesstedet,  

 kan modtageren, medmindre afsenderen har udøvet sin ret i henhold til  

 § 101, kræve godset udleveret af befordreren til sig mod betaling  

 af de skyldige beløb og mod opfyldelse af  

 befordringsvilkårene.
 Stk. 2. Så snart godset er kommet frem, skal befordreren  

 underrette modtageren derom, hvis ikke andet er aftalt.
§ 103. Er godset ikke ankommet senest 7 dage efter, at det  

 skulle være kommet frem, kan modtageren gøre sine rettigheder  

 efter befordringsaftalen gældende mod befordreren.
Det samme  

 gælder, hvis befordreren meddeler, at godset er gået tabt.
 § 104. Enhver aftale, som afviger fra bestemmelserne i  

 §§ 101-103, er ugyldig, medmindre den er anført i luftfragtbrevet  

 eller godskvitteringen.
§ 105. Afsenderen skal give befordreren de oplysninger og de  

 dokumenter, som er nødvendige til opfyldelse af told- og  

 afgiftsforskrifter og andre offentlige forskrifter, forinden godset kan  

 udleveres til modtageren.
Afsenderen skal erstatte befordreren den skade, som  

 måtte følge af, at disse oplysninger eller dokumenter mangler,  

 er urigtige eller utilstrækkelige, medmindre skaden skyldes fejl eller  

 forsømmelse hos befordreren eller nogen, som har handlet på  

 befordrerens vegne.
 Stk. 2. Befordreren har ikke pligt til at undersøge, om  

 de oplysninger og dokumenter, der er nævnt i stk. 1, er rigtige  

 eller tilstrækkelige.
Befordrerens ansvar § 106. Befordreren er ansvarlig for personskade, som  

 tilføjes en passager som følge af en begivenhed, der er  

 indtruffet om bord i et luftfartøj eller i forbindelse med passagerens  

 indstigning eller udstigning.
Befordrerens ansvar for personskade omfatter  

 også tab af forsørger.
Befordreren er dog ikke ansvarlig for  

 personskade, som udelukkende skyldes passagerens helbredstilstand.
§ 107. Befordreren er ansvarlig for skade ved, at rejsegods  

 går tabt eller beskadiges som følge af en begivenhed, der er  

 indtruffet 1)	om bord i et luftfartøj, 2)	i forbindelse med passagerens indstigning eller udstigning eller 3)	inden for den tid, rejsegodset er i befordrerens  

 varetægt.
 Stk. 2. Befordreren er dog ikke ansvarlig, hvis skaden  

 udelukkende skyldes rejsegodsets egen beskaffenhed eller fejl i dette.
 § 108. Befordreren er ansvarlig for skade ved, at gods  

 går tabt eller beskadiges som følge af en begivenhed, der er  

 indtruffet inden for den tid, hvori godset er i befordrerens varetægt  

 på en flyveplads, om bord i et luftfartøj eller, ved landing  

 uden for en flyveplads, på et hvilket som helst andet sted.
Stk. 2. Befordreren er dog ikke ansvarlig, hvis skaden  

 udelukkende skyldes 1)	godsets egen beskaffenhed eller fejl i dette, 2)	mangelfuld emballering af godset udført af andre end  

 befordreren, dennes ansatte eller nogen, som har handlet på dennes  

 vegne, 3)	krigshandling eller væbnet konflikt eller 4)	udøvelse af offentlig myndighed i forbindelse med godsets  

 indførsel, udførsel eller transitering.
 Stk. 3. Omfatter befordringsaftalen også befordring til  

 lands eller til vands uden for flyveplads ved indladning, udlevering eller  

 omladning, formodes enhver godset tilføjet skade at være  

 indtruffet inden for den i stk. 1 angivne tid, hvis ikke andet  

 bevises.
 § 109. Befordreren er ansvarlig for skade som følge af  

 forsinkelse ved befordring af passagerer, rejsegods og gods, hvis befordreren  

 ikke beviser, at befordreren og nogen, som har handlet på befordrerens  

 vegne, har taget alle nødvendige forholdsregler for at undgå  

 skaden, eller at dette ikke har været muligt for dem.
§ 110. Ved befordring af passagerer eller rejsegods skal  

 erstatningen nedsættes eller bortfalde, hvis skadelidte  

 forsætligt eller uagtsomt har medvirket til skaden.
Bliver en passager  

 dræbt, eller lider han skade på legeme eller helbred, og  

 kræver en anden end passageren i den anledning erstatning, skal  

 erstatningen ligeledes nedsættes eller bortfalde, hvis passageren har  

 medvirket til skaden.
 Stk. 2. Kræver nogen erstatning i forbindelse med  

 befordring af gods, skal erstatningen nedsættes eller bortfalde, hvis  

 skadelidte eller nogen, fra hvem skadelidte afleder sine rettigheder,  

 forsætligt eller uagtsomt har medvirket til skaden.
 Stk. 3. Nedsættelse eller bortfald af erstatningen i  

 henhold til stk. 1 eller stk. 2 skal ske alene under hensyn til  

 graden af medvirken.
 Stk. 4. For indenrigs befordring, hvor mellemlanding uden for  

 riget ikke er aftalt, gælder § 24, stk. 2, i lov om  

 erstatningsansvar.
 § 111. Ved befordring af passagerer er befordrerens ansvar for  

 personskade begrænset til 100.000 særlige  

 trækningsrettigheder (SDR), jf. stk. 6, for hver passager.
 Stk. 2. Ved befordring af passagerer er befordrerens ansvar  

 for skade som følge af forsinkelse begrænset til 4.150 SDR for  

 hver passager.
 Stk. 3. Ved befordring af rejsegods er befordrerens ansvar for  

 skade som følge af, at rejsegods går tabt, beskadiges eller  

 forsinkes, begrænset til 1.000 SDR for hver passager.
Stk. 4. Ved befordring af gods er befordrerens ansvar  

 begrænset til 17 SDR pr. kg.
Har afsenderen ved godsets aflevering til  

 befordreren særligt angivet den interesse, som er forbundet med godsets  

 udlevering på bestemmelsesstedet, og betalt det fragttillæg, som  

 måtte være fastsat, gælder det angivne beløb som  

 grænse for befordrerens ansvar.
Dette gælder dog ikke, hvis  

 befordreren beviser, at beløbet overstiger afsenderens virkelige  

 interesse.
Hvis en del af godset går tabt, beskadiges eller forsinkes,  

 opgøres kun den samlede vægt af de berørte stykker gods,  

 når grænsen for befordrerens ansvar skal fastsættes.
Hvis  

 skaden forringer værdien af andre stykker gods, som omfattes af samme  

 luftfragtbrev eller godskvittering, skal også vægten af disse  

 stykker gods medregnes.
Stk. 5. De ansvarsgrænser, som er fastsat i  

 stk. 1-4, er ikke til hinder for, at retten kan tilkende  

 sagsøgeren sagsomkostninger.
Dette gælder dog ikke ved  

 befordring af gods, hvis befordreren inden seks måneder fra den  

 begivenhed, som var årsag til skaden, eller inden retssag blev anlagt,  

 skriftligt har tilbudt sagsøgeren mindst lige så meget i  

 erstatning som den tilkendte erstatning.
 Stk. 6. Omregning af SDR til national valuta foretages efter  

 den kurs, som Den Internationale Valutafond, samme dag der afsiges dom,  

 anvender i sin virksomhed og ved sine transaktioner.
 § 112. Forbehold, som tilsigter at fritage befordreren for  

 ansvar eller at fastsætte en lavere ansvarsgrænse end bestemt i  

 § 111, er ugyldige.
 Stk. 2. Ved befordring af gods gælder det i stk. 1  

 anførte dog ikke forbehold for tab eller beskadigelse, som skyldes  

 godsets egen beskaffenhed eller fejl i dette.
 § 113. De ansvarsgrænser, som er fastsat i § 111,  

 må ikke overskrides, uanset hvilket ansvarsgrundlag der  

 påberåbes.
 § 114. Sagsøges befordrerens ansatte eller nogen, som  

 har handlet på befordrerens vegne, for skade, de har forårsaget  

 under udførelsen af deres tjeneste eller hverv, må summen af de  

 erstatningsbeløb, som pålægges dem og befordreren ikke  

 overstige de ansvarsgrænser, der er fastsat for befordreren.
 § 115. Modtages rejsegods eller gods uden forbehold fra  

 modtagerens side, formodes godset at være udleveret i god stand og i  

 overensstemmelse med befordringsdokumentet, hvis ikke andet bevises.
Stk. 2. Er godset beskadiget eller delvis gået tabt,  

 skal meddelelse gives til befordreren umiddelbart efter, at skaden er  

 opdaget, og senest inden 7 dage for rejsegods og 14 dage for gods, regnet fra  

 modtagelsen.
Ved forsinkelse skal meddelelse afgives inden 21 dage fra den  

 dag, da godset blev stillet til rådighed for modtageren.
 Stk. 3. Meddelelsen skal ske ved påtegning på  

 befordringsdokumentet eller ved brev, som afsendes inden fristens  

 udløb.
 § 116. Gives meddelelse om skaden ikke inden for de frister,  

 der er fastsat i § 115, er ethvert krav mod befordreren bortfaldet,  

 medmindre denne har handlet svigagtigt.
 § 117. Erstatningssagen skal anlægges ved retten  

 på det sted, hvor befordreren bor eller har sit hovedkontor eller har  

 den forretningsafdeling, hvorigennem befordringsaftalen er blevet afsluttet,  

 eller på bestemmelsesstedet.
 Stk. 2. Ved skade som følge af personskade på  

 passagerer eller forsinkelse af passagerer eller på grund af, at  

 rejsegods er gået tabt, beskadiget eller forsinket, kan sagen tillige  

 anlægges ved retten på det sted, hvor befordreren har et kontor,  

 hvis passageren har bopæl eller vedvarende ophold her i landet.
 Stk. 3. Hvis befordringen er omfattet af  

 Warszawa-konventionen, kan erstatningssag kun anlægges ved dansk  

 domstol eller en domstol i en stat, som har tiltrådt konventionen.
 § 118. Adgangen til erstatning efter bestemmelserne i dette  

 kapitel bortfalder, hvis sag ikke er anlagt inden to år regnet fra  

 luftfartøjets ankomst til bestemmelsesstedet eller fra den dag, da  

 luftfartøjet skulle være ankommet, eller da befordringen blev  

 afbrudt.
 § 119. Skal en befordring, som efter befordringsaftalen er at  

 anse som en befordring, udføres af flere efter hinanden  

 følgende befordrere, er enhver af dem, når passagererne,  

 rejsegodset eller godset modtages, ansvarlig for den del af befordringen, som  

 det påhviler denne befordrer at udføre.
Stk. 2. Ved befordring af rejsegods eller gods kan afsenderen  

 tillige holde sig til den første befordrer og den til dets udlevering  

 berettigede til den sidste, selv om skaden eller forsinkelsen er indtruffet,  

 medens godset var i en anden befordrers varetægt.
Er herefter to  

 befordrere ansvarlige, hæfter de solidarisk.
Befordring, der udføres af en anden befordrer end  

 den, der har indgået befordringsaftalen § 119 a.
Bestemmelserne i §§ 119 b-119 f, gælder,  

 hvor befordringen helt eller delvis udføres af en anden befordrer end  

 den, der har indgået befordringsaftalen, medmindre det bevises, at  

 dette er sket uden sidstnævntes samtykke.
 Stk. 2. Bestemmelserne i § 119 c, § 119 e og  

 § 119 f gælder kun den del af befordringen, der udføres af  

 en anden befordrer end den, der har indgået befordringsaftalen.
§ 119 b.
Ved anvendelse af reglerne i dette kapitel anses  

 såvel den, der har indgået befordringsaftalen, som den, der  

 udfører befordringen, som befordrere, den førstnævnte for  

 så vidt angår hele befordringen og den sidstnævnte for  

 så vidt angår den del af befordringen, denne befordrer  

 udfører.
§ 119 c.
Ved bedømmelsen af en befordrers ansvar skal  

 handlinger og undladelser af den anden befordrer, den anden befordrers  

 ansatte eller nogen, som har handlet på den anden befordrers vegne,  

 under udførelsen af deres tjeneste eller hverv anses at have samme  

 virkning som førstnævnte befordrers egne handlinger og  

 undladelser.
Den, der udfører befordringen, kan dog ikke herved  

 pådrages ansvar ud over de i § 111 fastsatte grænser.
 Stk. 2. Har den befordrer, der har indgået  

 befordringsaftalen, påtaget sig forpligtelser, som går videre end  

 denne befordrers forpligtelser efter dette kapitel, eller har afsendere efter  

 § 111, stk. 4, 2. punktum, særligt angivet interessen i  

 godsets udlevering, er dette uden virkning i forhold til den, der  

 udfører befordringen, medmindre denne har givet sin godkendelse.
§ 119 d.
Meddelelser, som efter bestemmelserne i dette kapitel  

 gives til den ene befordrer, har virkning også i forhold til den anden  

 befordrer.
Ordrer fra afsenderen efter § 101 har dog kun virkning, hvis  

 de gives til den befordrer, der har indgået befordringsaftalen.
§ 119 e.
Summen af de erstatningsbeløb, som  

 pålægges de to befordrere, deres ansatte eller nogen, som har  

 handlet på befordrernes vegne, må ikke overstige det  

 højeste erstatningsbeløb, der kan pålægges en af  

 befordrerne.
Hver enkelt er kun ansvarlig indtil den ansvarsgrænse, som  

 gælder for denne befordrer.
§ 119 f.
Erstatningssøgsmålet kan, uanset om de  

 rettes imod en af befordrerne eller imod dem begge, anlægges enten ved  

 en ret, som efter § 117, stk. 1, er kompetent med hensyn til  

 søgsmål imod den, der har indgået befordringsaftalen,  

 eller ved retten på det sted, hvor den, der udfører  

 befordringen, bor eller har sit hovedkontor.
Bestemmelsen i § 117,  

 stk. 3, gælder tilsvarende.
Stk. 2. Sagsøges en af befordrerne, og vil denne  

 befordrer, hvis denne taber sagen, rejse krav mod den anden befordrer, kan  

 først nævnte befordrer tilstævne sidstnævnte  

 befordrer uden hensyn til de almindelige regler om værneting for at  

 gøre kravet gældende over for denne under sagen.
Bestemmelserne  

 i retsplejelovens kapitel 23 gælder tilsvarende.
Sammensat befordring § 120. Udføres befordringen delvis med  

 luftfartøj og delvis med andet befordringsmiddel, gælder  

 bestemmelserne i dette kapitel kun befordringen med luftfartøj.
 Stk. 2. Vilkårene for de andre befordringsmåder  

 kan optages i dokumentet vedrørende befordringen med  

 luftfartøj.
Andre bestemmelser § 121. Forbehold og aftaler forud for skadens indtræden,  

 som fraviger bestemmelserne i dette kapitel om den lov, som skal anvendes,  

 eller om værnetinget, er ugyldige.
 Stk. 2. Voldgiftsaftaler forud for skadens indtræden er  

 kun gyldige med hensyn til befordring af gods og kun, hvis voldgiften skal  

 foretages på et af de steder, som er lovligt værneting efter  

 dette kapitel.
 Stk. 3. I det omfang Warszawa-konventionen og  

 Guadalajara-konventionen af 18. september 1961 om international  

 luftbefordring, der udføres af en anden befordrer end den, der har  

 indgået befordringsaftalen finder anvendelse, er gyldigheden af de i  

 stk. 2 nævnte aftaler tillige betinget af, at sagen afgøres  

 i overensstemmelse med konventionernes bestemmelser.
 § 122. (Ophævet).
 § 123. Ved indenrigs befordring, hvor mellemlanding uden for  

 riget ikke er aftalt, er billetter, rejsegodsbeviser eller luftfragtbreve  

 ikke nødvendige, selv om oplysningerne om befordringen ikke  

 registreres på anden måde.
§ 124. Ved Warszawa-konventionen forstås i dette kapitel  

 den overenskomst om international luftbefordring, der blev afsluttet den 12.  

 oktober 1929 i Warszawa, således som denne er ændret ved 1)	den protokol, der blev undertegnet i Haag den 28. september 1955  

 (Haag-protokollen), 2)	den protokol, der blev undertegnet i Guatemala City den 8. marts  

 1971 (Guatemala-protokollen), og 3)	protokol nr. 3 og 4, der blev undertegnet i Montreal den 25.  

 september 1975 (Montreal-protokol nr. 3 og 4).
 § 125. Bestemmelserne i dette kapitel gælder ikke for  

 international luftbefordring, som udføres i henhold til reservation  

 foretaget i overensstemmelse med tillægsprotokol til artikel 2 i  

 Warszawa-konventionen af 12. oktober 1929 eller med artikel XXVI i  

 Haag-protokollen, artikel XXIII, stk. 1 b) i Guatemala-protokollen,  

 artikel XI, stk. 1 b) i Montreal-protokol nr. 3 eller artikel XXI,  

 stk. 1 a) i Montreal-protokol nr. 4.
 § 126. I forholdet mellem Danmark og andre stater, der har  

 tilsluttet sig Warszawa-konventionen af 12. oktober 1929, men som ikke har  

 ratificeret eller tiltrådt Haag-protokollen, gælder fortsat  

 bestemmelserne i § 126, stk. 1-3, og § 126 a i lov om  

 luftfart, jf. lovbekendtgørelse nr. 408 af 11. september 1985.
 Stk. 2. I forholdet mellem Danmark og andre stater, der har  

 tilsluttet sig Warszawa-konventionen af 12. oktober 1929, som ændret  

 ved Haag-protokollen, men som hverken har tilsluttet sig Montreal-protokol  

 nr. 3 eller Montreal-protokol nr. 4, gælder, bortset fra § 126,  

 fortsat bestemmelserne i kapitel 9 i lov om luftfart, jf.  

 lovbekendtgørelse nr. 408 af 11. september 1985.
 Stk. 3. I forhold til en stat, der har tilsluttet sig  

 Warszawa-konventionen af 12. oktober 1929, som denne er affattet i henhold  

 til Montreal-protokol nr. 3, men som ikke har tilsluttet sig  

 Montreal-protokol nr. 4, gælder ved befordring af gods, bortset fra  

 § 126, fortsat bestemmelserne i kapitel 9 i lov om luftfart, jf.  

 lovbekendtgørelse nr. 408 af 11. september 1985.
 Stk. 4. I forhold til en stat, der har tilsluttet sig  

 Warszawa-konventionen af 12. oktober 1929, som denne er affattet i henhold  

 til Montreal-protokol nr. 4, men som ikke har tilsluttet sig  

 Montreal-protokol nr. 3, gælder ved befordring af passagerer og  

 rejsegods, bortset fra § 126, fortsat bestemmelserne i kapitel 9 i lov  

 om luftfart, jf. lovbekendtgørelse nr. 408 af 11. september 1985.
§ 126 a.
Bestemmelserne i §§ 119 a-119 f gælder kun  

 i det omfang, de er forenelige med traktatmæssige forpligtelser over  

 for stater, som ikke har ratificeret eller tiltrådt  

 Guadalajara-konventionen af 18. september 1961 om international  

 luftbefordring, der udføres af en anden befordrer end den, der har  

 indgået befordringsaftalen.
Kapitel 9 Befordring med luftfartøj Anvendelsesområde § 90. Bestemmelserne i dette kapitel gælder befordring  

 med luftfartøj af passagerer, rejsegods eller gods, når  

 befordringen udføres mod betaling.
Udføres befordringen af et  

 lufttrafikforetagende, kommer loven ligeledes til anvendelse, selv om  

 befordringen er vederlagsfri.
 § 91. Bestemmelserne i dette kapitel finder ikke anvendelse  

 på postbefordring.
Stk. 2. Bestemmelserne om befordringsdokumenter i  

 §§ 92-98 finder ikke anvendelse på befordring, der udføres  

 under usædvanlige forhold og falder uden for normal udøvelse af  

 luftfartsvirksomhed.
Befordringsdokumenter § 92. Ved befordring af passagerer skal der udstedes billet,  

 der skal indeholde angivelse af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at konventionen eller loven i reglen  

 begrænser befordrerens ansvar for personskade og for tab af eller skade  

 på rejsegods.
 Stk. 2. Såfremt ikke andet godtgøres,  

 gælder billetten som bevis for befordringsaftalens indgåelse og  

 for vilkårene for befordringen.
Stk. 3. Er billet ikke udstedt, eller har den ikke det  

 foreskrevne indhold, eller er den gået tabt, er befordringsaftalen dog  

 gyldig.
Er passageren med befordrerens samtykke kommet om bord i  

 luftfartøjet, uden at billet er udstedt, eller indeholder billetten  

 ikke den under c) nævnte oplysning, kan befordreren ikke  

 påberåbe sig bestemmelsen om ansvarsbegrænsning i  

 § 111, og § 111 a.
§ 92 a.
Dansk lufttrafikforetagende skal i sine billetter  

 eller almindelige befordringsvilkår tillige angive, at det ved  

 befordring af passagerer er ansvarligt inden for den ansvarsgrænse, som  

 er nævnt i § 111 a.
 Stk. 2. Tilsidesættes det krav, som er nævnt i  

 stk. 1, kan befordreren ikke påberåbe sig bestemmelsen om  

 ansvarsbegrænsning i § 111 a.
§ 93. Ved befordring af indskrevet rejsegods skal  

 rejsegodsbevis udstedes.
Såfremt rejsegodsbeviset ikke er hæftet  

 sammen med eller indføjet i en passagerbillet, der opfylder de i  

 § 92, stk. 1, fastsatte krav, skal det indeholde angivelse  

 af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at denne konvention eller loven i  

 reglen begrænser befordrerens ansvar for tab af eller skade på  

 rejsegods.
 Stk. 2. Såfremt ikke andet godtgøres,  

 gælder rejsegodsbeviset som bevis for, at rejsegodset er indskrevet, og  

 for vilkårene for befordringen.
Stk. 3. Er rejsegodsbevis ikke udstedt, eller har det ikke det  

 foreskrevne indhold, eller er det gået tabt, er befordringsaftalen dog  

 gyldig.
Har befordreren modtaget rejsegodset uden at rejsegodsbevis er  

 udstedt, eller indeholder beviset ikke den under c) nævnte oplysning,  

 og det heller ikke er vedhæftet eller indføjet i en  

 passagerbillet, der indeholder den i § 92, stk. 1 c), nævnte  

 oplysning, kan befordreren ikke påberåbe sig bestemmelsen om  

 ansvarsbegrænsning i § 111, stk. 2.
 § 94. Ved godsbefordring kan befordreren kræve, at  

 afsenderen udfærdiger og afgiver til ham et dokument, betegnet som  

 luftfragtbrev, og afsenderen kan kræve, at befordreren modtager dette  

 dokument.
 Stk. 2. Er luftfragtbrev ikke udfærdiget, eller har det  

 ikke det foreskrevne indhold, eller er det gået tabt, er  

 befordringsaftalen dog gyldig.
§ 95. Luftfragtbrevet udfærdiges af afseneren i tre  

 eksemplarer og afleveres til befordreren sammen med godset.
Det første  

 eksemplar skal påtegnes »For befordreren« og underskrives af  

 afsenderen.
Det andet eksemplar skal påtegnes »For modtageren« og  

 underskrives både af afsenderen og befordreren.
Dette eksemplar skal  

 følge med godset.
Det tredje eksemplar underskrives af befordreren og  

 tilbageleveres afsenderen efter godsets modtagelse.
Stk. 2. Befordrerens underskrift skal påføres  

 luftfragtbrevet, forinden godset tages om bord i luftfartøjet; den kan  

 erstattes af stempel.
Afsenderens underskrift kan være trykt eller  

 erstattet af stempel.
 Stk. 3. Har befordreren udfærdiget luftfragtbrevet efter  

 afsenderens anmodning, anses han, hvis ikke andet bevises, for at handle  

 på afsenderens vegne.
 § 96. Omfatter befordringen flere stykker gods, skal  

 afsenderen på befordrerens begæring udfærdige  

 særskilte luftfragtbreve.
 § 97. Luftfragtbrevet skal indeholde angivelse af:
a)	afgangssted og bestemmelsessted, b)	mindst et aftalt mellemlandingssted, såfremt afgangsstedet og  

 bestemmelsesstedet ligger i samme stat og et eller flere mellemlandingssteder  

 i en anden stat er aftalt, c)	at befordringen kan være underkastet Warszawa-konventionen  

 eller en lov af tilsvarende indhold, og at denne konvention eller loven i  

 reglen begrænser befordrerens ansvar for tab af eller skade på  

 gods.
 § 98. Tages gods med befordrerens samtykke om bord i  

 luftfartøjet, uden at luftfragtbrev er udfærdiget, eller  

 indeholder luftfragtbrevet ikke den oplysning, som er foreskrevet i § 97  

 c), kan befordreren ikke påberåbe sig bestemmelsen om  

 ansvarsbegrænsning i § 111, stk. 2.
 § 99. Afsenderen er ansvarlig for skade, som befordreren eller  

 nogen, over for hvem denne er ansvarlig, lider som følge af, at  

 afsenderens oplysning i luftfragtbrevet angående godset ikke har det  

 foreskrevne indhold eller i øvrigt er urigtig eller  

 ufuldstændig.
 § 100. Såfremt ikke andet godtgøres, gælder  

 luftfragtbrevet som bevis for befordringsaftalens indgåelse, for  

 godsets modtagelse og for vilkårene for befordringen.
Stk. 2. Luftfragtbrevets angivelse af godsets vægt,  

 dimensioner, indpakning og stykketal anses som rigtige, hvis ikke andet  

 bevises.
Andre oplysninger i luftfragtbrevet om godsets mængde,  

 rumindhold eller om dets tilstand gælder derimod ikke som bevis mod  

 befordreren, medmindre denne i afsenderens nærværelse har  

 undersøgt rigtigheden af disse og har bekræftet dette ved  

 påtegning på luftfragtbrevet, eller angivelsen angår  

 godsets synlige tilstand.
Ret til at råde over godset og udlevering af  

 godset § 101. Mod opfyldelse af sine forpligtelser efter  

 befordringsaftalen kan afsenderen, såfremt det kan ske uden skade for  

 befordreren eller andre afsendere, råde over godset ved at tage det  

 tilbage på afgangs- eller bestemmelsesflyvepladsen, standse det i  

 tilfælde af landing undervejs, lade det udlevere på  

 bestemmelsesstedet eller undervejs til en anden end den i luftfragtbrevet  

 angivne modtager eller kræve det tilbagesendt til afgangsflyvepladsen.  

 Afsenderen skal dog erstatte de dermed forbundne omkostninger.
Kan  

 afsenderens ordre ikke udføres, skal befordreren straks underrette ham  

 herom.
 Stk. 2. Udfører befordreren afsenderens ordrer, uden at  

 det til denne tilbageleverede eksemplar af luftfragtbrevet forevises, er  

 befordreren ansvarlig for skade, som derved måtte påføres  

 rette indehaver af luftfragtbrevet, dog med regres til afsenderen.
 Stk. 3. Afsenderens ret ophører samtidig med, at  

 modtagerens ret indtræder efter § 102. Nægter modtageren at  

 tage imod fragtbrevet eller godset, eller kan han ikke træffes,  

 genindtræder afsenderen i sin ret til at råde over godset.
 § 102. Når godset er ankommet til bestemmelsesstedet,  

 kan modtageren, bortset fra de i § 101 nævnte tilfælde,  

 kræve, at befordreren udleverer luftfragtbrevet og godset til ham mod  

 betaling af de skyldige beløb og mod opfyldelse af de  

 befordringsvilkår, der er angivet i luftfragtbrevet.
 Stk. 2. Befordreren skal, så snart godset er kommet  

 frem, underrette modtageren derom, hvis ikke andet er aftalt.
 § 103. Indrømmer befordreren, at godset er gået  

 tabt, eller er det ikke ankommet senest syv dage efter, at det skulle  

 være kommet frem, kan modtageren gøre de af fragtaftalen  

 flydende rettigheder gældende mod befordreren.
 § 104. Enhver aftale, der indeholder afvigelser fra  

 bestemmelserne i §§ 101-103, er ugyldig, medmindre den er anført  

 i luftfragtbrevet.
§ 105. Afsenderen er forpligtet til at give de oplysninger og  

 til at vedlægge luftfragtbrevet de dokumenter, som er nødvendige  

 til opfyldelse af told-, accise- eller politiforskrifter, forinden godset kan  

 udleveres til modtageren.
Afsenderen er ansvarlig over for befordreren for  

 skade, som måtte følge af, at disse oplysninger eller dokumenter  

 mangler, er ufuldstændige eller ikke er forskriftsmæssige, med  

 mindre befordreren eller hans folk har gjort sig skyldige i fejl eller  

 forsømmelse.
 Stk. 2. Befordreren er ikke pligtig at undersøge, om  

 disse oplysninger og dokumenter er rigtige eller fuldstændige.
Befordrerens ansvar § 106. Bliver en passager dræbt, eller lider han skade  

 på legeme eller helbred som følge af en begivenhed, der er  

 indtruffet om bord i et luftfartøj eller under indstigning eller  

 udstigning, er befordreren ansvarlig derfor.
 § 107. Bliver indskrevet rejsegods eller gods beskadiget,  

 eller går det tabt som følge af en begivenhed, der er indtruffet  

 inden for den tid, det er i befordrerens varetægt, enten på  

 flyveplads eller om bord i luftfartøj eller på et hvilket som  

 helst andet sted, når landing sker uden for flyveplads, er befordreren  

 ansvarlig derfor.
 Stk. 2. Omfatter befordringsaftalen også befordring til  

 lands eller til vands uden for flyveplads ved indladning, udlevering eller  

 omladning, formodes enhver rejsegodset eller godset tilføjet skade at  

 være indtruffet inden for den i stk. 1 angivne tid, hvis ikke  

 andet bevises.
 § 108. For skade, som følger af forsinkelse ved  

 luftbefordring af passagerer, indskrevet rejsegods eller gods, er befordreren  

 ansvarlig.
 § 109. Befordreren er fri for ansvar, såfremt han  

 beviser, at han selv og hans folk har taget alle nødvendige  

 forholdsregler for at undgå skaden, eller at dette ikke har været  

 muligt for dem.
 § 110. Beviser befordreren, at den skadelidte ved egen skyld  

 har medvirket til skaden, kan erstatningen nedsættes eller helt  

 bortfalde.
 § 111. Medmindre andet følger af § 111 a, er ved  

 befordring af passagerer befordrerens ansvar for hver enkelt begrænset  

 til 16.600 særlige trækningsrettigheder (SDR), jfr. stk. 5.  

 Aftale kan dog træffes om en højere ansvarsgrænse.  

 Trafikministeren kan bekendtgøre generelle aftaler om højere  

 ansvarsgrænser.
Stk. 2. Ved befordring af indskrevet rejsegods eller gods er  

 befordrerens ansvar begrænset til 17 SDR pr. kg.
Har passageren eller  

 afsenderen ved godsets aflevering til befordreren særligt angivet den  

 interesse, der er forbundet med godsets udlevering på  

 bestemmelsesstedet og betalt det fragttillæg, som måtte  

 være fastsat, gælder det angivne beløb som grænse  

 for befordrerens ansvar, medmindre han beviser, at det overstiger passagerens  

 eller afsenderens virkelige interesse.
I tilfælde af tab, beskadigelse  

 eller forsinkelse af en del af det indskrevne rejsegods eller gods eller af  

 noget, som måtte være indeholdt deri, omfatter den vægt,  

 der vil være at tage i betragtning ved fastsættelsen af det  

 beløb, hvortil befordrerens ansvar er begrænset, kun den samlede  

 vægt af de pågældende stykker gods.
Såfremt tabet,  

 beskadigelsen eller forsinkelsen forringer værdien af andre stykker  

 gods, som omfattes af samme rejsegodsbevis eller luftfragtbrev, skal  

 også den samlede vægt af dette gods medregnes ved  

 fastsættelsen af ansvarsgrænsen.
 Stk. 3. For genstande, som passagererne beholder i deres egen  

 varetægt, er befordrerens ansvar begrænset til 332 SDR for hver  

 passager.
Stk. 4. De i nærværende paragraf foreskrevne  

 ansvarsgrænser skal ikke være til hinder for, at retten kan  

 tilkende sagsøgeren erstatning for sagsomkostninger.
Dette  

 gælder dog ikke, såfremt den tilkendte erstatning, bortset fra  

 sagsomkostninger, ikke overstiger det beløb, som befordreren skriftlig  

 måtte have tilbudt sagsøgeren inden seks måneder efter den  

 begivenhed, som var årsag til skaden, eller forinden retssag blev  

 anlagt, såfremt dette skete senere.
 Stk. 5. Ved SDR menes de særlige  

 trækningsrettigheder, som anvendes af Den internationale Valutafond.  

 Ved erstatningssøgsmål skal omregning af SDR til danske kroner  

 foretages efter kursen på den dag, der afsiges dom.
§ 111 a.
Ved befordring af passagerer, udført af dansk  

 lufttrafikforetagende, er ansvaret for hver enkelt passager begrænset  

 til 100.000 SDR.
Denne grænse gælder, uanset hvor skaden er  

 indtruffet.
Der kan træffes aftale om højere  

 ansvarsgrænser.
 Stk. 2. Hvis en befordring kun delvis udføres af dansk  

 lufttrafikforetagende, finder den ansvarsgrænse, som er nævnt i  

 stk. 1, kun anvendelse for den del af befordringen, som er udført  

 af dette foretagende.
 § 112. Forbehold, der tilsigter at fritage befordreren for  

 ansvar eller at fastsætte en lavere ansvarsgrænse end bestemt i  

 § 111 eller § 111 a, er ugyldige.
 Stk. 2. Ved godsbefordring gælder det i stk. 1  

 anførte dog ikke forbehold for tab eller beskadigelse, der  

 hidrører fra godsets egen beskaffenhed eller fejl ved godset.
 § 113. De i § 111 og § 111 a fastsatte  

 ansvarsgrænser skal ikke finde anvendelse, såfremt det bevises,  

 at befordreren selv eller hans folk under udførelsen af deres tjeneste  

 har forårsaget skaden, enten med forsæt eller groft uagtsomt,  

 vidende om, at skade sandsynligvis ville blive forårsaget.
 § 114. Sagsøges befordrerens folk for skade, de har  

 forårsaget under udførelsen af deres tjeneste ved en mindre grad  

 af uagtsomhed end den i § 113 anførte, må summen af de  

 erstatningsbeløb, som pålægges dem og befordreren, ikke  

 overstige den for befordreren fastsatte ansvarsgrænse.
 § 115. Modtages indskrevet rejsegods eller gods uden forbehold  

 fra modtagerens side, formodes godset at være udleveret i god stand og  

 i overensstemmelse med befordringsdokumentet, hvis ikke andet bevises.
Stk. 2. Er godset beskadiget eller delvis gået tabt,  

 skal meddelelse derom gives til befordreren umiddelbart efter, at skaden er  

 opdaget og senest inden syv dage for rejsegods og fjorten dage for gods  

 regnet fra modtagelsen.
Ved forsinkelse skal meddelelse derom afgives inden  

 enogtyve dage fra den dag at regne, da godset blev stillet til rådighed  

 for modtageren.
 Stk. 3. Meddelelsen skal ske ved påtegning på  

 befordringsdokumentet, eller ved en skrivelse, der afsendes inden fristens  

 udløb.
 § 116. Gives meddelelse om skaden ikke inden de i § 115  

 fastsatte frister, er ethvert krav mod befordreren bortfaldet, medmindre han  

 har handlet svigagtigt. § 117. Erstatningssøgsmålet  

 skal anlægges ved retten enten på det sted, hvor befordreren bor  

 eller har sit hovedkontor eller har den forretningsafdeling, hvorigennem  

 befordringsaftalen er blevet afsluttet, eller på  

 bestemmelsesstedet.
 Stk. 2. I tilfælde af, at befordringen omfattes af  

 Warszawa-konventionen, kan erstatningssøgsmål kun anlægges  

 ved dansk domstol eller en domstol i en stat, som har tiltrådt  

 nævnte konvention.
 § 118. Adgangen til erstatning efter bestemmelserne i dette  

 kapitel bortfalder, såfremt sag ikke er rejst inden to år, regnet  

 fra luftfartøjets ankomst til bestemmelsesstedet eller fra den dag, da  

 luftfartøjet skulle være ankommet, eller da befordringen blev  

 afbrudt.
 § 119. Skal en befordring, der efter befordringsaftalen er at  

 anse som en befordring, udøves af flere efter hinanden følgende  

 befordrere, er enhver af dem, når han modtager passagererne, det  

 indskrevne rejsegods eller godset, ansvarlig for den del af befordringen, som  

 det påhviler ham at udføre.
Stk. 2. Ved befordring af indskrevet rejsegods eller gods kan  

 afsenderen tillige holde sig til den første befordrer og den til dets  

 udlevering berettigede til den sidste, selv om skaden eller forsinkelsen er  

 indtruffet, medens godset var i en anden befordrers varetægt.
Er  

 herefter to befordrere ansvarlige, hæfter de solidarisk.
Befordring, der udføres af en anden befordrer end  

 den, der har indgået befordringsaftalen § 119 a.
Bestemmelserne i §§ 119 b-119 f gælder,  

 hvor befordringen helt eller delvis udføres af en anden befordrer end  

 den, der har indgået befordringsaftalen, medmindre det bevises, at  

 dette er sket uden sidstnævntes samtykke.
Stk. 2.  

 Bestemmelserne i § 119 c, § 119 e og § 119 f gælder kun  

 den del af befordringen, der udføres af en anden befordrer end den,  

 der har indgået befordringsaftalen.
§ 119 b.
Ved anvendelse af reglerne i dette kapitel anses  

 såvel den, der har indgået befordringsaftalen, som den, der  

 udfører befordringen, som befordrere, den førstnævnte,  

 for så vidt angår hele befordringen, og den sidstnævnte,  

 for så vidt angår den del af befordringen, han  

 udfører.
§ 119 c.
Ved bedømmelsen af en befordrers ansvar skal  

 handlinger og undladelser af den anden befordrer eller af dennes folk under  

 udøvelsen af deres tjeneste anses at have samme virkning som hans egne  

 handlinger og undladelser.
Den, der udfører befordringen, kan dog ikke  

 herved pådrages ansvar ud over de i § 111 eller § 111 a  

 fastsatte grænser.
 Stk. 2. Har den befordrer, der har indgået  

 befordringsaftalen, påtaget sig forpligtelser, der går videre end  

 hans forpligtelser efter dette kapitel, eller har passagerer eller afsendere  

 efter § 111, stk. 2, 2. punktum, særligt angivet interessen i  

 godsets udlevering, er dette uden virkning i forhold til den, der  

 udfører befordringen, medmindre han har givet sin godkendelse.
§ 119 d.
Meddelelser, som efter bestemmelserne i dette kapitel  

 gives til den ene befordrer, har virkning også i forhold til den anden  

 befordrer.
Ordrer fra afsenderen efter § 101 har dog kun virkning, hvis  

 de gives til den befordrer, der har indgået befordringsaftalen.
§ 119 e.
Summen af de erstatningsbeløb, som  

 pålægges de to befordrere og deres folk, må ikke overstige  

 det højeste erstatningsbeløb, som kan pålægges en  

 af befordrerne.
Hver enkelt er kun ansvarlig indtil den ansvarsgrænse,  

 der gælder for ham.
§ 119 f.
Erstatningssøgsmål kan, uanset om de  

 rettes imod en af befordrerne eller imod dem begge, anlægges enten ved  

 en ret, der efter § 117, stk. 1, er kompetent med hensyn til  

 søgsmål mod den, der har indgået befordringsaftalen, eller  

 ved retten på det sted, hvor den, der udfører befordringen, bor  

 eller har sit hovedkontor.
Bestemmelsen i § 117, stk. 2, finder  

 tilsvarende anvendelse.
Stk. 2. Sagsøges en af befordrerne, og vil han, dersom  

 han taber sagen, rejse krav mod den anden befordrer, kan han tilstævne  

 denne uden hensyn til de almindelige regler om værneting for at  

 gøre kravet gældende over for ham under sagen.
Bestemmelserne i  

 retsplejelovens kapitel 34 finder tilsvarende anvendelse.
Sammensat befordring § 120. Udføres befordringen delvis med  

 luftfartøj og delvis med andet befordringsmiddel, gælder lovens  

 bestemmelser kun luftbefordringen.
 Stk. 2. Vilkårene for de andre befordringsmåder  

 kan optages i luftbefordringsdokumentet.
Andre bestemmelser § 121. Ugyldige er forbehold i befordringsaftalen og aftaler  

 forud for skaden, hvorved parterne fraviger bestemmelserne om den lov, der  

 skal anvendes, eller om værnetinget.
Stk. 2. Voldgiftsaftaler forud for skaden er kun gyldige med  

 hensyn til godsbefordring og kun, for så vidt voldgiften skal foretages  

 på et af de steder, der er lovligt værneting efter § 117, og  

 sagen, for så vidt den omfattes af Warszawa-konventionens bestemmelser  

 skal afgøres i overensstemmelse med disse.
Omfattes befordringen af  

 bestemmelserne i Guadalajara-konventionen af 18. september 1961 om  

 international luftbefordring, der udføres af en anden befordrer end  

 den, der har indgået befordringsaftalen, kræves endvidere, at  

 sagen skal afgøres i overensstemmelse med disse bestemmelser.
For  

 så vidt angår befordring, der udføres af en anden  

 befordrer end den, der har indgået befordringsaftalen, skal voldgiften  

 foretages på et af de steder, der er lovligt værneting efter  

 § 119 f.
 § 122. Ved luftbefordringsdokumenter, som er udfærdiget  

 uden for riget eller angår international luftbefordring, er det, for  

 så vidt angår de i § 92, stk. 1 c), § 93,  

 stk. 1 c) og § 97 c) foreskrevne meddelelser, tilstrækkeligt,  

 at det af befordringsdokumentet fremgår, at befordringen kan være  

 underkastet Warszawa-konventionens bestemmelser, og at disse bestemmelser i  

 reglen begrænser befordrerens ansvar for den i den  

 pågældende bestemmelse omhandlede befordring.
Stk. 2. Ved international luftbefordring, som falder uden for  

 Warszawa-konventionen, kan befordreren påberåbe sig bestemmelsen  

 om ansvarsbegrænsning i § 111, selv om befordringsdokumentet ikke  

 indeholder den i stk. 1 omhandlede angivelse.
Ved befordring af  

 passagerer, udført af dansk lufttrafikforetagende, gælder dog  

 § 111 a.
 § 123. Trafikministeren kan, for så vidt angår  

 indenrigs luftfart, hvor mellemlanding uden for riget ikke er aftalt,  

 gøre undtagelse fra de i § 92, stk. 1, § 92 a,  

 stk. 1, § 93, stk. 1 og § 97 indeholdte bestemmelser om  

 billetter, rejsegodsbeviser og luftfragtbreve.
 § 124. Ved Warszawa-konventionen forstås i denne lov den  

 i Warszawa den 12. oktober 1929 afsluttede overenskomst om international  

 luftbefordring, således som denne er ændret ved den i Haag den  

 28. september 1955 undertegnede protokol.
 § 125. Bestemmelserne i dette kapitel finder ikke anvendelse  

 på international luftbefordring, som udføres i henhold til  

 reservation foretaget i overensstemmelse med tillægsprotokol til  

 artikel 2 i Warszawa-konventionen af 12. oktober 1929 eller med artikel XXVI  

 i Haag-protokollen af 28. september 1955.
§ 126. Så længe Warszawa-konventionen af 12.  

 oktober 1929 er gældende i forholdet mellem Danmark og andre stater,  

 som har tilsluttet sig denne overenskomst, men som ikke har ratificeret eller  

 tiltrådt Haag-protokollen af 28. september 1955, skal dog de i lov nr.  

 123 af 7. maj 1937 om befordring med luftfartøj indeholdte  

 bestemmelser fortsat have gyldighed for befordringsaftaler, som afsluttes  

 efter nærværende lovs ikrafttræden, og som falder ind under  

 Warszawa-konventionen af 12. oktober 1929. Bestemmelserne i § 114 finder  

 tilsvarende anvendelse i de nævnte tilfælde.
Det samme  

 gælder bestemmelserne i §§ 119 a-119 f og § 121, stk. 2,  

 2. og 3. punktum.
Endvidere finder bestemmelserne i § 112, stk. 2,  

 anvendelse, for så vidt angår befordring, der udføres af  

 en anden befordrer end den, der har indgået befordringsaftalen.  

 Henvisningerne i § 114 og §§ 119 a-119 f til bestemmelserne i  

 kapitel 9 gælder i stedet de tilsvarende bestemmelser i lov nr. 123 af  

 7. maj 1937.
 Stk. 2. For de befordringsaftaler, der omhandles i  

 stk. 1, 1. punktum, gælder følgende  

 ansvarsbegrænsninger i stedet for dem, der er angivet i § 22 i lov  

 nr. 123 af 7. maj 1937:
1)	ved skade på passagerer: 8.300 SDR, 2)	ved skade på indskrevet rejsegods, eller gods: 17 SDR, 3)	ved skade på rejsegods, der ikke er overgivet i befordrerens  

 varetægt: 332 SDR.
 Stk. 3. Ved SDR forstås den i § 111, stk. 5,  

 omhandlede regningsenhed.
 Stk. 4. Ved befordring af passagerer, udført af dansk  

 lufttrafikforetagende, gælder dog § 111 a.
§ 126 a.
Bestemmelserne i §§ 119 a-119 f, § 121,  

 stk. 2, 2. og 3. punktum, og § 126, 3. og 4. punktum, gælder  

 kun i det omfang, de er forenelige med traktatmæssige forpligtelser  

 over for stater, der ikke har ratificeret eller tiltrådt  

 Guadalajara-konventionen af 18. september 1961 om international  

 luftbefordring, der udføres af en anden befordrer end den, der har  

 indgået befordringsaftalen.
 1)   (Note 1 er ikke medtaget i bilaget, da  

 de ikke vedrører kapitel 9).
 2)   (Note 2 er ikke medtaget i bilaget, da  

 de ikke vedrører kapitel 9).
3)   Rådets forordning (EF) nr.  

 2027/97 af 9. oktober 1997 om luftfartsselskabers erstatningsansvar i  

 tilfælde af ulykker har forrang for bestemmelserne i kapitel 9.  

 Forordningen gælder for EF-luftfartsselskabers erstatningsansvar for  

 personskade i tilfælde af ulykker om bord i et luftfartøj eller  

 i forbindelse med ind- eller udstigning.
Et EF-luftfartsselskab er et  

 luftfartsselskab med en gyldig licens udstedt af en medlemsstat i  

 overensstemmelse med bestemmelserne i forordning (EØF) nr. 2407/92.  

 Denne version af luftfartslovens kapitel 9 gælder derfor kun på  

 områder, der ikke omfattes af Rådets forordning nr. 2027/97, og i  

 øvrigt indtil videre kun for indenrigs luftbefordring, hvor  

 mellemlanding uden for riget ikke er aftalt, samt for anden luftbefordring,  

 som ikke er omfattet af Warszawa-konventionen i nogen af dens affattelser,  

 jf. note 4.
4)   Kapitel 9 i lovbekendtgørelse  

 nr. 408 af 11. september 1985 gælder indtil videre for luftbefordring,  

 der ikke omfattes af Rådets forordning nr. 2027/97, jf. note 3, men som  

 er omfattet af Warszawa-konventionen i en af dens affattelser.
Kapitlet har  

 følgende ordlyd:
Bilag 3 KONVENTION OM INDFØRELSE AF VISSE ENSARTEDE REGLER  

 FOR INTERNATIONAL LUFTBEFORDRING Underskrevet i Montreal den 28. maj 1999 DE KONTRAHERENDE STATER I DENNE KONVENTION, SOM ER KLAR OVER, hvor meget konventionen om indførelse af visse  

 ensartede regler om international luftbefordring, underskrevet i Warszawa den  

 12. oktober 1929, i det følgende benævnt  

 »Warszawa-konventionen«, og dertil knyttede protokoller har bidraget til  

 harmonisering af lovgivningen om international luftfart; SOM ER KLAR OVER behovet for at modernisere og sammenskrive  

 Warszawa-konventionen og dertil knyttede protokoller; SOM ER KLAR OVER, at der er vigtigt at sikre forbrugernes interesser i  

 international luftfart, og at der er behov for rimelig godtgørelse  

 baseret på grundlag af restitutionsprincippet; SOM KAN TILSLUTTE SIG, at velordnet afvikling af internationale  

 luftfartsaktiviteter og uhindret transport af passagerer, bagage og gods i  

 overensstemmelse med principperne og målsætningerne i  

 konventionen angående international civil luftfart, undertegnet i  

 Chicago den 7. december 1944, bør tilstræbes; SOM ER OVERBEVIST OM, at staternes fælles indsats for yderligere at  

 harmonisere og kodificere visse regler for international lufttransport ved  

 hjælp af en ny konvention, er den bedste måde, hvorpå en  

 rimelig ligevægt mellem de forskellige interesser kan opnås, ER BLEVET ENIGE OM FØLGENDE:
Kapitel I Almindelige bestemmelser Artikel 1   Anvendelsesområde 1.	Denne konvention gælder for al international transport af  

 personer, bagage eller gods med luftfartøj mod betaling.
Den  

 gælder også gratis lufttransport, som udføres af et  

 luftfartsforetagende.
 2.	I denne konvention betyder international transport enhver transport,  

 hvis afgangs- og bestemmelsessted, uanset om transporten afbrydes eller  

 omlades, efter aftale mellem parterne ligger inden for to forskellige  

 kontraherende staters territorium eller inden for en enkelt kontraherende  

 stats territorium, hvis der foretages en aftalt mellemlanding inden for en  

 anden stats territorium, selv om denne stat ikke er kontraherende part.  

 Transport mellem to punkter inden for den samme kontraherende stats  

 territorium uden aftalt mellemlanding inden for en anden stats territorium er  

 ikke international transport i denne konventions betydning.
 3.	Transport, som udføres fortløbende af flere  

 befordrere, regnes i denne konvention for én, sammenhængende  

 transport, hvis parterne betragter den som én transport, uanset om den  

 er blevet aftalt ved hjælp af én kontrakt eller en række  

 forskellige kontrakter, og den mister ikke sin internationale karakter, selv  

 om én kontrakt eller en række kontrakter udelukkende skal  

 udføres inden for den samme stats territorium.
 4.	Denne konvention gælder også for transport, der er  

 anført i kapitel V, på de betingelser, der er fastsat  

 deri.
Artikel 2 - Transport, som udføres af staten, og  

 transport af postforsendelser 1.	Denne konvention gælder for transport, som udføres af  

 staten eller af offentlige foretagender, der er oprettet ved lov, forudsat at  

 transporten falder inden for bestemmelserne i artikel 1.
 2.	Ved transport af postforsendelser er befordreren kun ansvarlig over  

 for det pågældende postvæsen i overensstemmelse med de  

 gældende regler for forholdet mellem befordreren og  

 postvæsenet.
 3.	Bortset fra bestemmelserne i denne artikels stk. 2 gælder  

 denne konvention ikke for transport af postforsendelser.
Kapitel II Parternes udstedelse af dokumenter og forpligtelser i  

 forbindelse med transport af passagerer, bagage og gods Artikel 3 - Passagerer og bagage 1.	Ved transport af passagerer udstedes et individuelt eller kollektivt  

 transportdokument, med angivelse af:
(a)	afgangs- og bestemmelsesstedet og (b)	mindst ét aftalt mellemlandingssted, hvis afgangs- og  

 bestemmelsesstedet ligger i samme kontraherende stat, og et eller flere  

 mellemlandingssteder inden for en anden stats territorium er  

 aftalt.
2.	Andre former for registrering af oplysningerne, der er nævnt i  

 stk. 1, kan anvendes i stedet for det i stk. 1 nævnte  

 dokument.
Hvis sådanne andre former benyttes, skal befordreren tilbyde  

 passageren skriftligt materiale for de således registrerede  

 oplysninger.
 3.	Befordreren skal give passageren en  

 bagageidentifikationsmærkeseddel for hvert stykke indchecket  

 bagage.
 4.	Passageren skal have skriftlig besked om, at hvor denne konvention  

 finder anvendelse, kan den begrænse befordrerens erstatningsansvar i  

 tilfælde af død eller tilskadekomst og ved  

 ødelæggelse, bortkomst eller beskadigelse af bagage samt i  

 tilfælde af forsinkelse.
 5.	Manglende overholdelse af bestemmelserne i de foregående  

 stykker er uden betydning for transportkontraktens eksistens eller gyldighed,  

 og kontrakten er under alle omstændigheder underkastet denne  

 konventions bestemmelser, herunder bestemmelserne om begrænsning af  

 erstatningsansvar.
Artikel 4   Gods 1.	Ved transport af gods skal der udstedes et luftfragtbrev.
2.	Andre former for registrering af oplysningerne om den transport, som  

 skal udføres, kan anvendes i stedet for udstedelse af et  

 luftfragtbrev.
Hvis sådanne andre former benyttes, skal befordreren,  

 hvis afsenderen anmoder om det, give denne en godskvittering, hvormed godset  

 kan identificeres, og som giver mulighed for at blive gjort bekendt med de  

 således registrerede oplysninger.
Artikel 5 - Luftfragtbrevets eller godskvitteringens  

 indhold Luftfragtbrevet eller godskvitteringen skal  

 angive:
(a)	afgangs- og bestemmelsesstedet, (b)	mindst ét aftalt mellemlandingssted, hvis afgangs- og  

 bestemmelsesstedet ligger i samme kontraherende stat, og et eller flere  

 mellemlandingssteder inden for en anden stats territorium er aftalt, og (c)	forsendelsens vægt.
Artikel 6 -Dokumentation af godsets art Hvis det er nødvendigt for at opfylde  

 toldformaliteter, politiets eller lignende offentlige myndigheders krav, kan  

 det forlanges, at afsender udsteder et dokument, som angiver godsets art.  

 Denne bestemmelse medfører ikke, at der pålægges  

 befordreren nogen forpligtelse eller noget ansvar.
Artikel 7 - Beskrivelse af luftfragtbrevet 1.	Luftfragtbrevet udfærdiges af afsenderen i tre  

 originaleksemplarer.
2.	Det første eksemplar mærkes »Til befordreren«; og  

 underskrives af afsenderen.
Det andet eksemplar mærkes »Til  

 modtageren«; og underskrives af afsenderen og befordreren.
Det tredje  

 eksemplar underskrives af befordreren, som skal levere det tilbage til  

 afsenderen, efter godset er modtaget.
 3.	Befordrerens og afsenderens underskrift kan være påtrykt  

 eller påstemplet.
 4.	Hvis befordreren på afsenderens anmodning udfærdiger  

 luftfragtbrevet, anses befordreren at have handlet på afsenderens  

 vegne, medmindre andet bevises.
Artikel 8 - Dokumentation for flere stykker gods Hvis der er tale om mere end et stykke gods:
(a)	har befordreren ret til at kræve, at afsenderen  

 udfærdiger særskilte luftfragtbreve og (b)	har afsenderen ret til at kræve, at befordreren udsteder  

 særskilte godskvitteringer, hvis de andre former for registrering, der  

 er nævnt i artikel 4, stk. 2, benyttes.
Artikel 9 - Manglende overholdelse af  

 dokumentationskravene Manglende overholdelse af bestemmelserne i artikel 4 - 8  

 er uden betydning for transportkontraktens eksistens eller gyldighed, og  

 kontrakten er under alle omstændigheder underkastet denne konventions  

 bestemmelser, herunder bestemmelserne om begrænsning af  

 erstatningsansvar.
Artikel 10 - Ansvar for dokumentationens enkelte  

 oplysninger 1.	Afsenderen er ansvarlig for rigtigheden af de oplysninger og  

 angivelser om godset, som afsenderen eller nogen, som har handlet på  

 dennes vegne, har anført i luftfragtbrevet, eller som afsenderen eller  

 nogen, som har handlet på dennes vegne, har angivet til befordreren for  

 indførelse i godskvitteringen eller i den i artikel 4, stk. 2,  

 omtalte anden form for registrering.
Dette gælder også, når  

 den, der optræder på afsenderens vegne, samtidig er agent for  

 befordreren.
 2.	Afsenderen holder befordreren skadesløs for ethvert tab, som  

 påføres denne eller andre, som befordreren er ansvarlig for,  

 på grund af de urigtige, ukorrekte eller ufuldstændige  

 oplysninger og angivelser, som er anført af afsender eller på  

 dennes vegne.
 3.	Med forbehold af bestemmelserne i stk. 1 og 2 i denne artikel,  

 skal befordreren holde afsender skadesløs for ethvert tab, som  

 påføres denne eller andre, over for hvem afsenderen er  

 ansvarlig, på grund af de urigtige, ukorrekte eller ufuldstændige  

 oplysninger og angivelser, som er anført af befordreren eller nogen,  

 som har handlet på dennes vegne, i godskvitteringen eller i den i  

 artikel 4, stk. 2 nævnte anden form for registrering.
Artikel 11 - Dokumentationens beviskraft 1.	Luftfragtbrevet eller godskvitteringen betragtes umiddelbart som  

 bevis for kontraktens indgåelse, godsets modtagelse og de deri angivne  

 transportbetingelser.
2.	Enhver angivelse af godsets vægt, dimensioner, emballering og  

 stykantal i luftfragtbrevet eller godskvitteringen betragtes umiddelbart som  

 bevis for de angivne oplysningers rigtighed.
Oplysninger vedrørende  

 godsets mængde, volumen og tilstand gælder ikke som bevis mod  

 befordreren, medmindre disse forhold er blevet kontrolleret af denne i  

 afsenderens nærværelse og har bekræftet dette ved  

 påtegning på luftfragtbrevet eller godskvitteringen, eller  

 oplysningerne angår godsets synlige tilstand.
Artikel 12   Dispositionsret over godset 1.	Under hensyntagen til sit ansvar for udførelse af alle  

 forpligtelser i henhold til transportkontrakten har afsenderen ret til at  

 disponere over godset ved at tilbagekalde det i afgangs- eller  

 bestemmelseslufthavnen eller tilbageholde det ved mellemlanding under  

 transporten eller forlange det udleveret til en anden end den oprindeligt  

 angivne modtager på bestemmelsesstedet eller under transporten eller  

 forlange det tilbagesendt til afgangslufthavnen.
Afsenderens udøvelse  

 af denne dispositionsret må ikke være til skade for befordreren  

 eller andre afsendere, og alle udgifter, som dispositionsrettens  

 udøvelse indebærer, skal refunderes.
 2.	Hvis det ikke er muligt at udføre afsenderens instrukser,  

 underretter befordreren straks afsenderen herom.
 3.	Hvis befordreren disponerer over godset efter afsenderens instrukser  

 uden at forlange afsenderens eksemplar af luftfragtbrevet eller  

 godskvitteringen forelagt, er befordreren, uden at fortabe sin  

 godtgørelsesret hos afsenderen, ansvarlig for eventuelle skader over  

 for enhver, som er i retmæssig besiddelse af det pågældende  

 eksemplar af luftfragtbrevet eller godskvitteringen.
 4.	Afsenderens dispositionsret ophører på det tidspunkt,  

 da modtagerens råderet er etableret i overensstemmelse med  

 bestemmelserne i artikel 13. Hvis modtageren imidlertid nægter at  

 modtage godset eller ikke kan kontaktes, generhverver afsenderen  

 dispositionsretten.
Artikel 13 - Udlevering af godset 1.	Medmindre afsenderen har udøvet sin dispositionsret i henhold  

 til artikel 12, har modtageren ved godsets ankomst til bestemmelsesstedet ret  

 til at forlange det udleveret af befordreren, mod betaling af skyldige  

 beløb og opfyldelse af transportbetingelserne.
 2.	Medmindre andet er aftalt, er befordreren forpligtet til at  

 underrette modtageren, så snart godset ankommer.
 3.	Hvis befordreren vedgår, at godset er bortkommet, eller hvis  

 godset ikke er ankommet senest syv dage efter den dag, hvor det skulle have  

 været kommet frem, kan modtageren gøre sine rettigheder i  

 henhold til transportkontrakten gældende over for  

 befordreren.
Artikel 14 - Håndhævelse af afsenderens og  

 modtagerens rettigheder Afsenderen og modtageren kan hver især, uanset om de  

 optræder på egne eller andres vegne, i eget navn  

 håndhæve alle deres rettigheder i henhold til artikel 12 og 13,  

 forudsat de opfylder de forpligtelser, transportkontrakten  

 pålægger dem.
Artikel 15 - Forholdet mellem afsender og modtager eller  

 forholdet mellem tredjemænd 1.	Artikel 12, 13 og 14 påvirker ikke det indbyrdes forhold  

 mellem afsender og modtager eller forholdet mellem tredjemænd, hvis  

 rettigheder stammer fra enten afsenderen eller modtageren.
 2.	Bestemmelserne i artikel 12, 13 og 14 kan kun fraviges ved  

 udtrykkelig angivelse i luftfragtbrevet eller godskvitteringen.
Artikel 16   Toldformaliteter og politiets eller andre  

 offentlige myndigheders krav 1.	Afsenderen skal tilvejebringe alle oplysninger og dokumenter, som er  

 nødvendige for at opfylde toldformaliteterne og politiets og andre  

 offentlige myndigheders krav, før godset kan udleveres til modtageren.  

 Afsenderen er ansvarlig over for befordreren for enhver skade, der skyldes  

 manglende, utilstrækkelige eller urigtige oplysninger eller dokumenter,  

 medmindre skaden skyldes befordrerens, dennes ansattes eller agenters  

 fejl.
 2.	Befordreren er ikke forpligtet til at undersøge, om de  

 pågældende oplysninger eller dokumenter er korrekte eller  

 fyldestgørende.
Kapitel III Befordrerens erstatningsansvar og erstatningens omfang Artikel 17 - Passagerers død eller tilskadekomst  

 - beskadigelse af bagage 1.	Befordreren er erstatningspligtigtig for en passagers død  

 eller tilskadekomst, hvis den ulykke, der har forvoldt dødsfaldet  

 eller skaden, fandt sted om bord i et luftfartøj eller i forbindelse  

 med indstigning eller udstigning.
2.	Befordreren er erstatningspligtigtig for skade opstået ved  

 ødelæggelse, bortkomst eller beskadigelse af indchecket bagage,  

 såfremt den hændelse, der har forvoldt ødelæggelsen,  

 bortkomsten eller beskadigelsen, er indtruffet om bord i et luftfartøj  

 eller på et tidspunkt, hvor den indcheckede bagage var i befordrerens  

 varetægt.
Befordreren er dog ikke ansvarlig i det omfang, skaden  

 skyldes fejl eller mangler ved bagagen eller dens beskaffenhed.
Drejer det  

 sig om håndbagage, herunder personlige ejendele, er befordreren  

 ansvarlig, hvis skaden skyldes befordrerens, dennes ansattes eller agenters  

 fejl.
 3.	Hvis befordreren vedgår, at den indcheckede bagage er  

 bortkommet, eller hvis den indcheckede bagage ikke er ankommet senest 21 dage  

 efter, at den skulle have været kommet frem, kan passageren gøre  

 sine rettigheder i henhold til befordringsaftalen gældende over for  

 befordreren.
 4.	Medmindre andet angives, betyder ordet »bagage« i denne konvention  

 både indchecket bagage og ikke-indchecket  

 bagage1).
Artikel 18 - Beskadigelse af gods 1.	Befordreren er erstatningspligtig for skade ved  

 ødelæggelse, bortkomst eller beskadigelse af gods, hvis den  

 hændelse, der har forvoldt skaden, er indtruffet under  

 lufttransporten.
 2.	Befordreren er dog ikke ansvarlig, i det omfang  

 ødelæggelsen, bortkomsten eller beskadigelsen af godset skyldes  

 et eller flere af følgende forhold:
(a)	godsets egne fejl, mangler eller beskaffenhed, (b)	mangelfuld emballering af godset, udført af andre end  

 befordreren, dennes ansatte eller agenter, (c)	krigshandlinger eller væbnet konflikt eller (d)	offentlig myndighedsudøvelse i forbindelse med  

 indførsel, udførsel eller transit af godset.
 3.	Lufttransporten, som nævnt i stk. 1, omfatter hele det  

 tidsrum, hvori godset er i befordrerens forvaring.
4.	Lufttransporten omfatter ikke transport ad landevejen,  

 søvejen eller indre vandveje uden for lufthavnsområder.
Hvis en  

 sådan transport imidlertid udføres som led i en  

 lufttransportkontrakt med henblik på lastning, udlevering eller  

 omladning, anses enhver skade for at være forvoldt af en hændelse  

 indtruffet under lufttransporten, medmindre andet bevises.
Hvis befordreren  

 uden afsenderens samtykke helt eller delvis udfører den transport, der  

 ifølge aftale mellem parterne skal ske som lufttransport, ved  

 hjælp af en anden transportform, anses denne anden form for transport  

 for at indgå i lufttransporten.
Artikel 19   Forsinkelse Befordreren er ansvarlig for skade, som skyldes forsinket  

 lufttransport af passagerer, bagage eller gods.
Befordreren er dog ikke  

 ansvarlig for skade, som skyldes forsinkelse, hvis det kan bevises, at  

 befordreren, dennes ansatte og agenter har taget alle forholdsregler, som med  

 rimelighed kan forlanges, for at undgå skaden, eller at det ikke har  

 været muligt for dem at tage sådanne forholdsregler.
Artikel 20   Ansvarsfritagelse Hvis befordreren kan bevise, at skaden helt eller delvis  

 skyldes uagtsom eller forsætlig handling eller undladelse fra  

 erstatningskrævendes side eller fra den person, fra hvem  

 erstatningskrævende afleder sin ret, fritages befordreren helt eller  

 delvis for sin erstatningspligt over for skadelidte i det omfang, den  

 uagtsomme eller forsætlige handling eller undladelse har medvirket til  

 skaden.
Hvis der ved en passagers død eller tilskadekomst rejses  

 erstatningskrav af en anden end passageren, fritages befordreren ligeledes  

 helt eller delvis for erstatningspligt i det omfang, befordreren kan bevise,  

 at skaden skyldes uagtsom eller forsætlig handling eller undladelse fra  

 passagerens side.
Denne artikel gælder alle denne konventions  

 erstatningsbestemmelser, herunder også artikel 21, stk. 1.
Artikel 21 - Erstatning i tilfælde af passagerers  

 død eller tilskadekomst 1.	Befordreren kan ikke afvise eller begrænse sit  

 erstatningsansvar for skader, der er omfattet af artikel 17, stk. 1,  

 hvis erstatningen ikke overstiger 100.000 særlige  

 trækningsrettigheder for hver passager.
 2.	Befordreren er ikke ansvarlig for skader, der er omfattet af artikel  

 17 stk. 1, hvis erstatningen overstiger 100.000 særlige  

 trækningsrettigheder for hver passager, og hvis befordreren kan bevise,  

 at:
(a)	skaden ikke skyldtes befordrerens, dennes ansattes eller agenters  

 uagtsomme eller forsætlige handling eller undladelse, eller (b)	skaden udelukkende skyldtes tredjemands uagtsomme eller  

 forsætlige handling eller undladelse.
Artikel 22 - Erstatningsgrænser i forbindelse med  

 forsinkelse, bagage og gods 1.	Ved skader som følge af forsinkelse, som angivet i artikel 19  

 ved befordring af passagerer, er befordrerens erstatningsansvar  

 begrænset til 4.150 særlige trækningsrettigheder for hver  

 passager.
2.	Ved transport af bagage er befordrerens erstatningsansvar i  

 tilfælde af ødelæggelse, bortkomst, beskadigelse eller  

 forsinkelse begrænset til 1.000 særlige  

 trækningsrettigheder for hver passager, medmindre passageren ved  

 afleveringen af den indcheckede bagage til befordreren har afgivet en  

 særlig erklæring om interesse i levering på  

 bestemmelsesstedet og betalt et supplerende beløb, hvis dette  

 forlanges.
I så fald er befordreren forpligtet til at udbetale et  

 beløb, der ikke overskrider det opgivne beløb, medmindre  

 befordreren kan bevise, at beløbet er større end passagerens  

 faktiske interesse i levering på bestemmelsesstedet.
3.	Ved transport af gods er befordrerens erstatningsansvar i  

 tilfælde af ødelæggelse, bortkomst, beskadigelse eller  

 forsinkelse begrænset til 17 særlige trækningsrettigheder  

 pr. kilogram, medmindre afsenderen samtidig med aflevering af godset til  

 befordreren har afgivet en særlig erklæring om interesse i  

 levering på bestemmelsesstedet og betalt et supplerende beløb,  

 hvis dette forlanges.
I så fald er befordreren forpligtet til at betale  

 et beløb, der ikke overskrider det opgivne beløb, medmindre  

 befordreren kan bevise, at beløbet er større end afsenders  

 faktiske interesse i levering på bestemmelsesstedet.
4.	Ved ødelæggelse, bortkomst, beskadigelse eller  

 forsinkelse af en del af godset, eller dele der indgår heri, er den  

 vægt, der skal tages i betragtning ved fastsættelse af det  

 beløb befordreren er erstatningsansvarlig for, begrænset til kun  

 at omfatte den samlede vægt af det eller de berørte stykker  

 gods.
Hvis ødelæggelsen, beskadigelsen, bortkomsten eller  

 forsinkelsen af en del af godset eller dele, der indgår heri, har  

 indflydelse på værdien af andre stykker gods, som omfattes af  

 samme luftfragtbrev eller godskvittering eller, hvis sådanne ikke er  

 udfærdiget, jf. artikel 4, stk. 2, som omfattes af de oplysninger,  

 der er registreret på anden måde, skal også vægten af  

 dette eller disse stykker gods medregnes ved opgørelsen af  

 erstatningsansvaret.
5.	Bestemmelserne i denne artikels stk. 1 og 2 gælder ikke,  

 hvis det bevises, at skaden skyldes en forsætlig handling eller  

 undladelse fra befordrerens, dennes ansattes eller agenters side, eller ved  

 en hensynsløs handling eller undladelse vidende om, at skaden kunne  

 opstå.
Er der tale om en ansats eller agents handling eller undladelse,  

 forudsættes det dog, at det også bevises, at skaden skete mens  

 den pågældende udførte sit arbejde.
 6.	Erstatningsgrænserne i artikel 21 og i denne artikel er ikke  

 til hinder for, at retten i overensstemmelse med national lovgivning tillige  

 helt eller delvis kan tilkende sagsøgeren sagsomkostninger og andre  

 procesudgifter, sagsøgeren har pådraget sig, herunder renter.  

 Denne bestemmelse gælder ikke, hvis det tilkendte  

 erstatningsbeløb fraregnet sagsomkostninger og andre procesudgifter  

 ikke overskrider det beløb, befordreren skriftligt har tilbudt  

 sagsøgeren inden seks måneder fra det tidspunkt, hvor den  

 skadevoldende hændelse indtraf, eller inden retssag blev anlagt, hvis  

 dette sker senere.
Artikel 23 - Omregning af valutaenheder 1.	Beløb, som i denne konvention er angivet i særlige  

 trækningsrettigheder, skal betragtes som udtrykt i særlige  

 trækningsrettigheder efter Den Internationale Valutafonds definition.  

 Beløbenes omregning til national valuta i forbindelse med retssager  

 sker efter de pågældende valutaers værdi i særlige  

 trækningsrettigheder på domsafsigelsestidspunktet.
Hvis en  

 kontraherende stat er medlem af den internationale valutafond, beregnes dens  

 nationale valutas værdi i særlige trækningsrettigheder  

 efter den værdiansættelsesmetode, som Den Internationale  

 Valutafond på domsafsigelsestidspunktet benytter i forbindelse med sine  

 forretninger og transaktioner.
Hvis en kontraherende stat ikke er medlem af  

 Den Internationale Valutafond, beregnes dens nationale valutas værdi i  

 særlige trækningsrettigheder efter en metode, som  

 fastsættes af den selv.
2.	Stater, som ikke er medlemmer af Den Internationale Valutafond, kan  

 dog, hvis deres lovgivning ikke tillader anvendelse af denne artikels  

 stk. 1, på ratifikations- eller tiltrædelsestidspunktet  

 eller på et hvilket som helst senere tidspunkt erklære, at  

 befordrerens ansvarsgrænse efter bestemmelserne i artikel 21  

 fastsættes til et beløb på 1.500.000 valutaenheder for  

 hver passager ved retssager på deres territorium; 62.500 valutaenheder  

 for hver passager ved anvendelse af artikel 22, stk. 1; 15.000  

 valutaenheder for hver passager ved anvendelse af artikel 22, stk. 2; og  

 250 valutaenheder pr. kilogram ved anvendelse af artikel 22, stk. 3.  

 Denne valutaenhed svarer til 65,5 mg guld af finholdighed 900. Disse  

 beløb kan omregnes til de pågældende nationale valutaer i  

 hele tal.
Beløbenes omregning til national valuta sker efter den  

 pågældende stats lovgivning.
 3.	Beregningen omtalt i sidste sætning i denne artikels  

 stk. 1 og omregningsmetoden i denne artikels stk. 2 skal ske  

 på en sådan måde, at beløbene i artikel 21 og 22  

 så vidt muligt får den samme realværdi i den  

 pågældende kontraherende stats nationale valuta, som de ville  

 have fået ved anvendelse af de tre første sætninger i  

 denne artikels stk. 1. De kontraherende parter skal give depositaren  

 meddelelse om, hvordan beregningen i henhold til denne artikels stk. 1  

 foretages, eller efter omstændighederne om resultatet af omregningen i  

 denne artikels stk. 2, når de deponerer ratificerings-, accept-,  

 godkendelses- eller tiltrædelsesinstrumenterne til denne konvention, og  

 hvis der sker ændringer hertil.
Artikel 24 - Revurdering af  

 ansvarsgrænserne 1.	Med forbehold af denne konventions artikel 25 og denne artikels  

 stk. 2 revurderes erstatningsgrænserne i artikel 21, 22 og 23  

 hvert femte år af depositaren, idet den første revurdering  

 finder sted ved slutningen af det femte år efter konventionens  

 ikrafttrædelsestidspunkt, eller i løbet af dens første  

 gyldighedsår, hvis den ikke træder i kraft fem år efter at  

 være blevet åbnet for underskrivelse, og der benyttes en  

 inflationsfaktor, som svarer til den samlede inflationstakt siden den forrige  

 revurdering eller i første tilfælde siden konventionens  

 ikrafttrædelsestidspunkt.
Som mål for inflationstakten ved  

 bestemmelse af inflationsfaktoren benyttes det vægtede gennemsnit af  

 forbrugerindeksets procentvise årlige stigning eller fald i de stater,  

 hvis valutaer omfatter den særlige trækningsrettighed, der  

 nævnes i artikel 23, stk. 1.
2.	Hvis revurderingen i det foregående stykke viser, at  

 inflationsfaktoren overstiger 10%, giver depositaren de kontraherende stater  

 meddelelse om ændring af erstatningsgrænserne.
En sådan  

 ændring træder i kraft seks måneder efter, at de  

 kontraherende stater er blevet underrettet om den.
Hvis et flertal af  

 kontraherende stater inden tre måneder efter at være blevet  

 underrettet om ændringen giver udtryk for deres modstand, træder  

 ændringen ikke i kraft, og depositaren forelægger sagen for et  

 møde mellem de kontraherende stater.
Depositaren giver  

 øjeblikkelig alle kontraherende stater meddelelse om enhver  

 ændrings ikrafttrædelse.
3.	Uanset denne artikels stk. 1 benyttes proceduren i denne  

 artikels stk. 2, når en tredjedel af de kontraherende stater  

 udtrykker ønske om det, forudsat den i stk. 1 nævnte  

 inflationsfaktor er steget med over 30% siden den sidste revurdering eller  

 siden denne konventions ikrafttrædelsestidspunkt, hvis der ikke  

 tidligere har været foretaget nogen revurdering.
Revurdering efter  

 proceduren i denne artikels stk. 1 finder derefter sted hvert femte  

 år, og sker første gang ved slutningen af det femte år  

 efter tidspunktet for en revurdering i henhold til dette stykke.
Artikel 25   Aftale om ansvarsgrænser Befordreren kan aftale, at transportkontrakten skal  

 være omfattet af højere ansvarsgrænser end dem, der er  

 fastsat i denne konvention, eller at den slet ikke skal være omfattet  

 af nogen ansvarsgrænse.
Artikel 26 - Ugyldige kontraktbestemmelser Bestemmelser, hvis formål er at fritage befordreren  

 for ansvar eller fastsætte lavere erstatningsgrænser end dem, der  

 er fastsat i denne konvention, er ugyldige, men deres ugyldighed  

 indebærer ikke, at kontrakten som sådan, hvis den i øvrigt  

 overholder konventionens bestemmelser, er ugyldig.
Artikel 27   Aftalefrihed Intet i denne konvention er til hinder for, at befordreren  

 kan afslå at indgå transportkontrakt, afstå fra at  

 gøre fritagelsesgrunde, som denne konvention giver befordreren,  

 gældende, eller fastsætte betingelser, der ikke strider mod denne  

 konventions bestemmelser.
Artikel 28   Forskudsudbetaling Ved flyveulykker, som medfører passagerers  

 død eller tilskadekomst, udbetaler befordreren, hvis det kræves  

 af befordrerens nationale lovgivning, straks forskud til den eller de fysiske  

 erstatnings-berettigede for at dække deres øjeblikkelige  

 økonomiske behov.
Forskudsudbetalingen er ikke ensbetydende med en  

 anerkendelse af ansvaret, og den kan modregnes i det erstatningsbeløb,  

 som senere udbetales af befordreren.
Artikel 29 - Grundlaget for erstatningskrav Erstatningssager i forbindelse med transport af  

 passagerer, bagage og gods kan, uanset om de rejses i henhold til denne  

 konvention, til en kontrakt, som erstatningsretligt søgsmål  

 eller på anden måde, kun anlægges på grundlag af  

 denne konventions betingelser og erstatningsgrænser, uanset hvem der  

 har ret til at anlægge sag og uanset vedkommendes rettigheder.
I  

 sådanne sager kan der ikke tilkendes bod eller andre former for  

 økonomisk oprejsning ud over den normale erstatning.
Artikel 30 - Ansatte, agenter - sammenlægning af  

 erstatningskrav 1.	Hvis der på grund af skader, som omfattes af denne konvention,  

 rejses søgsmål mod befordrerens ansatte eller agenter, har de,  

 hvis de kan bevise, at de har handlet under udførelse af deres  

 arbejde, ret til de samme betingelser og erstatningsgrænser, som  

 luftfartsselskabet kan påberåbe sig i henhold til denne  

 konvention.
 2.	Det samlede beløb, som befordreren, dennes ansatte og agenter  

 i så fald kan pålægges, kan ikke overskride de tidligere  

 omtalte ansvarsgrænser.
 3.	Medmindre der er tale om godstransport, gælder bestemmelserne  

 i denne artikels stk. 1 og 2 ikke, hvis det bevises, at skaden skyldes  

 forsætlig eller uagtsom handling eller undladelse fra den ansattes  

 eller fra agentens side vel vidende, at skaden kunne opstå.
Artikel 31 - Rettidig indgivelse af klager 1.	En kvittering uden forbehold fra den person, som har ret til at  

 få indchecket bagage eller gods udleveret, betragtes umiddelbart som  

 bevis på, at bagagen eller godset er blevet leveret i god behold i  

 overensstemmelse med transportdokumentet eller en anden form for  

 registrering, jf. artikel 3, stk. 2, og artikel 4, stk. 2.
2.	I tilfælde af skade skal den udleveringsberettigede klage til  

 befordreren umiddelbart efter, at skaden er opdaget, og senest inden syv dage  

 efter modtagelsen, når det gælder indchecket bagage, og 14 dage  

 efter modtagelsen, når det drejer sig om gods.
Ved forsinkelse skal  

 klagen afgives senest inden 21 dage fra den dag, hvor bagagen eller godset  

 blev stillet til rådighed for modtageren.
 3.	Enhver klage skal ske skriftligt og afgives eller afsendes inden for  

 de nævnte frister.
 4.	Fremsættes der ingen klager inden for de nævnte frister,  

 kan befordreren ikke drages til ansvar, medmindre denne har gjort sig skyldig  

 i svig.
Artikel 32 - Den erstatningspligtiges død Ved den erstatningspligtiges død kan der på  

 denne konventions betingelser anlægges erstatningssag mod den, der  

 retmæssigt repræsenterer vedkommendes bo.
Artikel 33   Jurisdiktion 1.	Erstatningssager anlægges på en af de kontraherende  

 staters territorium, hvor de efter sagsøgerens valg indbringes for  

 domstolen enten der, hvor befordreren har hjemsted eller hovedkontor, eller  

 der, hvor befordreren har det kontor, som afsluttede kontrakten, eller  

 på bestemmelsesstedet.
 2.	Erstatningssager i forbindelse med en passagers død eller  

 tilskadekomst kan indbringes for domstolen på de steder, som er  

 nævnt i stk. 1 i denne artikel, eller i den kontraherende stat  

 hvor passageren på ulykkestidspunktet havde bopæl eller permanent  

 opholdssted, og hvorfra befordreren udfører lufttransport af  

 passagerer, enten med egne luftfartøjer eller med et andet  

 luftfartsforetagendes luftfartøjer i henhold til en forretningsaftale,  

 og hvor befordreren driver sin virksomhed i forbindelse med lufttransport af  

 passagerer fra lokaler, der er lejet eller ejes af befordreren selv eller af  

 en anden befordrer, som vedkommende har indgået en forretningsaftale  

 med.
3.	I stk. 2 forstås ved (a)	»forretningsaftale« aftale, som til forskel fra en aftale med en  

 agent, er en aftale mellem befordrere vedrørende deres fælles  

 levering af tjenesteydelser i forbindelse med lufttransport af  

 passagerer, (b)	»bopæl eller permanent opholdssted« passagerens faste bolig  

 eller opholdssted på ulykkestidspunktet.
Passagerens nationalitet er  

 ikke afgørende i denne forbindelse.
 4.	Procedurespørgsmål behandles efter gældende lov  

 på det sted, hvor sagen anlægges.
Artikel 34   Voldgift 1.	Under hensyntagen til bestemmelserne i denne artikel kan parterne i  

 en kontrakt om godstransport aftale, at uoverensstemmelser om befordrerens  

 erstatningsansvar i henhold til denne kontrakt skal afgøres ved  

 voldgift.
En sådan aftale skal være skriftlig.
 2.	Voldgiftssagen finder efter klagerens valg sted inden for en af de  

 jurisdiktioner, som er nævnt i artikel 33.
 3.	Voldgiftsdommeren eller voldgiftsdomstolen skal følge  

 bestemmelserne i denne konvention.
 4.	Bestemmelserne i denne artikels stk. 2 og 3 anses for at  

 indgå i enhver voldgiftsklausul eller voldgiftsaftale, og hvis  

 bestemmelserne i en sådan klausul eller aftale strider mod dem, er de  

 ugyldige.
Artikel 35 - Begrænsning af  

 søgsmålsadgang 1.	Erstatningsretten fortabes, hvis der ikke er anlagt sag inden to  

 år regnet fra tidspunktet for ankomst til bestemmelsesstedet eller det  

 tidspunkt, hvor luftfartøjet skulle være ankommet, eller det  

 tidspunkt, hvor transporten ophørte.
 2.	Metoden for beregning af dette tidsrum fastlægges efter  

 gældende lov på det sted, hvor sagen anlægges.
Artikel 36 - Fortløbende transport 1.	Hvis en transport skal udføres af flere af de i artikel 1,  

 stk. 3, definerede befordrere efter hinanden, er hver enkelt befordrer,  

 som modtager passagererne, bagagen eller godset, underkastet denne  

 konventions bestemmelser og betragtes som den ene af transportens  

 aftaleparter, hvis transportkontrakten omfatter den del af transporten, der  

 foregår under befordrerens varetagelse.
 2.	I forbindelse med en sådan transport kan passageren eller den,  

 som er erstatningsberettiget på passagerens vegne, kun anlægge  

 sag mod den befordrer, der forestod den del af transporten, hvor ulykken  

 eller forsinkelsen indtraf, medmindre den første befordrer efter  

 udtrykkelig aftale har påtaget sig ansvaret for hele transporten.
3.	Når det gælder bagage eller gods, har passageren eller  

 afsenderen søgsmålsret over for den første befordrer, og  

 den udleveringsberettigede passager eller modtager har  

 søgsmålsret over for den sidste befordrer, og desuden kan de  

 hver især anlægge sag mod den befordrer, der udførte den  

 del af transporten, hvorunder ødelæggelsen, bortkomsten,  

 beskadigelsen eller forsinkelsen fandt sted.
Disse befordrere hæfter  

 solidarisk over for passageren, afsenderen eller modtageren.
Artikel 37 - Regresret over for tredjemand Intet i denne konvention er til hinder for, at en person,  

 som er erstatningspligtig efter bestemmelserne i denne konventionen, kan  

 fremsætte regreskrav mod en anden person.
Kapitel IV Kombineret transport Artikel 38 - Kombineret transport 1.	Ved kombineret transport, der består dels af lufttransport  

 dels af en anden form for transport, gælder denne konventions  

 bestemmelser med forbehold af artikel 18, stk. 4, kun for  

 lufttransporten, forudsat lufttransporten opfylder betingelserne i artikel  

 1.
 2.	Intet i denne konvention er til hinder for, at parterne ved  

 kombineret transport kan indføje bestemmelser om andre transportformer  

 i lufttransportdokumentet, forudsat denne konventions bestemmelser overholdes  

 for luftransportens vedkommende.
Kapitel V Lufttransport, som udføres af andre end den  

 kontraherende befordrer Artikel 39   Den kontraherende befordrer   den faktiske  

 befordrer Dette kapitels bestemmelser gælder, når et  

 foretagende (i det følgende benævnt »den kontraherende  

 befordrer«) som hovedansvarlig indgår en transportkontrakt, der  

 omfattes af denne konvention, med en passager eller afsender eller en person,  

 som optræder på passagerens eller afsenderens vegne, og et andet  

 foretagende (i det følgende benævnt »den faktiske befordrer«)  

 ved den kontraherende befordrers bemyndigelse helt eller delvis  

 udfører transporten, uden at den i denne sammenhæng kan  

 betragtes som fortløbende transittransport i denne konventions  

 forstand.
En sådan bemyndigelse antages at foreligge, medmindre andet  

 bevises.
Artikel 40 - Den kontraherende og den faktiske  

 befordrers erstatningsansvar Hvis den faktiske befordrer helt eller delvis  

 udfører en transport, som ifølge kontrakten jf. artikel 39,  

 omfattes af denne konvention, er både den kontraherende og den faktiske  

 befordrer, medmindre andet er fastsat i dette kapitel, underkastet  

 konventionens regler, der for førstnævntes vedkommende  

 gælder for hele den i kontrakten aftalte transport, for  

 sidstnævntes vedkommende kun for den del af transporten, som  

 udføres.
Artikel 41 - Fælles erstatningsansvar 1.	Handlinger og forsømmelser i forbindelse med en transport,  

 som udføres af den faktiske befordrer og skyldes denne og dens ansatte  

 og agenter under deres arbejdsudøvelse, anses også for at  

 være forårsaget af den kontraherende befordrer.
2.	Handlinger og forsømmelser i forbindelse med en transport,  

 der udføres af den faktiske befordrer og, som skyldes den  

 kontraherende befordrer og dens ansatte og agenter under deres  

 arbejdsudførelse, anses også for at være forårsaget  

 af den faktiske befordrer.
Dog overskrider den faktiske befordrers  

 erstatningsansvar for sådanne handlinger eller forsømmelser ikke  

 de beløb, som er angivet i artikel 21, 22, 23 og 24. Særlige  

 aftaler, hvorefter den kontraherende befordrer påtager sig  

 forpligtelser, denne konvention ikke pålægger den kontraherende  

 befordrer, eller giver afkald på rettigheder eller fritagelsesgrunde,  

 denne konvention giver den kontraherende befordrer, eller særlige  

 erklæringer om interesse i levering på bestemmelsesstedet (jf.  

 artikel 22), berører ikke den faktiske befordrer, medmindre den  

 faktiske befordrer har tilsluttet sig dem.
Artikel 42   Klage- og instruksmodtager Klager eller instrukser til befordrer, som  

 fremsættes på grundlag af denne konvention, har samme virkning,  

 uanset om de rettes til den kontraherende eller den faktiske befordrer.
Dog  

 er de instrukser, der omtales i artikel 12, kun gyldige, hvis de henvendes  

 til den kontraherende befordrer.
Artikel 43 - Ansatte og agenter I forbindelse med transport, som udføres af den  

 faktiske befordrer, har dennes eller den kontraherende befordrers ansatte  

 eller agenter, hvis de kan bevise, at de har handlet under udførelse  

 af deres arbejde, ret til de samme betingelser og ansvarsgrænser, som  

 ifølge denne konvention gælder for den befordrer, hvis ansatte  

 eller agenter de er, medmindre det bevises, at de har optrådt på  

 en måde, som forhindrer påberåbelse af denne konventions  

 ansvarsgrænser.
Artikel 44 - Det samlede erstatningsbeløb I forbindelse med transport, som udføres af den  

 faktiske befordrer, kan det erstatningsbeløb, der tilsammen kan  

 pålægges denne og den kontraherende befordrer og deres ansatte og  

 agenter på grund af udførelsen af deres arbejde, ikke overstige  

 det højeste beløb, som ifølge denne konvention kunne  

 være pålagt enten den kontraherende eller den faktiske befordrer,  

 og ingen af de nævnte parter har erstatningspligt ud over det  

 beløb, erstatningsgrænsen fastsætter for den  

 pågældende.
Artikel 45   Erstatningskravets addresat I forbindelse med transport, som udføres af den  

 faktiske befordrer, kan der efter skadelidtes valg anlægges  

 erstatningssag mod denne eller mod den kontraherende befordrer eller mod  

 begge under ét eller hver for sig.
Hvis der kun rejses sag mod en af  

 disse befordrere, kan denne befordrer kræve den anden befordrer  

 inddraget i sagen.
Procedure og retsvirkning er underkastet gældende  

 lov på det sted, hvor sagen anlægges.
Artikel 46 - Yderligere jurisdiktion Erstatningssager, som anlægges efter artikel 45,  

 skal anlægges på en af de kontraherende staters territorium, hvor  

 de efter sagsøgers valg indbringes enten for en domstol, som den  

 kontraherende befordrer kan indstævnes for, jf. artikel 33, eller for  

 den domstol, der har jurisdiktion på det sted, hvor den faktiske  

 befordrer har hjemsted eller hovedkontor.
Artikel 47 - Kontraktbestemmelsers ugyldighed Kontraktbestemmelser, hvis formål er at fritage den  

 kontraherende befordrer eller den faktiske befordrer for ansvar efter dette  

 kapitel eller fastsætte lavere ansvarsgrænser end dem, der  

 gælder ifølge dette kapitel, er ugyldige, men ugyldigheden  

 indebærer ikke, at hele kontrakten er ugyldig, idet denne vil forblive  

 omfattet af bestemmelserne i dette kapitel.
Artikel 48 - Det gensidige forhold mellem den  

 kontraherende og den faktiske befordrer Medmindre andet er fastsat i artikel 45, berører  

 dette kapitel ikke befordrernes rettigheder og forpligtelser over for  

 hinanden, herunder eventuel ret til regres- eller erstatning.
Kapitel VI Andre bestemmelser Artikel 49 - Obligatorisk anvendelse Bestemmelser i transportkontrakten og særaftaler,  

 som parterne har indgået, før skaden opstod, med det  

 formål at bryde denne konventions regler, enten ved at fastsætte,  

 hvilken lov der skal være gældende, eller ved at ændre  

 bestemmelserne for jurisdiktion, er ugyldige.
Artikel 50   Forsikring De kontraherende stater forlanger, at deres befordrere  

 skal være forsikret for et beløb, som dækker deres  

 erstatningsansvar i henhold til denne konvention.
En befordrer kan af den  

 kontraherende stat, hvori denne driver sin virksomhed, få pålagt  

 at fremlægge bevis for, at denne er tilstrækkeligt forsikret til  

 at dække sit erstatningsansvar i henhold til denne konvention.
Artikel 51 - Transport under unormale forhold Bestemmelserne om transportdokumentation i artikel 3 - 5,  

 7 og 8 gælder ikke for transport, der udføres under unormale  

 forhold uden for befordrerens sædvanlige forretningsvirksomhed.
Artikel 52 - Definition af dage Udtrykket »dage« som anvendt i denne konvention betyder  

 kalenderdage, ikke arbejdsdage.
Kapitel VII Afsluttende bestemmelser Artikel 53 - Underskrivelse, ratificering og  

 ikrafttrædelse 1.	Denne konvention kan underskrives i Montreal den 28. maj 1999 af de  

 stater, der deltager i den internationale konference om luftfartslovgivning i  

 Montreal den 10. - 28. maj 1999. Efter den 28. maj 1999 kan konventionen  

 underskrives af alle stater i Organisationen for International Civil  

 Luftfarts hovedkvarter i Montreal indtil sin ikrafttrædelse i  

 overensstemmelse med denne artikels stk. 6.
2.	Konventionen kan også underskrives af regionale  

 økonomiske samarbejdsorganisationer.
Ved »regional økonomisk  

 samarbejdsorganisation« forstås i denne konvention en organisation, der  

 består af selvstændige stater i en bestemt region, og som har  

 kompetence på nogle af de områder, konventionen omfatter, samt  

 bemyndigelse til at underskrive og ratificere, acceptere, godkende eller  

 tiltræde konventionen.
Henvisninger i denne konvention til  

 »kontraherende stat« eller »kontraherende stater« omfatter, bortset fra  

 artikel 1, stk. 2, artikel 3, stk. 1, litra (b), artikel 5, litra  

 (b), artikel 23, 33 og 46 og artikel 57, litra (b), også regionale  

 økonomiske samarbejdsorganisationer.
Udtrykkene »et flertal af  

 kontraherende stater« og »en tredjedel af de kontraherende stater« i artikel  

 24 omfatter ikke regionale økonomiske samarbejdsorganisationer.
 3.	Konventionen skal ratificeres af de stater og regionale  

 økonomiske samarbejdsorganisationer, der har underskrevet den.
 4.	Stater eller regionale økonomiske samarbejdsorganisationer,  

 der ikke underskriver konventionen, kan acceptere, godkende eller  

 tiltræde den på et hvilket som helst tidspunkt.
 5.	Ratificerings-, accept-, godkendelses- eller  

 tiltrædelsesinstrumenterne deponeres hos Organisationen for  

 International Civil Luftfart, som herved erklæres for depositar.
6.	For de stater, der har deponeret deres ratificerings-, accept-,  

 godkendelses- eller tiltrædelsesinstrumenter, træder konventionen  

 i kraft på den tresindstyvende dag efter tidspunktet for det 30.  

 instruments deponering hos depositaren.
Protokoller, der afleveres af  

 regionale økonomiske samarbejdsorganisationer, tælles ikke med  

 ved anvendelse af dette stykke.
 7.	For andre stater og for andre regionale økonomiske  

 samarbejdsorganisationer træder konventionen i kraft 60 dage efter  

 tidspunktet for ratificerings-, accept-, godkendelses- eller  

 tiltrædelsesinstrumentets deponering.
 8.	Depositaren underretter straks alle underskrivere og kontraherende  

 stater om:
(a)	enhver underskrivelse af konventionen og tidspunktet derfor, (b)	enhver deponering af ratificerings-, accept-, godkendelses- eller  

 tiltrædelsesinstrumenter og tidspunktet for den, (c)	tidspunktet for konventionens ikrafttrædelse, (d)	tidspunktet for ikrafttrædelse af ændringer af de  

 ansvarsgrænser, konventionen fastsætter, (e)	enhver opsigelse i henhold til artikel 54.
Artikel 54   Opsigelse 1.	Enhver kontraherende stat kan opsige denne konvention ved skriftlig  

 henvendelse til depositaren.
 2.	Opsigelsen træder i kraft 180 dage efter det tidspunkt, hvor  

 depositaren har modtaget henvendelsen.
Artikel 55 - Forholdet til Warszawa-konventionens  

 øvrige protokoller Denne konvention har forrang over andre regler, som  

 gælder for international luftfart 1.	for de kontraherende stater i denne konvention som følge af,  

 at disse stater normalt er deltagere i (a)	konventionen angående indførelse af visse ensartede  

 regler om international luftbefordring, underskrevet i Warszawa den 12.  

 oktober 1929 (i det følgende benævnt Warszawa-konventionen) (b)	protokol om ændring af konventionen angående  

 indførelse af visse ensartede regler om international luftbefordring  

 underskrevet i Warszawa den 12. oktober 1929, undertegnet i Haag den 28.  

 september 1955 (i det følgende benævnt Haag-protokollen) (c)	tillægskonvention til Warszawa-konventionen angående  

 indførelse af visse ensartede regler om international luftbefordring,  

 der udføres af en anden person end den kontraherende befordrer,  

 underskrevet i Guadalajara den 18. september 1961 (i det følgende  

 benævnt Guadalajara-konventionen) (d)	protokol om ændring af konventionen angående  

 indførelse af visse ensartede regler om international luftbefordring  

 underskrevet i Warszawa den 12. oktober 1929, som ændret ved den i Haag  

 den 28. september 1955 undertegnede protokol, underskrevet i Guatemala City  

 den 8. marts 1971 (i det følgende benævnt Guatemala  

 City-protokollen) (e)	tillægsprotokol nr. 1-3 og Montreal-protokol nr. 4 om  

 ændring af Warszawa-konventionen som ændret ved Haag-protokollen  

 eller Warszawa-konventionen som ændret både ved Haag-protokollen  

 og Guatemala City-protokollen, underskrevet i Montreal den 25. september 1975  

 (i det følgende benævnt Montreal-protokollerne), eller 2.	på en enkelt kontraherende stats territorium, som følge  

 af, at denne stat er deltagere i en eller flere af de aftaler, som  

 nævnes i litra (a)   (e).
Artikel 56 - Stater med mere end ét  

 retssystem 1.	Hvis en stat består af to eller flere territoriale enheder,  

 hvor de forhold, som behandles i denne konvention, er underkastet forskellige  

 retssystemer, kan staten på underskrivelses-, ratificerings-,  

 accept-, godkendelses- eller tiltrædelsestidspunktet afgive  

 erklæring om, at denne konvention gælder for alle statens  

 territoriale enheder eller kun for en eller flere af dem, og ændre  

 denne erklæring ved på et hvilket som helst tidspunkt at afgive  

 en ny erklæring.
 2.	En sådan erklæring skal sendes til depositaren og  

 udtrykkeligt nævne de territoriale enheder, konventionen gælder  

 for.
3.	For en kontraherende stat, der har afgivet en sådan  

 erklæring, (a)	skal der ved udtrykket »national valuta« i artikel 23 forstås  

 den valuta, som er gangbar i den pågældende territoriale  

 enhed, (b)	der skal ved udtrykket »national lovgivning« i artikel 28  

 forstås den lovgivning, som er gældende i den  

 pågældende territoriale enhed.
Artikel 57   Forbehold Der kan ikke tages forbehold over for denne konvention,  

 dog kan en kontraherende stat på ethvert tidspunkt ved henvendelse til  

 depositaren erklære, at denne konvention ikke gælder  

 for:
(a)	international lufttransport, der udføres uden kommercielt  

 formål, og som udføres direkte af den kontraherende stat til  

 opfyldelse af dens opgaver og forpligtelser som selvstændig stat,  

 og/eller (b)	transport af personer, gods og bagage for den kontraherende stats  

 forsvarsmyndigheder med luftfartøjer, som er registreret i eller lejet  

 af den kontraherende stat, og hvis samlede kapacitet er blevet reserveret af  

 forsvarsmyndighederne eller på deres vegne.
 TIL BEKRÆFTELSE HERAF har undertegnede  

 befuldmægtigede, der er behørigt bemyndiget til det,  

 underskrevet denne konvention.
UDFÆRDIGET i Montreal den 28. maj 1999 på engelsk, arabisk,  

 kinesisk, fransk, russisk og spansk, idet hver af disse tekster har samme  

 gyldighed.
Denne konvention deponeres i Organisationen for International  

 Civil Luftfarts arkiver, og bekræftede kopier af den sendes af  

 depositaren til samtlige kontraherende stater og til alle kontraherende  

 stater i Warszawa-konventionen, Haag-protokollen, Guadalajara-konventionen,  

 Guatemala City-protokollen og Montreal-protokollerne.
