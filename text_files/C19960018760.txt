I Indledning Denne vejledning erstatter Planstyrelsens »Vejledning om  

 planloven« (nr. 67 af 20. maj 1992) og Miljøministeriets vejledning nr.  

 172 af 15. oktober 1993 om ændringer i lov om planlægning m.v. samt Miljø- og  

 Energiministeriets vejledning nr. 182 af 17. oktober 1994 til brug for  

 vurdering af om et anlæg eller projekt er omfattet af planlovens regler om  

 vurdering af virkninger på miljøet (VVM).
 Systematikken i Planstyrelsens vejledning er bibeholdt, og ind- holdet i  

 den nye vejledning er for store deles vedkommende identisk med oplysningerne  

 i de nævnte vejledninger, idet teks- ten i det væsentlige kun er ajourført og  

 suppleret på de punkter, hvor nye love, bekendtgørelser, vejledninger og  

 Naturklagenævnets afgørelser i klagesager giver grund til det.
Vejledningen indeholder - ligesom Planstyrelsens vejledning - ikke et  

 særligt afsnit om tilsyn.
Der henvises fortsat til »Vej-ledning om  

 fremgangsmåden i sager om håndhævelse af plan- og byggelovgivningen, udsendt  

 af Bygge- og Boligstyrelsen og Planstyrelsen december 1991. For så vidt angår  

 håndhævelse af forbudet mod helårsbeboelse i sommerhusområder henvises til  

 den vejledning af 8. marts 1994, der er udarbejdet af Indenrigsministeriet,  

 Justitsministeriet, Miljøministeriet og Socialministeriet.
 En særlig vejledning om lovens bestemmelser om planlægning i kystområderne  

 findes i ministeriets Vejledning om planlægning i kystområderne« (1995).
 For så vidt angår reglerne om VVM henvises dels til afsnit III D i denne  

 vejledning, dels til ministeriets vejledning om tilvejebringelse af  

 regionplantillæg med VVM for svine- og fjerkræ-farme.
 Der henvises endvidere til de afgørelser, der offentliggøres i  

 »Naturklagenævnet orienterer« (NKO).
I bilag 1 findes en samlet oversigt over cirkulærer og vejledninger, der  

 fortsat er relevante.
Bilag 2 er planloven (lovbekendtgørelse nr. 746 af 16.  

 august 1994 som ændret ved lov nr. 311 af 17. maj 1995). Bilag 3, 4 og 5 er  

 samlebekendtgørelsen, bekendtgørelsen om ændring af bekendtgørelse om  

 godkendelse af listevirksomhed og bekendtgørelse om tilladelse til de anlæg,  

 der er omfattet af miljøvurderinger i henhold til lov om planlægning (VVM).  

 Bilag 6 er bekendtgørelsen om afgrænsning og administration af  

 EF-fuglebeskyttelsesområder og Ramsarområder.
Bilag 7 er et skema til brug  

 for vurderingen af, om visse anlæg er omfattet af reglerne om VVM.
Vejledningen er ajourført pr. 1. november 1996. Som oplyst i  

 statsministerens redegørelse ved åbningen af Folketinget den 1. oktober 1996  

 kan der imidlertid ventes fremsat lovforslag om ændring af planloven -  

 præcisering af lovens regler om detail-handel, revision af § 3 a vedrørende  

 indkvartering af asylansø-gere, VVM-regler, erhvervsudøvelse i  

 sommerhusområder m.v.
Derudover overvejes også en ændring af bestemmelserne  

 om planlægning for vindmøller.
Der må derfor forudses behov for en supplering  

 af visse afsnit i vejledningen inden for en kortere periode.
Miljø- og Energiministeriet, november 1996 Niels Østergård / Kirsten Vintersborg II Landsplanlægning (§§ 2-5) A.
Generelt Med Lands-og regionplanloven, der trådte i kraft i 1974, blev der for  

 første gang i Danmark lovgivet om en sammenfattende fysisk landsplanlægning.
En landsdækkende landsplanlægning af arealanvendelsen skulle imidlertid  

 ikke udarbejdes på statsligt niveau, men tilvejebringes af amtsrådene ved  

 udarbejdelse af regionplaner for de enkelte amtskommuner.
Regionplanerne  

 skulle tilsammen være udtryk for »landsplanen«.
 De statslige landsplaninteresser skulle navnlig varetages gennem  

 miljøministerens godkendelse af regionplanerne og ved udstedelse af bindende  

 statslige forudsætninger for regionplanlægningen - (landsplandirektiver). Den  

 statslige planlægningspolitik udmeldtes gennem årlige landsplanredegørelser.
Planloven fastholder dette systems grundtræk.
Den væsentlige  

 decentralisering, der gennemførtes med planloven, er imidlertid afbalanceret  

 med en udvidelse af miljø- og energiministerens kompetence til at fastsætte  

 regler for anvendelsen af lovens be- føjelser og for indholdet af  

 planlægningen efter loven, de såkaldte landsplanbeføjelser.
Disse beføjelser  

 bliver kun anvendt, når det er nødvendigt for at sikre statslige interesser.  

 Statslige interesser kan være at sikre den kvalitet i den kommunale  

 planlægning, som regeringen finder nødvendig og ønskelig.
Der kan ligeledes  

 være tale om spørgsmål, der ikke kan løses regionalt eller lokalt.
 De årlige landsplanredegørelser er afløst af en redegørelse, når der har  

 været nyvalg til Folketinget.
 Endelig giver loven miljø- og energiministeren mulighed for at støtte  

 forsøg og udviklingsprojekter til fremme af lovens formål.
B.
Bindende forskrifter Efter planlovens § 3, stk. 1, kan miljø- og energiministeren til  

 varetagelse af landsplanmæssige interesser fastsætte bindende regler for  

 anvendelsen af lovens beføjelser og for indholdet af planlægningen efter  

 loven.
Bestemmelsen giver mulighed for at fastsætte bindende forskrifter for  

 både region-, kommune- og lokalplanlægningen og for administrationen af  

 enkeltsager f.eks. landzonetilladelser eller dispensationssager.
1. I forhold til regionplanlægningen Såfremt reglerne retter sig mod planlægningen, er der tale om det, der  

 kaldes for landsplandirektiver . De gældende landsplandirektiver er i  

 denne vejledning opført på oversigten over gældende forskrifter (bilag 1).
 Landsplandirektiver kan være en konkretisering af den af Folketinget  

 fastlagte politik på et område og generelt rette sig mod regionplanernes  

 indhold på området.
 Landsplandirektiver kan også være yderst konkrete ved f.eks. at forbeholde  

 nærmere angivne arealer til nærmere angivne formål.
Miljø- og energiministeren kan efter planlovens § 3, stk. 2, til- lægge et  

 landsplandirektiv retsvirkning som en regionplan, såle-des at efterfølgende  

 udarbejdelse af regionplantillæg er overflødig.
Dette er praktisk i  

 situationer, hvor landsplandirektivet indholdsmæssigt svarer til en  

 regionplanretningslinie, der umiddelbart kan anvendes som ramme for  

 administrationen og den mere detaljerede kommunale planlægning.
Efter samme bestemmelse kan miljø- og energiministeren fastsætte, at  

 bygge- og anlægsvirksomhed, der er forudsat i et landsplandirektiv, kan  

 iværksættes uden kommune- og lokalplan og uden landzonetilladelse.
Der sigtes  

 her på situationer, hvor landsplandirektivet er så konkret, at yderligere  

 planlægningsovervejelser ikke er nødvendige.
2. I forhold til kommune- og lokalplanlægningen Der kan efter planlovens § 3, stk. 1, stilles krav til såvel proce-durerne  

 for som indholdet af planlægningen.
Reglerne kan omhandle både region-,  

 kommune- og lokalplanlægningen samt landzoneadministrationen.
Reglerne kan  

 rette sig generelt mod samtlige landets kommuner/amtskommuner eller de kan  

 konkret rette sig mod en eller flere kommuner/amtskommuner.
3. Retsvirkninger Bindende forskrifter efter planlovens § 3 er et led i lovens  

 rammestyringsprincip, dvs. at planlægningen ikke må stride mod forskriftens  

 indhold.
Efter lovens § 6, stk. 2, må regionplanlægningen ikke stride mod  

 regler eller beslutninger efter lovens § 3. Efter lovens § 11, stk. 2, § 13,  

 stk. 1, jf. §§ 28 og 29, må kommuneplaner og lokalplaner heller ikke stride  

 mod sådanne regler, og amtsrådet skal fremsætte indsigelse mod kommune- og  

 lokalplanforslag, der er i strid med reglerne, med den virkning, at planerne  

 ikke kan vedtages endeligt.
C.
Miljø- og energiministerens konkrete beføjelser 1. Påbud Efter planlovens § 3, stk. 3, kan miljø- og energiministeren pålægge de  

 kommunale myndigheder at udarbejde en plan med et nærmere bestemt indhold,  

 når dette er nødvendigt til sikring af overordnede interesser, herunder  

 gennemførelse af samfundsnødvendige projekter.
Ministeren kan i denne  

 forbindelse fastsætte tidsfrister for planarbejdet.
 Efter samme bestemmelse kan miljø- og energiministeren påbyde de kommunale  

 myndigheder at bringe lovens konkrete indgrebsmuligheder i anvendelse,  

 herunder påbud og forbud til sikring af lovens overholdelse eller som  

 indledning til en efterfølgende lokalplanlægning.
2. Indkaldebeføjelse Efter planlovens § 3, stk. 4, kan miljø- og energiministeren i særlige  

 tilfælde beslutte at overtage de kommunale myndigheders beføjelser efter  

 loven, dvs. såvel planlægningskompetencen som kompetencen til at træffe  

 afgørelser, i sager, der berører andre myndigheders lovbestemte opgaver eller  

 har større betydning.
 Kaldes et planforslag ind, vil indkaldelsen ligesom indsigelser efter  

 lovens §§ 28 og 29 have den virkning, at et offentliggjort planforslag ikke  

 kan vedtages endeligt efter lovens § 27. Pla- nen vil herefter kun kunne få  

 retsvirkninger, såfremt miljø- og energiministeren godkender den eller, efter  

 forhandlinger med amtskommune/kommune, beslutter, at endelig vedtagelse i  

 amtsråd eller kommunalbestyrelse kan finde sted.
 Ministeren kan foretage de ændringer, der er nødvendige for at planen får  

 den ønskede udformning, og kan i den forbindelse beslutte kun at kalde en del  

 af et planforslag ind, således at de kommunale myndigheder stilles frit med  

 hensyn til at vedtage den øvrige del af planen.
 I modsætning til indsigelsesbestemmelserne i lovens §§ 28 og 29 kan  

 indkaldebeføjelserne anvendes frem til et planforslags endelige vedtagelse.
3. Indsigelsesbeføjelse Udover de landsplanbeføjelser, der er hjemlet i lovens § 3, har ministeren  

 under visse betingelser ret til at fremsætte indsigelse mod et forslag til  

 regionplan, jf. § 29, stk. 1, med den virkning, at planen ikke kan endeligt  

 vedtages.
Der henvises nærmere til kap.
VI, afsnit E.
4. Flygtningelandsbyer og asylcentre Efter planlovens § 3 a kan miljø- og energiministeren efter indstilling  

 fra indenrigsministeren fritage etableringen af indkvarteringssteder for  

 asylansøgere og flygtninge fra det tidligere Jugoslavien med midlertidig  

 opholdstilladelse for at overholde de sædvanlige regler om tilvejebringelse  

 af lokalplan m.v. og landzonetilladelse.
 Fritagelsen gælder kun den i bestemmelsen angivne anvendelse, således at  

 en overgang til anden anvendelse skal behandles efter bestemmelserne i en for  

 området gældende lokalplan/byplanvedtægt og de almindelige regler i planloven  

 om lokalplanpligt samt bestemmelserne om landzonetilladelse, hvis ejendommen  

 ligger i landzone.
Fritagelsen meddeles i et brev fra ministeriet.
Inden der eventuelt  

 meddeles fritagelse skal der indhentes en udtalelse fra amtsrådet og  

 kommunalbestyrelsen, og kommunalbestyrelsen skal forestå en  

 oplysningsvirksomhed om projektet, inden udtalelsen afgives.
Oplysningen er  

 typisk blevet givet på et borgermøde, hvor direktoratet for Udlændinge (nu  

 Udlændingestyrelsen) har medvirket.
Men det kan ske på anden måde.
Miljø- og  

 Energiministeriet vurderer, om projektet er planmæssigt forsvarligt.
 Bestemmelsen blev indsat i planloven ved lov nr. 270 af 6. maj 1993, og  

 den skulle optages til revision i folketingsåret 1994-95. Ved lov nr. 311 af  

 17. maj 1995 er dette ændret, således at bestemmelsen nu skal optages til  

 revision i folketingsåret 1996-97. Samtidig er bestemmelsen ændret, således  

 at de indkvarteringssteder, der er tilvejebragt efter bestemmelsen, også kan  

 benyttes til midlertidig indkvartering af de bosniske flygtninge, der får  

 asyl eller anden opholdstilladelse.
D.
Landsplanredegørelser Efter planlovens § 2, stk. 2, afgiver miljø- og energiministeren efter  

 nyvalg til Folketinget en redegørelse til Folketingets Miljø- og  

 Planlægningsudvalg om landsplanarbejdet.
E.
Forsøg Efter planlovens § 4, stk. 1, kan miljø-og energiministeren yde økonomisk  

 støtte til forsøg, der tilsigter at fremme lovens formål, og ministeren kan i  

 sammenhæng med sådanne forsøg fri-tage de kommunale myndigheder for  

 overholdelse af lovens regler (procedure- og kompetenceregler).
 Bestemmelsen åbner mulighed for forsøg som dem, der kendes fra  

 frikommuneordningen, herunder afprøvning af nye reguleringsformer og  

 planlægningsmetoder.
 Efter lovens § 4, stk. 2, skal der ske meddelelse i Lovtidende, hvis  

 ministeren i forbindelse med forsøg tillader fravigelse af lovens regler.
F.
Undersøgelser og oplysninger Efter planlovens § 2, stk. 1, er miljø- og energiministeren ansvarlig for,  

 at der foretages de undersøgelser, der er nødvendige for den sammenfattende  

 fysiske planlægning.
Sådanne undersøgelser publiceres løbende af  

 Landsplanafdelingen.
Som led i undersøgelsesarbejdet vil Miljø- og Energiministeriet ofte have  

 brug for oplysninger fra de kommunale myndigheder, og efter planlovens § 5,  

 stk. 1, kan miljø- og energiministeren pålægge disse myndigheder at  

 tilvejebringe oplysninger til brug for landsplanarbejdet.
Det kan også  

 bestemmes, at oplysningerne skal afgives i en bestemt form, f.eks. med  

 henblik på edb-behandling.
Efter lovens § 5, stk. 2, skal offentlige myndigheder samt koncessionerede  

 og tilsvarende virksomheder give Miljø- og Energiministeriet oplysninger om  

 forberedelse eller udførelse af undersøgelser, planlægning og større  

 anlægsdispositioner, som kan få betydning forlandsplanlægningen.  

 Oplysningspligten gælder både oprettelse og nedlæggelse af institutioner og  

 anlæg.
Dette understreger den nære sammenhæng mellem landsplanlægningen og de  

 dispositioner, der foretages af de enkelte ministerier og styrelser, f.eks.  

 inden for undervisnings-, social-, trafik- og energisektoren.
Det er vigtigt  

 at sikre sig, at væsentlige sektorhensyn er kendt, og at oplysninger om  

 planlagte sektordispositioner foreligger så tidligt som muligt, således at de  

 kan indgå i de landsplanmæssige forudsætninger for den regionale planlægning.
G.
Planlægning i kystområderne Ved en ændring af planloven, der trådte i kraft den 1. juli 1994, er der  

 lovfæstet særlige regler om planlægningen i kystområderne.
Samtidig bortfaldt  

 cirkulære nr. 215 af 19. december 1991 om planlægning og administration af  

 kystområderne.
De nye bestemmelser vedrører planlægningen i region-, kommune- og  

 lokalplaner samt landzoneadministrationen.
En del af bestemmelserne er derfor  

 nævnt i det følgende i den sammenhæng, hvori de har betydning.
 Der henvises i øvrigt til ministeriets »Vejledning om planlægning i  

 kystområderne« (1995).
III Regionplanlægning (§§ 6-10) A.
Generelt Regionplanerne fastlægger - for en periode på 12 år - rammerne for  

 amtskommunernes udvikling med hensyn til anvendelsen af arealer til byvækst,  

 den overordnede trafik- og infrastruktur, placeringen af større anlæg og  

 virksomheder, beskyttelsen af areal- og naturressourcerne samt rekreation og  

 turisme.
 I Københavns og Frederiksberg Kommuner er kommuneplanen tillige  

 regionplan.
Om forholdet til landsplanlægningen henvises til kap.
II.
Den første »generation« af regionplaner blev tilvejebragt i  

 årene 1974-80. Regionplanerne er siden revideret hvert 4. år.
I 1993 har  

 amtsrådene vedtaget »fjerde generation« af regionplaner, og  

 »femte generation« vil blive vedtaget i 1997. Revisionerne  

 foretages bl.a. på baggrund af tilkendegivelser eller »udmeldinger«  

 fra de statslige myndigheder om emner, der bør behandles ved revisionerne,  

 jf. den statslige udmelding til regionplanrevision 1997 (juni 1995).
 I denne udmelding er der sat focus på seks regionplanemner, som vægtes  

 højt i de nationale mål, og som amterne derfor særligt må forholde sig til.  

 Emnerne er: kystnærhedszonen, drikkevand og grundvand, vandkvalitet, natur-  

 og landskabsbeskyttelse og kulturhistorien i landskabet.
 Planlovens bestemmelser om de indholdsmæssige krav til planerne er for så  

 vidt angår nogle emner begrænset i forhold til de tilsvarende bestemmelser i  

 lands- og regionplanloven.
 Denne begrænsning af de indholdsmæssige krav til regionplanerne skyldes  

 ønsket om at fastsætte en klarere arbejdsdeling mellem amtsråd og  

 kommunalbestyrelser, således at amtsrådene som hovedregel varetager både  

 planlægning og enkeltsagsadministration i det åbne land, medens de  

 tilsvarende opgaver i by-erne inden for de fastsatte afgrænsninger i byzoner  

 og sommer-husområder, som hovedregel varetages af kommunalbestyrel-serne.
B.
Retsvirkning/gennemførelse De retningslinier for arealanvendelsen, der efter planlovens § 6, stk. 3  

 og 4, skal indeholdes i en regionplan, er efter lovens § 9 bindende for den  

 kommunale planlægning og anlægsvirksomhed.
Regionplanlægningen har således  

 efter planloven kun indirekte (gennem lokalplanlægningen og  

 landzoneadministrationen) bindende retsvirkning for de private grundejere.  

 For regionplanretningslinier, der udlægger områder, hvor skovrejsning er  

 uønsket, gælder dog ifølge Landbrugsministeriets bekendtgørelse nr. 567 af  

 24. juli 1991 om skovplantning på landbrugsejendomme, at skovtilplantning på  

 disse ejendomme ikke må foretages, medmindre amtsrådet, hvor særlige forhold  

 taler herfor, meddeler tilladelse hertil.
Det er kun den del af regionplanen, der er udarbejdet med hjemmel i lovens  

 § 6, stk. 3, og 4, eller § 3, der er bindende for kommunernes planlægning og  

 anlægsvirksomhed.
Retningslinier udarbejdet med hjemmel i § 6, stk. 5, eller  

 tidligere godkendte regionplanretningslinier, som ikke har hjemmel i  

 planlovens § 6, stk. 3, og 4, eller § 3, har ikke denne retsvirkning.
Efter lovens §§ 28 og 29 skal amtsrådet fremsætte indsigelse mod forslag  

 til kommune- og lokalplaner, hvis forslagene er i strid med de ovenfor  

 omtalte retningslinier.
Pligten til at fremsætte indsigelse gælder dog ikke,  

 hvis forholdet er af underord-net betydning for regionplanlægningens formål.
Efter lovens § 9, 1. pkt., har såvel amtsråd som kommunalbestyrelser pligt  

 til at virke for gennemførelse af regionplanen - forstået som den plan, der  

 har hjemmel i § 6, stk. 3 og 4 og § 3 - herunder ved udøvelse af beføjelser i  

 henhold til lovgivningen.
Bestemmelsen betyder, at amtsrådet og  

 kommunalbestyrelserne skal tilstræbe en gennemførelse af regionplanens  

 retningslinier ved administrationen af planloven og anden lovgivning, men den  

 giver ikke ret til at undlade et konkret skøn i det enkelte tilfælde, når der  

 er pligt til at foretage et skøn efter lovgivningen.
 Efter lovens § 9, 2. pkt., må amtsrådenes og kommunalbestyrelsernes  

 planlægning og anlægsvirksomhed ikke stride mod regionplanlægningen for de  

 forhold, der er omfattet af § 6, stk. 3 og 4. I § 2 i samlebekendtgørelsen  

 (nr. 847 af 30. september 1994) er det fastsat, hvornår beslutninger om at  

 ændre en regionplan har retsvirkning som regionplanlægning efter lovens § 11,  

 stk. 2, § 13, stk. 1, og § 29, stk. 2, dvs. de bestemmelser, der fastslår, at  

 kommuneplaner og lokalplaner ikke må stride mod regionplanlægningen, og at  

 amtsrådet skal fremsætte indsigelse mod kommune- og lokalplanforslag, der er  

 i strid med regionplanlægningen for de forhold, der er nævnt i § 6, stk. 3 og  

 4. Beslutningerne skal for at have retsvirkning som regionplanlægning være  

 udtrykkeligt angivet og formuleret som en retningslinie i den offentliggjorte  

 indkaldelse og/eller beretning efter lovens § 22 og 23 eller i en særskilt  

 skriftlig meddelelse til kommunerne i amtet samt Miljø- og Energiministeriet.  

 En »skriftlig meddelelse« kan være et regionplanforslag, men det  

 kan også være et brev, hvori amtsrådet meddeler, at regionplanen vil blive  

 ændret for så vidt angår et eller flere emner.
 Ved lov nr. 185 af 14. april 1993 blev frigørelses- og  

 afståelsesafgiftsfondene opløst, og fondenes midler tilfaldt amtskommunerne  

 henholdsvis Københavns og Frederiksberg Kommuner.
 Planlovens § 10 blev i den forbindelse ændret, således at amtskommunerne  

 samt Københavns og Frederiksberg Kommuner kan yde lån til de samme formål,  

 som fondene havde kunnet.
C.
Regionplanens form og indhold En regionplan består dels af retningslinier (planlovens § 6, stk. 3, 4 og  

 5) dels af en redegørelse for planens forudsætninger (planlovens § 6, stk.  

 7).
 I lovens § 6, stk. 3 og 4 er opregnet, hvilke emner en regionplan  

skal  indeholde retningslinier for, mens det af § 6, stk. 5 fremgår,  

 at regionplanen kan indeholde retningslinier for andre forhold.
 Det er kun retningslinier for de emner, der er nævnt i § 6, stk. 3 og 4,  

 der er bindende for den kommunale planlægning (kommune- og lokalplanlægning)  

 og for den kommunale administration, jf. nedenfor afsnit B.
 Det er vigtigt, at en regionplan klart opdeles i en retningsliniedel og en  

 redegørelsesdel, og at det tydeligt fremgår, med hvilken hjemmel de enkelte  

 retningslinier er udfærdiget, således at der ikke kan opstå tvivl om, hvilken  

 del af planen der er bindende i forhold til den kommunale planlægning og  

 administration.
Klarhed i sondringen mellem retningslinier og redegørelse er ligeledes  

 væsentlig for de statslige myndigheders bedømmelse af et regionplanforslag og  

 dermed for miljø- og energiministerens beslutning om at fremsætte indsigelse  

 overfor forslaget, jf. planlovens §§ 28 og 29. Se nærmere kap.
VI, afsnit E  

 og nedenfor under pkt. 3, hvor redegørelsens betydning ved fortolkningen af  

 retningslinierne er beskrevet.
Retningslinier, der skal fastlægge rammerne for kommunernes planlægning,  

 skal være så præcise, at der ikke kan være tvivl om indholdet, og de  

 tilhørende kortbilag skal være i et sådant målestoksforhold, at  

 offentligheden kan bedømme forslaget, jf.
NKO nr. 38, april 1994.
1. Retningslinier I planlovens § 6, stk. 3, nr. 1-13 er nævnt de emner, som alle  

 regionplaner skal indeholde retningslinier for.
I stk. 4 er fastsat  

 supplerende regler om kravene til retningslinierne i regionplanerne i  

 hovedstadsområdet.
 Det er indholdet af disse retningslinier, der er bindende for den  

 kommunale planlægning og administration, jf. lovens § 9.
Efter lovens § 6, stk. 5, kan regionplaner indeholde retningslinier  

 for andre forhold.
Disse retningslinier bliver - i modsætning til tidligere -  

 kun bindende i det omfang, dette er fastsat i regler eller beslutninger efter  

 planlovens § 3, jf. lovens § 6, stk. 3, nr. 13.
Planstyrelsen har i forskellige vejledninger om regionplanlægning, navnlig  

 vejledning nr. 3 fra 1978 og nr. 5 fra 1983 beskrevet, hvorledes  

 regionplanretningslinier vil kunne/bør formuleres.
Hovedprincipperne i disse  

 vejledninger, der har været lagt til grund for regionplanlægningen i de  

 forløbne år, er fortsat gældende, og der kan derfor stadig findes vejledning  

 i dem, selvom lovbestemmelserne både på planområdet og sektorområderne er  

 ændret.
I planlovens §§ 5 a, stk. 1, 5 b og 6 a er der fastsat særlige krav til  

 regionplanlægningen (og kommune- og lokalplanlægningen) i den i § 5 a, stk.  

 3, definerede kystnærhedszone.
En redegørelse for disse krav til  

 planlægningen findes i Miljø- og Energiministeriets »Vejledning om  

 planlægning i kystområderne« (1995).
 De regionplanemner, der nævnes i planlovens § 6, stk. 3, er:
Nr. 1 Retningslinier for arealudlæg til byzoner og sommerhusområder En regionplan skal indeholde retningslinier for afgrænsningen af byzoner  

 og sommerhusområder, og disse retningslinier skal fastsættes ud fra  

 overvejelser om det samlede arealforbrug i planperioden til byformål og  

 byvækstens fordeling mellem kommunerne.
 Regionplanmyndighedens overvejelser om det overordnede bymønster og  

 centerstrukturen i amtskommunen indgår i grundlaget for afgrænsningen af  

 byzonerne, ligesom de overordnede centres størrelse og funktion fastlægges  

 efter § 6, stk. 3, nr. 1.
Det er en regional og national interesse, at der ikke er inddraget for  

 meget jord til byformål.
Ved afgrænsningen skal der endvidere tages hensyn  

 til de øvrige interesser, der er i området, og der må lægges vægt på en  

 hensigtsmæssig udnyttelse af investeringer i for eksempel trafik- og  

 serviceforsyning.
Planlægningen inden for de afgrænsede by- og sommerhusområder skal som  

 hovedregel ske i kommuneplanen.
Regionplanen skal dog fastsætte  

 retningslinier også for anvendelsen af byzoneområder og sommerhusområder i  

 det omfang, dette er nødvendigt for varetagelsen af de øvrige interesser, der  

 er omhandlet i § 6, stk. 3 og 4.
Nr. 2 Retningslinier for beliggenheden af større offentlige institutioner  

 samt større trafikanlæg og andre større tekniske anlæg Ved begrebet »større« forstås i denne sammenhæng funktioner, der  

 har betydning for mere end en kommune og dermed er regionale eller nationale.
 Retningslinierne efter stk. 3, nr. 2, omfatter den regionale  

 infrastruktur, dvs. veje, jernbaner, havne, flyvepladser, energiforsyning,  

 m.m. i amtskommunen.
 Transformerstationer til elforsyning er kun regionplanpligtige, når de  

 opføres i forbindelse med eller forudsætter større ledningsanlæg.
 For så vidt angår højspændingsanlæg henvises til »Principper for  

 etablering og sanering af højspændingsanlæg«, udarbejdet af en  

 arbejdsgruppe under Miljø- og Energiministeriet, Landsplanafdelingen (1995).
Retningslinierne efter nr. 2 omfatter endvidere lokaliseringen af større  

 tekniske produktionsanlæg m.v., herunder affaldsbehandlingsanlæg.
For så vidt  

 angår de nedenfor under nr. 4 omtalte VVM-anlæg skal der udarbejdes en særlig  

 redegørelse og eventuelt tilvejebringes supplerende retningslinjer for  

 beliggenheden og udformningen af det konkrete projekt, når anlægget er  

 aktuelt.
 Endelig omfattes lokaliseringsprincipperne for etablering, udvidelse eller  

 nedlæggelse af større offentlige institutioner som sygehuse, gymnasier,  

 amtskommunal administration o.m.a., smh. om de overordnede centerfunktioner  

 under nr. 1.
Nr. 3 Retningslinier for beliggenheden af virksomhed m.v., hvortil der af  

 hensyn til forebyggelse af forurening må stilles særlige beliggenhedskrav Virksomheder, »hvortil der ... stilles særlige  

 beliggenhedskrav«, er f.eks. forurenende industrivirksomhed,  

 rensningsanlæg, affaldsanlæg, lufthavne, flyvepladser, motorbaner,  

 knallertbaner, skydebaner og forsvarets øvelsespladser samt skyde- og  

 øvelsesterræner.
 En del af virksomhederne er omfattet af miljøbeskyttelseslovens  

 bestemmelser om godkendelse af særligt forurenende virksomhed.
 I Planstyrelsens og Miljøstyrelsens »Håndbog om miljø og  

 planlægning« (1991) er det angivet i virksomhedsbeskrivelserne, om en  

 virksomhedstype bør lokaliseres i områder forbeholdt virksomheder med særlige  

 beliggenhedskrav.
 Retningslinierne skal fastlægge lokaliseringen eller kriterierne for  

 lokaliseringen af de særligt forurenende virksomheder på grundlag af de  

 væsentligste forureningsaspekter og beskyttelseshensyn, dvs. støj,  

 grundvandsbeskyttelse, vandforsyning, luftforurening, affaldsbortskaffelse,  

 beskyttelse af overfladevand, spildevandsafledning og trafikale forhold.
Nr. 4 Retningslinier for beliggenheden og udformningen af større  

 enkeltanlæg, der må antages at påvirke miljøet i væsentlig grad Bestemmelsen omhandler de såkaldte VVM-anlæg.
Retningslinierne for disse  

 anlæg udformes først, når regionplanmyndigheden har kendskab til konkrete  

 anlægsplaner.
 Retningslinier for et sådant anlæg vil derfor typisk blive fastlagt i et  

 tillæg til regionplanen, der alene omhandler det pågældende anlæg.
Det er ikke alene beliggenheden, men også udformningen af sådanne anlæg,  

 herunder miljøkrav, regionplanen skal indeholde retningslinier for.
Der  

 henvises til afsnit D nedenfor om VVM-proceduren.
Nr. 5 Retningslinier for beliggenheden af arealer til butiksformål og den  

 maksimale størrelse af de enkelte butiksvirksomheder inden for de forudsatte  

 detailhandelsoplande Bestemmelsen forudsætter, at regionplanmyndigheden opstiller mål for  

 butiksforsyningen i den centerstruktur, der fastlægges i regionplanen.
 På grundlag af målene skal der fastsættes retningslinier om, hvor store  

 arealer til butiksformål der kan etableres i de enkelte centeroplande, og om,  

 hvor arealerne kan placeres.
Der skal endvidere fastsættes retningslinier om den maksimale størrelse af  

 de enkelte butiksvirksomheder inden for de forudsatte detailhandelsoplande,  

 jf.
NKO nr. 73 juni 1995.
Nr. 6 Retningslinier for varetagelsen af de jordbrugsmæssige interesser,  

 herunder udpegningen og sikringen af de særlig værdifulde landbrugsområder Grundlaget for disse retningslinier er amtsrådets planlægning på baggrund  

 af landbrugsplanlægningen i henhold til landbrugsloven.
Der henvises til  

 Landbrugs- og Fiskeriministeriets cirkulære nr. 115 af 11. juli 1995 om  

 varetagelsen af de jordbrugsmæssige interesser under region-, kommune- og  

 lokalplanlægningen og til bekendtgørelse nr. 367 af 1. august 1983 om  

 udarbejdelse og godkendelse af landbrugsplaner samt ministeriets Vejledning i  

 landbrugsplanlægning (1982).
Nr. 7 Retningslinier for beliggenheden af skovrejsningsområder og områder,  

 hvor skovtilplantning er uønsket Bestemmelsen sikrer, at de områder, som ønskes tilplantet med skov på  

 grundlag af en afvejning i forhold til de øvrige areal- og miljøinteresser og  

 rekreative hensyn i det åbne land, udpeges som skovrejsningsområder i  

 regionplanerne.
Tilsvarende udpeges de områder, hvor tilplantning med skov er  

 uønsket af landskabelige, kulturhistoriske eller andre grunde.
 Efter landbrugsloven kan landbrugs- og fiskeriministeren fastsætte regler  

 om skovtilplantning, herunder om, at der ikke må foretages skovtilplantning  

 på landbrugsejendomme inden for områder, hvor skovtilplantning er uønsket  

 efter en endeligt vedtaget regionplan, jf. bekendtgørelse nr. 567 af 24. juli  

 1991.
Nr. 8 Retningslinier for varetagelsen af bevaringsværdier og  

 naturbeskyttelsesinteresser i det åbne land, herunder udpegningen og  

 sikringen af naturområder med særlige naturbeskyttelsesinteresser »Bevaringsværdier« i det åbne land omfatter landskaber, hvortil  

 der knytter sig særlige kulturhistoriske interesser, som f.eks. hedearealer  

 eller herregårdslandskaber.
 Der kan efter bestemmelsen i nr. 8 også fastsættes retningslinier for  

 omgivelserne omkring kirker og kirkegårde i det åbne land.
Nr. 9 Retningslinier for beliggenheden af arealer til fritidsformål Bestemmelsen omfatter - udover sommerhusområder, jf. nr. 1 - arealer til  

 feriehoteller, feriecentre, campingpladser, lystbådehavne, regionale  

 idrætsanlæg og forlystelsesanlæg, regionale ud-flugtsstier og efter  

 omstændighederne arealer til kolonihaver og fritidshaver.
Nr. 10 Retningslinier for anvendelsen af arealer til udnyttelse af sten,  

 grus og andre naturforekomster i jorden Disse retningslinier udarbejdes bl.a. på baggrund af den kortlægning af  

 råstofforekomsterne på landjorden, som amtsrådet gennemfører efter  

 råstofloven.
Nr. 11 Retningslinier for anvendelsen og beskyttelsen af vanddressourcerne Disse retningslinier udarbejdes bl.a. på baggrund af den planlægning for  

 den fremtidige anvendelse af vandressourcerne, som amtsrådet udarbejder efter  

 vandforsyningsloven.
Nr. 12 Retningslinier for kvaliteten og anvendelsen af vandløb, søer og  

 kystvande Retningslinierne udarbejdes på grundlag af den amtskommunale kortlægning  

 af og målsætning for vandkvaliteten i recipienterne til brug for den  

 sammenfattende planlægning i regionplanen.
De bestemmelser om  

 recipientkvalitetsplanlægning, der tidligere fandtes i miljøbeskyttelsesloven  

 er bortfaldet i 1991.
Nr. 13 Retningslinier for realiseringen af regler eller beslutninger efter  

 lovens § 3 Bestemmelsen giver hjemmel til at fastsætte bindende  

 regionplanretningslinier for andre emner end de ovenfor nævnte (nr. 1-12),  

 såfremt dette sker på baggrund af forskrifter efter lovens § 3, f.eks.  

 landsplandirektiver.
 Bestemmelsen er udnyttet ved bekendtgørelse nr. 847 af 30. september 1994  

 om supplerende regler i medfør af lov om planlægning (samlebekendtgørelse).
 Det fastsættes i bekendtgørelsens § 7, stk. 1, at regionplanerne skal  

 indeholde retningslinier til sikring af, at støjbelastede arealer i landzone  

 ikke udlægges til støjfølsom anvendelse.
Retningslinierne i regionplanerne skal sikre, at nye kommune- og  

 lokalplaner for støjfølsom arealanvendelse i landzone overholder et støj- og  

 vibrationsniveau, der ikke overstiger grænserne i de nedenfor nævnte  

 vejledninger fra Miljøstyrelsen om støj fra veje, jernbaner, lufthavne og  

 flyvepladser, motorsportsbaner samt skydebaner.
For så vidt angår andre  

 støjkilder skal retningslinierne tage udgangspunkt i Miljøstyrelsens  

 vejledning om ekstern støj fra virksomheder.
 De relevante vejledninger er følgende:
nr. 1/1995 Skydebaner nr. 3/1984 Trafikstøj i boligområder nr. 5/1984 Ekstern støj fra virksomheder nr. 7/1984 Støj fra motorsportsbaner nr. 6/1985 Støj og vibrationer fra jernbaner nr. 5/1994 Flyvepladser Kommende vejledning for militære øvelsespladser samt skyde- og  

 øvelsesterræner.
 Hvad der forstås ved henholdsvis støj og støjfølsom anvendelse er angivet  

 i disse vejledninger.
2. Supplerende retningslinier for hovedstadsområdet Planloven stiller særlige krav til regionplanlægningen i  

hovedstadsområdet under hensyn til, at hovedstadsområdet er et stort  

 byområde.
Efter planlovens § 6, stk. 4, skal regionplaner i hovedstadsområdet, dvs.  

 Københavns og Frederiksberg Kommuner samt Københavns, Frederiksborg og  

 Roskilde Amtskommuner, udføres på grundlag af en vurdering af udviklingen i  

 området som helhed.
Dette krav skal ses i sammenhæng med den gensidige  

 oplysningspligt, som amtskommuner og kommuner er pålagt efter planlovens § 7  

 og den i bemærkningerne til lovforslaget forudsatte pligt for dem til at høre  

 samt forhandle regionplaner og tillæg hertil med de øvrige  

 regionplanmyndigheder i regionen.
 Udover emnerne i § 6, stk. 3, jf. ovenfor, skal regionplaner i  

 hovedstadsområdet efter planlovens § 6, stk. 4, indeholde retningslinier for:
Nr. 1 Fordeling af den fremtidige byggeaktivitet i byzone og rækkefølgen  

 herfor Bestemmelsen indebærer, at regionplanretningslinierne skal fastsætte de  

 overordnede mål for bolig- og erhvervsbyggeriets omfang og beliggenhed.
Udtrykket byggeaktivitet dækker over såvel byggeri ved nyudlæg som byggeri  

 i eksisterende byområder, dvs. at bestemmelsen f.eks. giver hjemmel til  

 fastsættelse af kvoter for boliger og erhvervsbyggeri.
Der kan ligeledes  

 fastsættes retningslinier for byfornyelsen.
 Med ordet »rækkefølge« sigtes ikke til præcise tidsangivelser,  

 men dels til en forudsat rækkefølge for f.eks. udlæg og byggemodning af  

 byzonearealer (etapedeling), dels til en angivelse af et indbyrdes  

 afhængighedsforhold mellem forskellige anlægsdispositioner og  

 byggeaktiviteten.
Nr. 2 Vandforsyningen og spildevandsafledningen Da hovedstadsområdet er et stort sammenhængende byområde, må vandforsyning  

 og spildevandsplanlægning på en ganske anden måde end i det øvrige land finde  

 sted på tværs af kommune- og amtsgrænser, og der kan i den forbindelse være  

 behov for rammer og arealreservationer.
Trafikplan Det fremgår endvidere af planlovens § 6, stk. 6, at  

 regionplanretningslinierne for hovedstadsområdet skal fastsættes med særlig  

 hensyntagen til den kollektive trafikplan for det samlede område.
 Dette er begrundet i det tætte samspil mellem planlægningen af bebyggelse  

 og den kollektive trafik i hovedstadsområdet, jf. lov om hovedstadsområdets  

 kollektive persontrafik (lov nr. 274 af 5. maj 1989 som ændret senest ved lov  

 nr. 505 af 30. juni 1993). Det fremgår af denne lov, at Hovedstadsområdets  

 Trafikselskab skal varetage den almindelige rutekørsel med bus inden for  

 hovedstadsområdet, og at selskabet i samarbejde med DSB og med inddragelse af  

 letbanerne skal udarbejde en samlet plan for den kollektive persontrafik.
Denne plan skal sikre koordinering af trafikbetjeningen i henseende til  

 den overordnede linieføring, frekvens og korrespondance mellem tog og bus  

 samt driftsperiode.
Planen skal endvidere beskrive, hvorledes trafikken i  

 hovedstadsområdet forholder sig til trafikken med tog og bus til og fra  

 området.
Sammenhængen mellem regionplanlægningen og planlægningen af den  

 kollektive trafik kan regionplanmyndighederne således alene sikre gennem  

 deres deltagelse i Hovedstadsområdets Trafikselskab.
3. Redegørelse Efter planlovens § 6, stk. 7, skal en regionplans retningslinier ledsages  

 af en redegørelse for planens forudsætninger, herunder den forudsatte  

 rækkefølge for planens gennemførelse, samt den hidtil udførte planlægning og  

 administration.
Indholdet af redegørelsen er oplysende og ikke direkte  

 bindende for den kommunale planlægning og administration.
Redegørelsen er imidlertid en integreret del af regionplanen, der -  

 ligesom bemærkningerne til et lovforslag - udgør baggrunden for amtsrådets  

 vedtagelse af regionplanforslaget og for brugernes forståelse og fortolkning  

 af regionplanretningslinierne.
Redegørelsens oplysninger bl.a. om baggrunden  

 for - og forståelsen af de enkelte regionplanretningslinier er endvidere  

 nødvendige for miljø- og energiministerens bedømmelse af, om der skal  

 fremsættes indsigelse mod et regionplanforslag og endelig for amtsrådets  

 vurdering af, om der er behov for at revidere, eventuelt udarbejde tillæg til  

 regionplanen, fordi forudsætningerne for planen er ændret.
De generelle forudsætninger, der skal angives i redegørelsen, omfatter for  

 det første en beskrivelse af de eksisterende forhold i regionen, herunder i  

 henseende til natur, landskab, befolkning, erhverv, beskæftigelse og trafik-  

 og forsyningsanlæg.
Andre forudsætninger kan bestå i beregninger og prognoser  

 og i særlige landsplanmæssigt motiverede forudsætninger.
 Redegørelsen skal tillige indeholde oplysninger om den  

 målsætningsdiskussion, der har været ført i forbindelse med  

 planlægningsarbejdet, og en begrundelse for valget mellem de forskellige  

 alternativer.
 I planlovens § 6 a, stk. 3, er der fastsat særlige krav til redegørelsen  

 for så vidt angår arealer i kystnærhedszonen, jf. vejledningen om planlægning  

 i kystområder.
 Såfremt regionplanen indeholder retningslinier for større enkeltanlæg, der  

 må antages at påvirke miljøet i væsentlig grad, følger det af lovens § 6,  

 stk. 8, at der stilles særlige krav til indholdet af redegørelsen, jf.  

 nedenfor afsnit D om VVM proceduren.
D.
VVM-proceduren Siden 1989 har det været en del af regionplanlægningen at udføre en  

 vurdering af virkningerne på miljøet (VVM) af større enkeltanlæg, der må  

 antages at påvirke miljøet i væsentlig grad, jf. nu planlovens § 6, stk. 3,  

 nr. 4, og stk. 7 samt § 7, stk. 3, og § 8.
 Denne del af regionplanlægningen kan dog kun gennemføres, når det  

 pågældende anlæg eller projekt er konkretiseret så meget, at de foreskrevne  

 krav, kan opfyldes, jf. kap. 2 i Miljø- og Energiministeriets bekendtgørelse  

 nr. 847 af 30. september 1994 om supplerende regler i medfør af lov om  

 planlægning (samlebekendtgørelse). Disse anlæg eller projekter vil derfor  

 normalt blive vurderet i tillæg til regionplanen.
VVM-direktivet er den korte betegnelse for det EF-direktiv, der er  

 baggrunden for VVM-bestemmelserne i planloven.
Den officielle titel er:  

 Rådets direktiv af 27. juni 1985 om vurdering af visse offentlige og private  

 projekters indvirkning på miljøet (85/337/EØF). Reglerne i direktivet skulle  

 implementeres (omsættes til nationale regler) senest den 3. juli 1988.
Bestemmelserne om VVM i planloven og samlebekendtgørelsen er nærmere  

 omtalt i det følgende.
For så vidt angår større husdyrbrug henvises til  

 ministeriets vejledning om tilvejebringelse af regionplantillæg med VVM for  

 svine- og fjerkræfarme.
1. De danske VVM-regler Efter planlovens § 6, stk. 3, nr. 4 skal der fastlægges  

 regionplanretningslinier for beliggenheden og udformningen af større  

 enkeltanlæg, der må antages at kunne påvirke miljøet i væsentlig grad, og  

 efter lovens § 6, stk. 8, skal sådanne retningslinier ledsages af en  

 redegørelse, der indeholder en vurdering af de miljømæssige konsekvenser.
 Efter lovens § 8 kan miljø- og energiministeren fastsætte nærmere regler  

 om, hvilke anlæg der er omfattet af lovens § 6, stk. 3, samt, hvilke  

 mindsteoplysninger der er nødvendige, for at en miljømæssig vurdering kan  

 foretages.
 Sådanne bestemmelser er fastsat i kap. 2 i Miljø- og Energiministeriets  

 bekendtgørelse nr. 847 af 30. september 1994 om supplerende regler i medfør  

 lov om planlægning (samlebekendtgørelse). I forhold til den tidligere  

 bekendtgørelse nr. 903 af 17. december 1991 er listen over anlæg, der er  

 omfattet af VVM-bestemmelserne (bilag 1) udvidet fra 14 til 34 anlægstyper.  

 Endvidere er tilføjet en yderligere liste over anlæg (bilag 2) - hovedsagelig  

 industrianlæg - der under visse nærmere angivne betingelser også er omfattet  

 af VVM-reglerne, jf. nedenstående afsnit.
Det tidligere bilag 2 er nu bilag 3. Indholdet er i det væsentlige det  

 samme, men der er dog fastsat visse ændrede krav til behandlingen af  

 alternativer samt foretaget visse justeringer for så vidt angår kravet til  

 oplysningerne og vurderingerne.
Desuden er det stillet som et krav, at de  

 socioøkonomiske konsekvenser af miljøpåvirkningerne skal beskrives.
Det vil  

 sige, at de erhvervsmæssige og social-økonomiske konsekvenser, der vurderes  

 at kunne opstå som følge af projektets miljøkonsekvenser, skal fremgå af  

 redegørelsen.
Planloven omfatter kun anlæg på land, men anlæg på søterritoriet er også  

 omfattet af VVM-direktivet.
Det gælder anlæg, der kræver tilladelse fra  

 Trafikministeriet, og disse anlæg er omfattet af Trafikministeriets  

 bekendtgørelse nr. 371 af 1. juli 1988 om miljømæssig vurdering af anlæg på  

 søterritoriet.
Tilsvarende er råstofindvinding på havet og anlæg på havet,  

 der er omfattet af undergrundsloven, for så vidt angår VVM reguleret efter  

 bestemmelser i henholdsvis råstofloven (lovbekendtgørelse nr. 165 af 10.  

 marts 1992 som ændret ved lov nr. 212 af 29. marts 1995) og undergrundsloven  

 (lovbekendtgørelse nr. 552 af 29. juni 1995).
2. Undtagelser fra VVM-reglerne Bekendtgørelsens kap. 2 indeholder bestemmelser om, hvornår et anlæg, der  

 ellers ville være omfattet af VVM-reglerne, er undtaget.
Undtaget er således anlæg, der tager sigte på det nationale forsvar.
Det  

 er i givet fald forsvaret, der afgør, om et forsvarsanlæg er omfattet af  

 denne undtagelse.
Undtaget er endvidere anlæg, der vedtages i enkeltheder ved særlig lov,  

 dvs. en anlægslov, som detaljeret beskriver anlægget.  

 Miljøkonsekvensvurderingen bliver i disse tilfælde en del af lovforslagets  

 behandling.
Det er i givet fald vedkommende ministerium, der må tage stilling  

 til, om et anlæg er omfattet af denne undtagelse.
Desuden er anlæg opført på bilag 2, som kan opfylde de i henhold til lov  

 om miljøbeskyttelse fastsatte generelle bestemmelser om lokalisering og  

 forureningsbegrænsende foranstaltninger, også kaldet  

 »branchebekendtgørelser« undtaget fra reglerne om  

 miljøkonsekvensvurderinger.
Miljøministeriets bekendtgørelse nr. 793 af 13.  

 december 1989 om miljøkrav i forbindelse med etablering og drift af  

 autoværksteder m.v. er en sådan branchebekendtgørelse.
 Der gælder også en undtagelse for midlertidige forsøgsprojekter, som ikke  

 anvendes mere end et år, jf. § 4, stk. 2.
3. Kun anlæg og projekter er omfattet I planloven og samlebekendtgørelsen anvendes betegnelsen »anlæg«  

 om de foranstaltninger, der er omfattet af reglerne.
Det skal angive, at  

 reglerne kun omfatter anlægsarbejder og konkrete projekter hertil, i  

 modsætning til planer om anlæg.
Der er således intet til hinder for, at der -  

 uden VVM-redegørelse - tilvejebringes generelle bestemmelser i lokal-,  

 kommune- eller regionplaner, som indeholder rammer/retningslinier for anlæg,  

 som kan være VVM-pligtige.
Men en lokalplan, der opfylder lokalplanpligten i  

 anledning af et konkret projekt, der er VVM-pligtigt, kræver, at der forud  

 eller samtidig tilvejebringes et regionplantillæg med tilhørende  

 VVM-redegørelse.
Hvis lokalplanpligten er opfyldt, fordi der allerede er  

 tilvejebragt en lokalplan med nærmere regler, som omfatter anlægget, vil det  

 umiddelbart kunne gennemføres i henhold til lokalplanen.
 Anlæg eller projekter, der er omfattet af VVM-reglerne, vil i mange  

 tilfælde skulle have godkendelse eller tilladelse i henhold til  

 miljøbeskyttelsesloven, vandforsyningsloven, vandløbsloven, okkerloven,  

 naturbeskyttelsesloven eller råstofloven, jf. bestemmelserne i  

 bekendtgørelserne nr. 848 og 849 af 30. september 1994 om ændring af  

 bekendtgørelse om godkendelse af listevirksomhed og om tilladelse m.v. til de  

 anlæg, der er omfattet af miljøvurderinger i henhold til lov om planlægning  

 (VVM). I mange tilfælde kræves (tillige) landzonetilladelse i henhold til  

 planlovens § 35, stk. 1, eller tilvejebringelse af lokalplan i henhold til  

 lovens § 13, stk. 2.
Nogle anlæg kræver dog ikke sådanne tilladelser eller godkendelser, men  

 kan alligevel være omfattet af VVM-reglerne.
Det gælder f.eks. for veje,  

 jernbaner, sporveje og visse rørledninger.
Når det er en offentlig myndighed,  

 der udfører anlægget, må denne myndighed påse, at arbejdet ikke påbegyndes,  

 før der foreligger et endeligt vedtaget regionplantillæg med tilhørende  

 VVM-redegørelse.
Anlæg inden for de nævnte kategorier vil dog ofte være  

 omfattet af undtagelsesbestemmelsen i samlebekendtgørelsens § 4, fordi de  

 gennemføres på grundlag af en detaljeret anlægslov.
4. Afgrænsning af anlæg og projekter Anlæg anført i bilag 1 til samlebekendtgørelsen er omfattet af  

 VVM-reglerne, når der er tale om nyanlæg eller væsentlige ændringer af  

 bestående anlæg, der kan sidestilles med nyanlæg.
 Anlæg angivet på bekendtgørelsens bilag 2 er under nærmere angivne forhold  

 ved nyanlæg omfattet af kravet om VVM, jf. bekendtgørelsens § 3 stk. 2 .
Vurderingen af, om et anlæg eller et projekt er omfattet af VVM-reglerne,  

 kaldes i faglitteraturen screening.
Screeningbegrebet anvendes dog  

 fortrinsvis i forbindelse med vurderinger, hvortil der er knyttet særlige  

 kriterier.
Den vurdering, der fo-retages i forbindelse med  

 samlebekendtgørelsens bilag 2 projekter er en typisk screening.
 Afgørelsen af, om et anlæg er omfattet af bestemmelserne - dvs. resultatet  

 af screeningen - er et retligt spørgsmål, som efter § 58, stk. 1, nr. 3, i  

 planloven kan påklages til Naturklagenævnet.
Vurderingen af, om et anlæg er VVM-pligtigt bør finde sted på det  

 tidspunkt, hvor en bygherre første gang henvender sig til kommunen eller  

 amtskommunen med henblik på at opnå tilladelse til at opføre et anlæg, der er  

 angivet på bilag 1 eller 2 til bekendtgørelsen.
Kommunen/amtskommunen bør på  

 dette tidspunkt sammen med bygherren vurdere, om anlægget må forventes at  

 være omfattet af planlovens bestemmelser om VVM.
I givet fald bør bygherren  

 opfordres til at kontakte amtskommunen, hvis dette ikke allerede er sket.
Hvis en bygherres henvendelse om et kommende projekt inspirerer til  

 planændringer, må der tages stilling til, om ændringen kan gennemføres uden  

 VVM-vurdering eller om der i så fald vil være tale om en omgåelse af  

 VVM-reglerne, fordi der reelt er tale om et konkret projekt.
Det skyldes, at  

 regionplanen eller en lokalplan for visse anlæg helt eller delvis udgør  

 grundlaget for vurderingen af, om disse anlæg er omfattet af  

 VVM-bestemmelserne.
Det gælder således for de i bilag 1 under nr. 10, 21, 22  

 og 25 angivne anlæg og for alle bilag 2 anlæg, jf. bekendtgørelsens § 3, stk.  

 2, nr. 1. Det indgår også i vurderingen af, om en ændring af et bestående  

 anlæg kan sidestilles med et nyanlæg, om ændringen forudsætter nye  

 lokalplanbestemmelser for anvendelsen af området eller er i strid med  

 regionplanens målsætning for kvaliteten og anvendelsen af et vandområde, jf.  

 nedenfor under pkt. 5.
 Planændringer, der ikke begrundes i et konkret projekt, kan gennemføres,  

 selvom den ændrede plan på et senere tidspunkt muliggør anlæg, der ville  

 blive omfattet af VVM-reglerne, hvis planen ikke var blevet ændret.
Er der tale om et lokalplanforslag om et konkret VVM-pligtigt anlæg, må  

 lokalplanen ikke vedtages endeligt, uden at der tilvejebringes et  

 regionplantillæg med tilhørende VVM-redegørelse.
Amtet må i givet fald være  

 forpligtet til at nedlægge veto mod forslaget, jf. planlovens § 29, stk. 2.
 Resulterer screeningen i, at et anlæg er omfattet af bestemmelserne om  

 VVM, kan det anbefales, at arbejdet med miljøkonsekvensvurderingen  

 iværksættes på det tidligst mulige tidspunkt i projektforløbet for, at man  

 kan inddrage mulige resultater af miljøkonsevurderingen i projekteringen.
 Hvis anlægget forudsætter tilvejebringelse af en lokalplan, kan proceduren  

 og sagsbehandlingen fremmes ved samtidig offentliggørelse af forslaget til  

 regionplantillæg og forslaget til lokalplan.
 Opmærksomheden henledes på Miljø- og Energiministeriets bekendtgørelse nr.  

 848 om ændring af bekendtgørelse om god-kendelse af listevirksomhed af 30.  

 september 1994 og bekendtgørelse nr. 849 om tilladelse m.v. til de anlæg, der  

 er omfattet af miljøvurderinger i henhold til lov om planlægning (VVM) af 30.  

 september 1994, hvorefter der kun kan gives dispensationer, tilladelser eller  

 godkendelser i henhold til lov om vandforsyning, naturbeskyttelse, råstoffer,  

 vandløb, okker og miljøbeskyttelse på grundlag af endeligt vedtagne  

 regionplanretningslinier udarbejdet i overensstemmelse med planlovens  

 VVM-bestemmelser.
For så vidt angår godkendelse af listevirksomhed i henhold til lov om  

 miljøbeskyttelse er det endvidere fastsat i bekendtgørelse nr. 848 om ændring  

 af bekendtgørelse om godkendelse af listevirksomhed af 30. september 1994, at  

 der samtidig med offentliggørelsen af regionplanforslaget - typisk et  

 regionplantillæg - også skal fremlægges forslag til afgørelse i henhold til  

 miljøbeskyttelsesloven for det anlæg, der foreslås regionplanretningslinier  

 for.
Dette krav om samtidighed skal sikre en hensigtsmæssig sagsbehandling  

 for såvel myndigheder som bygherre, idet det herved sikres, at de relevante  

 oplysninger indgår i såvel miljøvurderingerne i henhold til planloven som  

 miljøgodkendelsen i henhold til miljøbeskyttelsesloven.
5. Anlæg, der altid er omfattet af VVM-reglerne bilag  

 1 Anlæg opført på bilag 1 til samlebekendtgørelsen er altid omfattet af  

 VVM-reglerne ved nyanlæg og ved væsentlige ændringer, der kan sidestilles med  

 nyanlæg.
Ved nyanlæg forstås enhver nyetablering af den pågældende anlægstype på  

 arealer eller i bygninger, hvor denne ikke tidligere har været placeret.
Er  

 det et eksisterende anlæg eller en eksisterende produktion som flyttes til en  

 ny placering i nærheden af den tidligere, kan det bero på en konkret vurdering, om der  

 er tale om et »nyanlæg«.
 Ved nyanlæg forstås også udvidelse af et eksisterende anlæg, som ikke  

 tidligere har været VVM-pligtigt, således at anlægget efter udvidelsen er  

 omfattet af kriterierne for VVM-pligt.
 Det vil sige, at en udvidelse af f.eks. antallet af svin på en  

 landbrugsejendom, således at man fra mindre end 250 dyreenheder kommer over  

 250 dyreenheder, jf. bilag 1, nr. 23, er et nyanlæg, som skal behandles efter  

 VVM-reglerne.
Også ændringer af et eksisterende anlæg kan betyde, at et anlæg, som ikke  

 tidligere har været omfattet af VVM-bestemmelserne, nu bliver omfattet.
Dette  

 vil være tilfældet, hvis ændringer i bygningsanlæg eller produktion betyder,  

 at anlægget bliver omfattet af bekendtgørelsens bilag 1 .
Specielt vil ændringer i forbindelse med anmeldelsespligtige  

 risikobetonede aktiviteter ofte medføre krav om (fornyet)  

 miljøkonsekvensvurdering - VVM.
Det vil være tilfældet, når der på grund af  

 en væsentlig øget risiko kræves fornyet anmeldelse i henhold til  

 risikobekendtgørelsens § 5 - Miljøministeriets be-kendtgørelse nr. 520 af 5.  

 juli 1990 om vurdering af sikkerheden i forbindelse med risikobetonede  

 aktiviteter, der kan medføre større uheld.
 Væsentlige ændringer af bestående anlæg, der kan sidestilles med nyanlæg.
 Ved bestående anlæg forstås anlæg, der tidligere har været un-dergivet en  

 VVM-vurdering, eller som var lovligt etableret ved samlebekendtgørelsens  

 ikrafttræden den 15. oktober 1994.
Det er en forudsætning for, at ændringer på et bestående anlæg kan  

 sidestilles med nyanlæg, at det omgivende miljø kan blive påvirket væsentligt  

 som følge af ændringerne.
Virkningerne på omgivelserne kan bestå i, at disse  

 bliver udsat for forurening (støj, luftforurening eller forurening af  

 grundvand og vandløb). Virkningerne kan også være fysiske, visuelle indgreb i  

 omgivelserne som følge af placeringen eller udformningen af et større anlæg  

 (som f.eks. markante industrianlæg, veje og luftledninger). Endelig kan  

 virkningerne være indgreb i særlige natur- og kulturværdier (som f.eks.  

 etablering af anlæg i særlige naturområder eller ved kulturminder).
Ændringer på bestående anlæg vil som regel kunne sidestilles med nyanlæg,  

 hvis 1. ændringen forudsætter, at der tilvejebringes  

 lokalplanbestemmelser for anvendelsen af området, eller 2. ændringen medfører væsentlig større påvirkninger af  

 omgivelserne for så vidt angår støj og luftforurening end allerede tilladt,  

 eller 3. ændringen vil være til hinder for, at den i  

 regionplanen fastlagte målsætning for kvaliteten og anvendelsen af det  

 pågældende vandområde vil kunne opfyldes, eller 4. ændringen er anmeldelsespligtig efter § 5 i  

 Miljøministeriets bekendtgørelse nr. 520 om vurdering af sikkerheden i  

 forbindelse med risikobetonede aktiviteter, der kan medføre et større uheld  

 af 5. juli 1990 og vil medføre en væsentlig øget risiko for et større uheld  

 med alvorlige følger for personer udenfor virksomheden eller for miljøet,  

 eller 5. ændringen vil udgøre en væsentlig øget risiko for  

 grundvandsforurening.
 Kommentarer til enkelte af anlægstyperne i bilag 1.
Samlebekendtgørelsen med bilag er optaget som bilag til vejledningen.
I  

 det følgende kommenteres nogle af anlægstyperne.
Punktet omfatter blandt andet de anlæg, der er omfattet af VVM-direktivets  

 bilag I, nr. 8, men som falder uden for Trafikministeriets bekendtgørelse om  

 anlæg på søterritoriet.
Punktet indeholder dog en række anlæg, som ikke  

 umiddelbart falder ind under direktivets punkt 8.
 Den angivne skibsvægt er taget direkte fra direktivets tekst.
Ved større landanlæg forstås anlæg, som på grund af størrelse, placering  

 eller funktion må antages at virke dominerende i det pågældende havnemiljø.  

 Som eksempler på sådanne anlæg kan nævnes færgeterminaler med rutetrafik,  

 store arbejdspladser, så som skibsværfter, store monteringsanlæg og lign.
Som  

 eksempler på anlæg, der har været undergivet VVM kan nævnes byggepladserne  

 for elementerne til den kommende Øresundsbro, udvidelsen af  

 B&W-skibsværft og Helsingør færgeterminal.
 Punktet er taget direkte fra VVM-direktivets bilag I, nr. 9.
Begrebet »giftigt og farligt affald« er ikke nærmere angivet i  

 direktivet.
Da direktivet ikke har nogen reference til EF-direktiv 91/689/EØF  

 om farligt affald, der har afløst EF-direktiv 78/319/EØF om giftigt og  

 farligt affald kan dette ikke formelt lægges til grund for en vurdering af om  

 en given affaldstype falder indenfor begrebet.
Tilsvarende gælder for  

 Miljøstyrelsens bekendtgørelse nr. 804 af 15. december 1989 om olie og  

 kemikalieaffald.
Såvel direktivet som bekendtgørelsen må dog tages som udgangspunkt i  

 vurderingen af, om en affaldstype må betragtes som giftig og farlig.
Begrebet  

 kan således godt være mere omfattende end det fremgår af nævnte regler.
Naturklagenævnet har således i en afgørelse om deponering af havneslam øst  

 for Lynetten i Københavns Kommune på trods af Miljøstyrelsens udtalelse om,  

 at der ikke var tale om giftigt og farligt affald i henhold til  

 bekendtgørelsen af 17. december 1991 (den gamle samlebekendtgørelse),  

 besluttet, at havneslammet bl.a. på grund af indholdet af tungmetaller måtte  

 betegnes som giftigt og farligt i relation til VVM-bestemmelserne, jf.
NKO  

 nr. 71.1995.
 Oplag, dvs. opbevaring indtil deponering eller anden anvendelse er ikke  

 omfattet af samlebekendtgørelsens bilag I men af bekendtgørelsens bilag 2,  

 nr. 4 c, 8 b og 8 d, hvilket indebærer, at oplag kun under visse  

 omstændigheder omfattes af VVM-bestemmelserne.
Punktet refererer til VVM-direktivets bilag II, nr. 10 d.
Kriterierne  

 sikrer, at meget benyttede veje samt veje, der må forventes at ville belaste  

 miljøet - naturen, landskabet, bevaringsværdier og lign. omfattes af  

 VVM-bestemmelserne.
 Ved overordnede veje er der især tænkt på hovedlandeveje og amtskommunale  

 veje, men undertiden også kommunale veje, som indgår i eller skal indgå i det  

 overordnede vejnet.
 Betegnelsen naturområder har forskellig benævnelse i de enkelte amter.
 Pr. 30. september 1994 var benævnelserne som følger:
 Naturområderne gengives ofte med mørkegrøn signatur på regionplankortene.
 Punktet svarer til VVM-direktivets bilag II, nr. 10 d.
Ved væsentlige støjgener forstås støjbelastninger over de vejledende  

 grænseværdier - jf.
Miljøstyrelsens vejledning nr. 5, 1994 Flyvepladser.
 Kriterierne er fastsat således, at væsentlige ændringer i bestående  

 flyvepladsers støjforhold, samt etablering af nye flyvepladser, hvor de  

 vejledende støjgrænser ikke kan overholdes i relation til boliger og anden  

 støjfølsom anvendelse omfattes af VVM-reglerne.
Punktet svarer til VVM-direktivet bilag II, nr. 10 h.
Punktet omfatter  

 rørledninger, der løber udenfor den pågældende virksomheds område med henblik  

 på at transportere de pågældende væsker over større afstande eller til anden  

 virksomhed eller forbruger.
Flaskegas er bl.a. en væske, der er omfattet af  

 bestemmelsen.
 Det vil ofte være nødvendigt at få foretaget en risikovurdering og  

 fastlægge sikkerhedszoner omkring linieføringen.
 For så vidt angår udlæg af sikkerhedszoner se afsnittet under  

 anmeldelsespligtige risikoanlæg - under nr. 17.
 Punktet svarer til VVM-direktivet bilag II, nr. 10 h.
 Ved transmissionsledninger forstås rørledninger, som anvendes ved et  

 drifttryk, som medfører en ringspænding på 20% af SMYS eller mere, jf.  

 Arbejdsminsteriets bekendtgørelse nr. 414 af 8. juli 1988 og Arbejdstilsynets  

 tillægsbestemmelser af 19. august 1985 til ASME-Guide for Gas Transmission  

 and Distribution Piping Systems, udgave 5, 1983, som revideret februar 1985.
Det overordnede hovedtransmissionsnet er omfattet af VVM-bestemmelserne.  

 Tilsvarende gælder for visse dele af det regionale gasnet, når dette forsyner  

 forbrugere, der har behov for et højt gastryk.
Dette kan f.eks. gælde  

 decentrale kraftvarmeværker.
Det er væsentligt i forbindelse med disse transmissionsledninger at få  

 fastlagt sikkerhedszoner omkring linieføringen, jf.
Arbejdsministeriets  

 bekendtgørelse nr. 414 af 8. juli 1988 om naturgasanlæg efter lov om  

 arbejdsmiljø samt Arbejdstilsynets vejledning om sikkerhedsbestemmelser for  

 naturgasanlæg.
Denne vejledning indeholder bl.a. en række bestemmelser om  

 afstande mellem naturgasanlæg og bygninger beregnet til ophold for mennesker.  

 Disse afstandsbestemmelser blev udarbejdet i forbindelse med planlægningen og  

 etableringen af naturgastransmissionssystemet i et samarbejde mellem alle  

 berørte myndigheder i Naturgaskoordinationsudvalget under Energistyrelsen,  

 herunder Miljøstyrelsen, Statens Brandinspektion og Arbejdstilsynet.
 Grundlaget for fastlæggelsen af sikkerhedszoner ved tilvejebringelsen af  

 landsplandirektivet for naturgaslageret i Stenlille var den af Dansk Naturgas  

 udarbejdede tekniske VVM-redegørelse, udtalelser fra Arbejdstilsynet og  

 Energistyrelsen herom, samt Miljøministeriets vurdering af anlæggets  

 virkninger på miljøet.
 For så vidt angår udlæg af sikkerhedszoner henvises til afsnittet om  

 anmeldelsespligtige risikoanlæg - under nr. 17.
 Punktet rummer blandt andet VVM-direktivets bilag I, nr. 6, og en del af  

 bilag II, nr. 3 c, 3 d, 3 e og 6.
 De anmeldelsespligtige risikoanlæg blev optaget som følge af de  

 anbefalinger, som det af Miljøministeren nedsatte risikoudvalg afgav i 1988  

 med rapporten - »Risiko og risikokommunikation«.
 De anmeldelsespligtige risikoanlæg er i øvrigt omfattet af EF's  

 »Seveso-direktiv« ( direktiv af 24. juni 1992 om risikoen for  

 større uheld i forbindelse med en række industrielle aktiviteter (82/501/EØF)  

 og direktiv af 19. marts 1987 og 24. november 1988 om ændring af direktivet  

 ), der i øvrigt for tiden er under revision.
 Sigtet er bl.a. at få gennemført en risikovurdering med henblik på at opnå  

 en hensigtmæssig placering bl.a. ved at udlægge sikkerhedszoner om anlægget,  

 således at fremtidige aktiviteter ikke kommer i konflikt med den pågældende  

 aktivitet.
 Sikkerhedszoner kan ikke altid udlægges erstatningsfrit, og det kan  

 undertiden være nødvendigt, at virksomheden erhverver de pågældende arealer,  

 der er omfattet af sikkerhedszoner, for at kunne tilvejebringe de nødvendige  

 forudsætninger for at sikre en såvel umiddelbar som fremtidig hensigtmæssig  

 arealanvendelse.
Sikkerhedszoner tilvejebringes ofte i to niveauer.
Den mest risikofyldte  

 zone, hvor en evakuering ved det værst tænkelige uheld ikke vil være mulig,  

 og hvor permanent ophold for uvedkommende derfor bør undgås, og en mindre  

 risikofyldt zone, hvor evakuering af normalt mobile vil kunne finde sted, og  

 hvor kun svært evakuerbare institutioner bør undgås.
Til denne kategori hører  

 plejehjem, hospitaler, børneinstitutioner og lign.
Ved ændringer af eksisterende anlæg er det ikke altid muligt at udlægge  

 sikkerhedszoner uden væsentlige arealerhvervelser eller erstatninger.
I så  

 fald bør ændringerne så vidt muligt kun gennemføres, hvis de samlede  

 risikoforhold mindskes eller ændringen ikke medfører behov for at udvide  

 sikkerhedszonen i relation til de bestående forhold.
I sådanne tilfælde kan  

 amtsrådet vælge ikke at udlægge sikkerhedszoner om anlægget.
 Som eksempel på udlæg af sikkerhedszoner som konsekvens af en  

 VVM-vurdering kan der henvises til Miljøministeriets cirkulære af 25. februar  

 1991 om naturgaslager ved Stenlille.
 Punktet svarer til VVM-direktivet, bilag II, nr. 1 d.
 Kriterierne er sat således, at dispensationer til skovrejsning inden for  

 regionplanens uønskede områder i henhold til Landbrugsministeriets  

 bekendtgørelse nr. 567 af 24. juli 1991 ikke kan have et sådant omfang, at  

 der reelt rejses egentlig skov i områderne, uden at dette omfattes af  

 VVM-reglerne.
 Dette er ikke til hinder for, at et amt ved et regionplantillæg eller en  

 revision af regionplanen kan ændre på afgrænsningen af  

 skovrejsningsområderne. Ændringer, der er affødt af et konkret projekt, vil  

 imidlertid kun kunne ske ved overholdelse af VVM-reglerne.
 Miljø- og Energiministeriet har udarbejdet en særlig vejledning om  

 tilvejebringelse af regionplantillæg med VVM for svine- og fjerkræfarme  

 (1996).
 Punktet svarer til VVM-direktivet, bilag II, nr. 2 a, 2 c, 2 e, 2 h, 2 i,  

 2 j og dele af 2 k.
Bestemmelsen indebærer, at indvinding af »sjældne« råstoffer i  

 store mængder eller over en længere periode - mere end 10 år - omfattes af  

 VVM-bestemmelserne.
Tilsvarende omfattes store indvindinger eller  

 indvindinger over 10 år af almindeligt forekommende sand, grus og sten også  

 af VVM-bestemmelserne, hvis indvindingen skal finde sted udenfor de  

 regionplanlagte graveområder.
 Bestemmelsen er ikke til hinder for, at amtet ved et regionplantillæg  

 eller en revision af regionplanen kan ændre udlægget af graveområder.  

 Ændringer der er affødt af en ansøgning om råstofindvinding, vil imidlertid  

 kun kunne ske ved overholdelse af VVM-reglerne.
 Punktet svarer til VVM-direktivet, bilag II, nr. 10 f.
Kriteriet er fastsat således, at kun dæmninger, der medfører en forøgelse  

 af vandarealet med 300 ha eller mere er omfattet af VVM-bestemmelserne.
Dette  

 kan være tilfældet i forbindelse med naturgenopretningsprojekter, hvor kun en  

 del af et lavbundsareal ønskes oversvømmet.
I sådanne tilfælde udgør  

 dæmningsanlægget et ikke uvæsentligt indgreb i landskabet og  

 naturforvaltningen.
 Punktet svarer til VVM-direktivet, bilag II, nr. 10 a og10 b.
Der henvises til NKO nr. 88, 1996 Punktet svarer til VVM-direktivet, bilag II, nr. 11 a.
 Punktet var oprindelig medtaget i VVM-reglerne i 1989, men blev udtaget i  

 forbindelse med kystcikulæret i 1991, idet det havde vist sig at medføre en  

 række VVM-tillæg, der ikke forekom at have tilstrækkelige miljømæssige  

 konsekvenser til at kunne retfærdiggøre brugen af VVM-redskabet.
Det er i forbindelse med implementeringen af VVM-direktivets bilag II  

 vurderet, at planlovens bestemmelser medfører en sådan sikring af  

 kystområderne, at der kun er behov for, at de meget store anlæg omfattes af  

 VVM-reglerne.
De fastsatte kriterier svarer til, at kun de største  

 »vandlande« vil være omfattet af VVM-bestemmelserne.
6. Anlæg der kan være omfattet af VVM-reglerne - bilag  

 2 Anlæg og projekter, der er opført på bilag 2 til samlebekendtgørelsen er  

 kun omfattet ved nyanlæg.
 Ændringer af eksisterende anlæg, der er opført på bilag 2, er derimod ikke  

 omfattet af VVM-reglerne.
Hvad forstås ved nyanlæg? Ved nyanlæg forstås enhver nyetablering af den pågældende anlægstype på  

 arealer eller i bygninger, hvor denne ikke tidligere har været placeret.
Er  

 det et eksisterende anlæg eller en eksisterende produktion som flyttes til en  

 ny placering i nærheden af den tidligere, kan det bero på en konkret  

 vurdering, om der er tale om et »nyanlæg«.
Hvornår er nyanlæg omfattet? I henhold til bekendtgørelsens § 3, stk. 2 er anlæg, der er angivet på  

 bilag 2, ved nyanlæg omfattet af bestemmelserne om vurdering af virkninger på  

 miljøet (VVM), når anlægget ad 1 Anlægget vil være omfattet af kravet om VVM, hvis den ønskede placering  

 efter bestemmelsen i planlovens § 13, stk. 2, om lokalplanpligt ved større  

 udstykninger eller større bygge- eller anlægsarbejder forudsætter  

 tilvejebringelse af en lokalplan og anlægget ønskes placeret i et område uden  

 lokalplan eller i et lokalplanområde, hvor lokalplanen ikke indeholder  

 nærmere regler om anlægget, jf. planlovens § 13, stk. 5. Anlægget er derimod  

 ikke omfattet af kravet om VVM, hvis der alene er lokalplanpligt efter  

 bestemmelsen i planlovens § 19, stk. 2, fordi det ikke er i overensstemmelse  

 med andre bestemmelser i en lokalplan.
Et anlæg bliver heller ikke omfattet  

 af kravet om VVM, fordi kommunalbestyrelsen beslutter at tilvejebringe en  

 lokalplan, uden at den er forpligtet til det.
ad 2 Anlægget vil være omfattet af kravet om VVM, hvis det med den ønskede  

 placering ikke vil kunne overholde de vejledende grænseværdier for ekstern  

 støj fra virksomheder - jf.
Miljøstyrelsens vejledning nr. 5/1984. For  

 motorsportsbaner henvises til Miljøstyrelsens vejledning om støj fra  

 motorsportsbaner - vejledning nr. 7/1984.
ad 3 Anlægget vil være omfattet af kravet om VVM, hvis det vil medføre en  

 luftformig emission af stoffer, der er særligt farlige for sundheden eller  

 særligt skadelige for miljøet i et omfang, som overskrider de vejledende  

 massestrømsgrænser og emissionsgrænser, jf.
Miljøstyrelsens vejledning om  

 begrænsning af luftforurening fra virksomheder (hovedgruppe 1) - vejledning  

 nr. 6/1990.
ad 4 Anlægget vil være omfattet af kravet om VVM, hvis det ikke vil kunne  

 aflede alt spildevandet til et godkendt rensningsanlæg eller ikke vil kunne  

 udlede spildevandet direkte til et vandområde uden at dette er en hindring  

 for opfyldelsen af den i en endeligt vedtaget regionplan fastlagte målsætning  

 for vandkvaliteten og anvendelsen af det pågældende vandområde.
ad 5 Anlægget vil være omfattet af bestemmelserne om VVM, hvis det indebærer  

 processer eller forudsætter oplag, der ved uheld eller lignende kan være til  

 fare for grundvandet.
Det vil især have betydning i områder, hvor  

 grundvandsressourcen i henhold til en endeligt vedtaget regionplan tillægges  

 stor samfundsmæssig betydning.
Det vil derimod ingen betydning have i  

 områder, hvor grundvandsressourcen er uden samfundsmæssig betydning i henhold  

 til retningslinierne for anvendelsen og beskyttelsen af vandressourcerne i en  

 endeligt vedtaget regionplan.
 Der gælder særligt strenge regler i Vadehavsregionen eller områder udlagt  

 i henhold til EF's fuglebeskyttelsesdirektiv (Direktiv 79/409/EØF af 2. april  

 1979) og Habitatdirektivet (43/92/ EØF af 21. maj 1992) - jf.  

 Miljøministeriets bekendtgørelse nr. 408 af 25. maj 1994. I disse områder  

 forudsætter nyanlæg i alle tilfælde en VVM-vurdering, og også ændringer af  

 eksisterende bilag 2 anlæg kan være omfattet, hvis anlægget/ændringerne kan  

 indebære forringelser eller medføre forstyrrelser, som har betydelige  

 konsekvenser for de arter, for hvilke områderne er udpeget.
 Vadehavsområdet er afgrænset inden for rammerne af Det trilaterale  

 Vadehavssamarbejde mellem Danmark, Tyskland og Holland efter en beslutning på  

 regeringskonferencen i Leeuwarden i 1994. Den danske del af Vadehavsområdet  

 omfatter de områder, der er afgrænset ved bekendtgørelse nr. 619 af 26. juni  

 1992 om fredning og vildtreservat i Vadehavet og de  

 EF-fuglebeskyttelsesområder og Ramsarområder, der er afgrænset i  

 bekendtgørelse nr. 408 af 25. maj 1994 om afgrænsning og administration af  

 EF-fuglebeskyttelsesområder og Ramsarområder.
 Bilag 2 - procedurer m.m.
Kriterierne, der er nævnt ovenfor, skal sikre at VVM-direktivets brede  

 miljøhensyn er varetaget, dvs. at væsentlige miljøpåvirkninger skal  

 forhindres, og landskabelige, kulturhistoriske, arkæologiske og biologiske  

 interesser skal varetages.
Kriterierne er dog samtidig valgt således, at de  

 burde kunne opfyldes af alle nyanlæg, der er opført på bilag 2 til  

 samlebekendtgørelsen.
Det bør derfor normalt være undtagelsen, at anlæg  

 opført på bilag 2 omfattes af VVM-reglerne.
 Det er ikke hensigten, at der skal foretages en egentlig foreløbig  

 miljøkonsekvensvurdering alene med det sigte at afklare forholdet til  

 VVM-reglerne, idet bygherrens viden om eget projekt bør være tilstrækkeligt  

 til at danne grundlag for denne vurdering - screening.
Skulle det senere - i forbindelse med miljøgodkendelsesarbejdet - vise  

 sig, at forudsætningerne for, at projektet ikke er omfattet af  

 VVM-bestemmelserne, ikke holder, indebærer det, at VVM-proceduren må  

 igangsættes på dette tidspunkt i godkendelsesprocessen.
De oplysninger, der  

 allerede er afgivet i forbindelse med miljøgodkendelsesarbejdet vil skulle  

 indgå i VVM-proceduren, så forsinkelsen vil ikke i væsentlig grad påvirke  

 myndighedernes arbejde, men den vil være til ulempe for bygherren.
 Bygherren har således en klar interesse i at kende sit projekts  

 miljøkonsekvenser på forhånd og - på grund af proceduren for sagsbehandlingen  

 - at tilstræbe projektet udformet således, at VVM-proceduren undgås.
 Skulle et anlæg opført på bilag 2 derfor blive omfattet af VVM-reglerne,  

 bør en anden lokalisering eller udformning overvejes, idet dette alt andet  

 lige også miljømæssigt vil være bedre end at gennemføre anlægget på baggrund  

 af VVM-proceduren.
Det er i denne forbindelse vigtigt at understrege, at Miljøstyrelsens  

 vejledende grænseværdier kun er vejledende.
Et anlæg, der ikke vil kunne  

 overholde de vejledende grænseværdier, vil alligevel kunne godkendes, hvis  

 det efter afsluttet VVM-vurde-ring fortsat ønskes fremmet.
Bestemmelserne er - som nævnt ovenfor under pkt. 4 - ikke til hinder for,  

 at kommunerne på forhånd kan lokalplanlægge for anlæg omfattet af bilag 2,  

 hvorimod lokalplanforslag, der er begrundet i et konkret projekt, tidligst  

 vil kunne få retsvirkning samtidig med den endelige vedtagelse af de for  

 anlægget eller projektet nødvendige regionplanretningslinier med tilhørende  

 VVM-redegørelse - jf.
NKO nr. 71, juni 1995.
 I disse tilfælde vil det som regel være hensigtmæssigt at udarbejde  

 forslag til regionplantillæg, evt. kommuneplantillæg og lokalplan parallelt  

 og benytte samme offentlighedperiode.
Anlæg, hvor kommunen eller amtet er bygherre, kræver særlig opmærksomhed,  

 idet det i sådanne sager kan være svært at afgøre, hvornår der er et konkret  

 projekt, der omfattes af VVM-bestemmelserne fordi overvejelsen ikke bliver  

 aktualiseret af en henvendelse udefra.
Som regel vil disse projekter blive  

 omfattet af VVM-bestemmelserne, når kommunalbestyrelsen eller amtsrådet  

 ønsker at træffe beslutning om etableringen af anlægget.
Derimod er der ikke  

 tale om et anlæg i relation til VVM-bestemmelserne, hvis kommunalbestyrelsen  

 eller amtsrådet alene ønsker at reservere arealer til en fremtidig  

 disposition.
Sådanne reservationer vil uden VVM-redegørelse kunne optages i  

 de 4 årlige planrevisioner.
 De enkelte anlæg på bilag 2.
 Alle de enkelte anlægstyper på bilag 2 vil ikke blive gennemgået i det  

 følgende, men visse anlæg har en sådan karakter, at der bør knyttes enkelte  

 særlige bemærkninger til dem.
 Dette gælder for følgende anlæg:
4 c.
Anlæg til oplagring af olie samt petrokemiske og kemiske produkter.
 Dette punkt omfatter også kommunale modtagestationer for olier og  

 kemikalier.
8 a.
Rensningsanlæg.
8 b.
Områder til oplagring af slam fra rensningsanlæg.
 Disse anlæg vil ofte være omfattet af VVM-bestemmelserne, da  

 arealudlæggene som regel sker i forbindelse med ønsket om at etablere det  

 pågældende rensningsanlæg.
8 c.
Anlæg til bortskaffelse af industri- og husholdningsaffald.
 Punktet omfatter ikke containerpladser, i det omfang disse anvendes til  

 opsamling af affald, og der derfor ikke er tale om bortskaffelse.  

 Bortskaffelsen sker herefter eksempelvis ved deponering eller forbrænding.
8 f.
Permanente baner til motorvæddeløb samt prøvekørsel af biler eller  

 motorcykler.
Herunder falder også anlæg til træningsformål og uden publikumsfaciliteter  

 - jf.
NKO nr. 71, juni 1995.
7. VVM-redegørelsens indhold - scoping Minimumsindholdet af den redegørelse, der efter lovens § 6, stk. 8, skal  

 ledsage regionplantillægget er fastlagt i bilag 3 til samlebekendtgørelsen.  

 Indholdskravene svarer bortset fra nogle få udvidelser til kravene i  

 VVM-direktivets bilag III.
Hvor VVM-direktivet åbner mulighed for at vurdere, hvilke emner, der skal  

 indgå i VVM-redegørelsen i forbindelse med det enkelte anlæg - scoping - er  

 der ikke i de danske regler åb-net for denne mulighed.
Dette er undladt for  

 at undgå en klagemulighed over mangler i det valgte undersøgelsesindhold.
Til  

 gengæld indebærer de danske regler, at alle de forhold, der er anført i bilag  

 3 til samlebekendtgørelsen skal indgå i VVM-redegørelsen.
Dette gælder også,  

 selvom den pågældende miljøparameter ikke påvirkes eller forekommer  

 irrelevant i forhold til anlægget.
Det bør i sådanne tilfælde anføres, at det  

 pågældende miljø - det kan være f.eks. flora eller fauna - ikke vurderes at  

 blive påvirket væsentligt af anlægget.
Selvom alle de forhold, der er nævnt i bilaget, skal indgå i redegørelsen  

 anbefales det alligevel, at amtet, før det indkalder ideer og forslag, jf.  

 planlovens § 22, klargør, hvilke emner og miljøkonsekvenser der kan tænkes at  

 ville udgøre hovedproblemerne i VVM-redegørelsen.
Amtet kan ved at  

 tilkendegive det-te i indkaldelsen af ideer og forslag (den forudgående  

 offentlighedsfase) sikre sig, at borgerne indledningsvis har haft lejlighed  

 til at forholde sig til de væsentligste dele af undersøgelsesindholdet, og  

 dermed sikre sig mod at væsentlige forhold er overset.
VVM-redegørelsen skal i henhold til bilag 3 til samlebekendtgørelsen  

 indeholde, Anlægget eller projektet, der skal miljøkonsekvensvurderes, omfatter i den  

 forbindelse alle anlæg, herunder også nødvendige afledte anlæg, som derfor  

 skal indgå i beskrivelsen og vurde-ringen af de miljømæssige konsekvenser.  

 Dette kan f.eks være de nødvendige adgangsveje, kølerør,  

 højspændingsledninger og gasledninger til et kraftværk - jf.
NKO nr. 16  

 november 1993.
Amtet er ikke forpligtet til at behandle alternativer, der ligger uden for  

 amtets grænser, uanset om disse måtte blive foreslået af offentligheden eller  

 medlemmer af amtsrådet - jf.
NKO nr. 71, juni 1995.
 Hvis bygherren har undersøgt alternativer uden for amtet, bør dette dog  

 fremgå af redegørelsen, ligesom bygherrens begrundelse for ikke at vælge at  

 realisere alternativet uden for amtet bør fremgå af redegørelsen.
Ved 0-alternativet forstås en beskrivelse af de konsekvenser en undladelse  

 af at gennemføre projektet vil give.
Denne beskrivelse må i mange tilfælde  

 bygge på bygherrens oplysninger om, hvilke konsekvenser en manglende  

 godkendelse af anlægget vil få. 0-alternativet er en god referenceramme til  

 vurdering af anlæggets miljøkonsekvenser.
VVM-redegørelsen skal endvidere indeholde Beskrivelsen af omgivelserne vil oftest kunne baseres på amtets egne  

 oplysninger, som er indhentet i forbindelse med den øvrige regionplanlægning  

 og naturforvaltning.
Undertiden kan det dog være nødvendigt at bede bygherren  

 om yderligere oplysninger eller nærmere undersøgelser af specielle forhold af  

 væsentlig betydning.
Dette kan ske med henvisning til lovens § 7, stk 3.
Det kan i denne forbindelse være en hjælp at udarbejde en checkliste, der  

 sikrer, at alle relevante forhold inddrages i beskrivelsen og vurderingen.
En  

 sådan checkliste kan med fordel indgå direkte i redegørelsen, hvis der til  

 listen er knyttet en tilkendegivelse af, hvilke omgivelser der skønnes  

ikke at ville bli-ve påvirket i væsentlig grad, idet den så kan  

 fritage for at gengive dette i et selvstændigt afsnit.
Redegørelsesteksten  

 kan herefter koncentreres om de omgivelser, der påvirkes i væsentlig grad og  

 konsekvenserne heraf.
Beskrivelsen af anlæggets betydelige virkninger på omgivelserne, herunder  

 navnlig befolkning, fauna, flora, jord, vand, luft klimatiske forhold samt  

 den arkitektoniske og arkæologiske kulturarv kan med fordel referere til de  

 mål for områdets beskyttelse som fremgår af den gældende regionplan eller de  

 regler, der skal sikre beskyttelsen af de pågældende omgivelser - det være  

 sig naturbeskyttelsesloven, bygningsfredningsloven eller lignende.
I de  

 tilfælde, hvor der i regionplanen eller mere generelt er fastsat kvalitetsmål  

 - eksempelvis for kvaliteten af vandløb og kystvande, vil det være naturligt  

 og hensigtsmæssigt at relatere anlæggets påvirkning til disse kvalitetsmål.
 Beskrivelsen af de landskabelige og arkitektoniske konsekvenser bør  

 ledsages af en visualisering af det pågældende anlæg i de omgivelser, hvor  

 anlægget tænkes placeret, og gerne med en angivelse af, hvorledes arealerne  

 tager sig ud før anlæggets etablering og efter anlægget er etableret.
 For så vidt angår de socioøkonomiske konsekvenser af anlæggets  

 miljøpåvirkninger er det væsentligt at gøre sig klart, at disse kun er  

 tilstede, hvis anlægget har sådanne miljøkonsekvenser, at det vil kunne  

 påvirke andre igangværende eller for området naturlige aktiviteter - hvad  

 enten disse er erhvervsmæssige eller rekreative.
VVM-redegørelsen skal også indeholde Redegørelsen skal desuden indeholde givet fald fremgå af VVM-redegørelsen - jf.
NKO nr. 16, november 1993.
Sluttelig men ikke mindst skal redegørelsen indeholde Disse to sidste indholdskrav er meget vigtige, idet de ofte udgør det  

 egentlige bedømmelses- og beslutningsgrundlag.
Det er derfor væsentligt at få  

 klarlagt redegørelsens vurderinger og konklusioner samt dens begrænsninger i  

 forhold til det miljø og det anlæg, der er vurderet.
 En manglende opfyldelse af de indholdsmæssige krav i henhold til bilag 3  

 til samlebekendtgøresen er et retligt spørgsmål, som kan påklages til  

 Naturklagenævnet i henhold til lovens § 58, stk. 1, nr. 3.
8. Offentliggørelse Da forslaget til regionplantillæg med VVM-redgørelse skal ud til offentlig  

 debat er det væsentligt, at redegørelsen udtrykker amtets vurdering af  

 anlægget og dets miljømæssige konsekvenser.
Hvis bygherren ønsker at  

 præsentere offentligheden for sin egen vurdering, er han naturligvis ikke  

 afskåret fra dette, idet bygherrens præsentation vil kunne indgå som et hvert  

 andet indlæg i den offentlige debat.
 Se tillige afsnittet om planers tilvejebringelse.
Forslag til miljøgodkendelse Samtidig med offentliggørelsen af forslaget til regionplantillæg med  

 VVM-redegørelse skal der, hvis anlægget kræver godkendelse efter  

 miljøbeskyttelseslovens kapitel 5, offentliggøres et forslag til  

 miljøgodkendelse af det anlæg, der foreslås retningslinier for, jf.
Miljø- og  

 Energiministeriets bekendtgørelse nr. 848 af 30. september 1994 om ændring af  

 bekendtgørelse om godkendelse af listevirksomhed.
Forslaget til  

 miljøgodkendelse skal vedtages af amtsrådet til offentliggørelse sammen med  

 regionplanforslaget, og det skal være offentliggjort ligesom  

 regionplanforslaget, dvs. i mindst 8. uger.
Bekendtgørelsen indeholder en mulighed for, at den samtidi- ge  

 offentliggørelse kan fraviges.
I så fald skal begrundelsen for den senere  

 offentliggørelse tydeligt fremgå af redegørelsen til regionplanforslaget.  

 Offentliggørelsen skal i alle tilfælde ske inden udløbet af  

 offentlighedsperioden for regionplanforslaget, og forslaget til  

 miljøgodkendelse skal fortsat offentliggøres i mindst 8 uger.
Det senere  

 udsendte forslag til miljøgodkendelse skal sendes til de personer,  

 myndigheder, foreninger o. lign., som har fået tilsendt forslaget til  

 regionplantillæg.
Der skal gøres opmærksom på, at begrebet »forslag til  

 miljøgodkendelse« ikke er defineret i miljøbeskyttelsesloven.
Men  

 forslaget skal indeholde de emner, der udgør grundlaget for og indholdet af  

 en miljøgodkendelse.
Miljøgodkendelsen sker i øvrigt efter normale procedurer efter  

 miljøbeskyttelsesloven.
Dog kan miljøgodkendelse tidligst meddeles samtidig  

 med den endelige vedtagelse af regionplantillægget.
I mange sager vil der kunne forventes en direkte samtidighed, således at  

 der kan gives miljøgodkendelse umiddelbart efter den endelige vedtagelse af  

 regionplantillægget.
I andre situationer vil miljøgodkendelsen skulle afvente  

 mere detaljerede informationer om virksomheden - f.eks. efter en licitation.  

 Eventuelt kan der blive tale om delgodkendelser.
Der skal også gøres opmærksom på, at ordningen ikke indebærer en  

 forskydning af kompetencen mellem amt og kommune, således at der i visse  

 sager - f.eks. i forbindelse med større svinefarme - vil være tale om, at  

 amtet udarbejder regionplantillægget, mens kommunen udarbejder forslaget til  

 miljøgodkendelse.
Ordningen forudsætter således et samarbejde mellem amt og  

 kommune.
Andre godkendelser og tilladelser Der er ikke krav om, at andre nødvendige godkendelser og tilladelser  

 offentliggøres som forslag samtidig med regionplantillægget, men reglerne er  

 ikke til hinder for en sådan offentliggørelse af godkendelses- og  

 tilladelsesforslag.
Derimod kan de tilladelser og godkendelser, der er  

 angivet i Miljø- og Energiministeriets bekendtgørelser nr. 848 og 849 af 30.  

 september 1994, ikke gives før, der foreligger et endeligt vedtaget  

 regionplantillæg med VVM-redegørelse for det pågældende anlæg.
Det samme  

 forudsættes for så vidt angår landzonetilladelser.
Offentliggørelse af afgørelse om, at et anlæg ikke er VVM-pligtigt? For alle anlæg omfattet af bilag 2 skal den pågældende myndighed - typisk  

 kommune eller amt - når den modtager en ansøgning, vurdere, om anlægget er  

 omfattet af VVM-bestemmelserne.
Det er amtet, der afgør, om en VVM-vurdering  

 skal gennemføres.
Indgår der i afgørelsen heraf spørgsmål, der henhører under  

 kommunens kompetence, som f.eks. spørgsmålet om lokalplanpligt, må amtet i så  

 henseende lægge kommunens vurdering til grund.
I en lang række tilfælde vil  

 det umiddelbart uden problemer kunne afgøres, om et anlæg er omfattet af  

 VVM-bestemmelserne, hvorfor screeningen kan gennemføres af den myndighed, der  

 modtager ansøgningen.
 I tvivlstilfælde må kommunen rette henvendelse til amtet, som herefter må  

 træffe afgørelse om, hvorvidt det pågældende anlæg er omfattet af  

 VVM-bestemmelserne.
 Amtets afgørelse om, at der ikke er VVM-pligt, skal efter planloven ikke  

 offentliggøres, men den lægges til grund for den videre sagsbehandling.  

 Offentligheden får derfor først kendskab til afgørelsen i forbindelse med  

 offentliggørelsen af de for anlægget nødvendige tilladelser, og planlovens  

 klagefrist for så vidt angår spørgsmålet om VVM-pligt løber først fra dette  

 tidspunkt.
Bygherren kan derfor have et begrundet ønske om, at en afgørelse om, at et  

 projekt ikke er VVM-pligtigt bliver offentliggjort.
Det kan være tilfældet,  

 hvor bygherren ønsker at give offentligheden lejlighed til på et tidligt  

 tidspunkt i sagsbehandlingen at få prøvet denne afgørelse ved  

 Naturklagenævnet, således at det undgås, at anlægget på et senere tidspunkt  

 sinkes af en klage til nævnet.
 Amtet er ikke forpligtet til at offentliggøre afgørelsen, men bør være  

 imødekommende overfor bygherren, hvis denne ønsker at betale  

 offentliggørelsen af afgørelsen med en klagevejledning.
 Hvis anlægget er omfattet af VVM-reglerne, sker der en offentligørelse af  

 afgørelsen samtidig med indkaldelsen af ideer og forslag - den forudgående  

 offentlighedsfase, jf. planlovens § 22, stk. 2.
IV Kommuneplanlægning (§§ 11-12) A.
Generelt Kommuneplanen fastlægger - for en periode på 12 år - de overordnede mål  

 for den enkelte kommunes udvikling.
 De centrale emner for en kommuneplan er arealanvendelse,  

 bebyggelsesforhold, trafik og byformål i øvrigt, samt rekreative områder og  

 beskyttelse af areal- og naturressourcer.
 Kommuneplanen kan, hvis kommunalbestyrelsen ønsker det, i koordination med  

 sektorplanlægning og budgetlægning bruges som en handlingsplan for den  

 samlede kommunale aktivitet.
 Kommuneplanen udgør det nødvendige bindeled mellem på den ene side lands-  

 og regionplanlægningen, og på den anden side de bestemmelser om anvendelse  

 m.v. af den enkelte faste ejendom, der fastlægges i lokalplaner.  

 Kommuneplanen må ikke stride mod regionplanlægningen for forhold omfattet af  

 § 6, stk. 3 og 4 og regler eller beslutninger efter § 3.
B.
Kommuneplaners form og indhold Kommuneplanen består af to hovedafsnit.
Det ene afsnit fastlægger  

 kommunens hovedstruktur, jf. planlovens § 11, stk. 4. Det andet hovedafsnit  

 fastlægger rammerne for indholdet af senere lokalplaner, jf. lovens § 11,  

 stk. 5. Endelig skal kommuneplanen i henhold til lovens § 11, stk. 7 ledsages  

 af en redegørelse om planens forudsætninger.
Planlovens §§ 5 a, stk. 1, 5 b og 11 a fastsætter særlige krav til  

 kommuneplanlægningen i kystnærhedszonen og de kystnære dele af byzonerne.
Der  

 henvises til Miljø- og Energiministeriets Vejledning om planlægning i  

 kystområderne (1995).
1. Hovedstrukturen Hovedstrukturafsnittet indeholder en sammenfattende planlæg-ning for hele  

 kommunen af de emner, der er omhandlet i § 11, stk. 4. Herigennem udtrykkes  

 kommunalbestyrelsens overordnede mål for udvikling og arealanvendelse i  

 kommunen, herunder udbygning med boliger og arbejdspladser, trafikbetjening,  

 serviceforsyning, rekreative områder samt områder der tilbageføres til  

 landzone.
I kommuneplanens hovedstruktur kan der foretages en afgrænsning af  

 landsbyer.
Når denne afgrænsning er entydig, har kommunalbestyrelsen  

 kompetence til at meddele landzonetilladelse, jf. planlovens § 35, stk. 4,  

 nr. 2 og kap.
VII, afsnit C.
Kommuneplanens landsbyafgrænsninger, som angives  

 i tekst og på kortbilag, er alene en kompetenceafgrænsning mellem amtsråd og  

 kommunalbestyrelse, der hverken forudsætter eller i sig selv er udtryk for en  

 egentlig planlægning.
Landsbyafgrænsningerne medfører ingen ændring i,  

 hvordan landzonebstemmelserne skal administreres i landsbyerne.
For så vidt  

 angår spørgsmålet om entydig afgrænsning i en kommuneplan henvises til  

 Planstyrelsens eksempelsamling: By- og landzoneloven - eksempler på  

 kompetenceafgrænsninger omkring landsbyer (1984).
2. Rammedelen I henhold til planlovens § 11, stk. 5, skal kommuneplanen indeholde rammer  

 for, hvad der kan bestemmes i lokalplaner for de enkelte dele af kommunen.
Rammerne udgør således et supplement til og en uddybning af  

 hovedstrukturens bestemmelser og planlægningsovervejelser.
Samtidig giver  

 rammerne offentligheden mulighed for at vurdere, hvordan kommuneplanen gennem  

 lokalplanlægningen vil påvirke det enkelte områdes bygge- og  

 anvendelsesmuligheder.
Rammerne skal udgøre et fyldestgørende grundlag for vurderingen af, om  

 indholdet i en lokalplan er i overensstemmelse med kommuneplanen.
Rammerne  

 skal derfor være så præcise med hensyn til angivelse af anvendelse,  

 bebyggelsens art og omfang m.v. samt enkeltområdernes geografiske  

 afgrænsning, at denne vurdering kan finde sted.
 Præcise rammer er endvidere en forudsætning for, at kommunalbestyrelsen  

 kan nedlægge forbud mod bebyggelse m.v. efter planlovens § 12, stk. 3, jf.  

 nedenfor afsnit C.1.
 Samtidig må der fastholdes en sådan fleksibilitet i rammerne, at der for  

 det første er mulighed for variationer ved fastlæggelse af de konkrete  

 bestemmelser i lokalplanerne, og for det andet, at lokalplanlægningen ikke  

 afføder krav om unødvendige tillæg til kommuneplanen.
 Der bør ikke under rammerne inddrages større landzonearealer til byformål,  

 end der må antages at blive brug for i planperioden.
I § 11, stk. 5, er nærmere angivet de emner, der skal behandles i  

 rammerne, hvis den pågældende emnekreds er aktuel i kommunen.
Rammedelen kan  

 således indeholde retningslinier om følgende:
Nr. 1 Fordelingen af bebyggelsen efter art og anvendelse Nr. 2 Bebyggelsesforhold, herunder rammer for bevaring af bebyggelser  

 eller bymiljøer Rammedelen indeholder næsten altid en opdeling i enkeltområder, navnlig i  

 relation til nr. 1) og 2). Opdelingen kan ske efter, hvad der findes mest  

 hensigtsmæssigt i den enkelte kommune.
Opdelingen kan således foretages på  

 grundlag af det pågældende områdes anvendelse og art og således, at det  

 enkelte område udgør en naturlig helhed.
For enkeltområderne skal der  

 fastsættes rammebestemmelser, der angiver, hvilket indhold fremtidige  

 lokalplaner kan få.
 Hvis kommunalbestyrelsen fastsætter rammer for lokalplanlægningen i  

 kommuneplanen, der indeholder bebyggelsesprocenter for områder under et, bør  

 grænserne for det enkelte område fastsættes således, at området ikke  

 gennemskæres af større veje eller jernbaner, og at større arealer, der  

 udlægges til offentligt formål, som ikke forudsætter bebyggelse, herunder  

 parker og større parkeringspladser, ikke indgår i området.
Der gælder særlige underretningsregler for lokalplanforslag for dele af et  

 område, hvor der er fastsat en bebyggelsesprocent for det samlede område, jf.  

 kap.
VI, afsnit C.
Nr. 3 Byfornyelsen i eksisterende bysamfund Se bl.a. eksempler i kommuneplanorientering nr. 7. Endvidere kan der  

 henvises til Boligministeriets publikation: Byfornyelsesinformationssystemet,  

 december 1990.
Nr. 4 Forsyningen med offentlig og privat service Se eksempler i kommuneplanorientering nr. 9, 1983.
Nr. 5 Institutioner og tekniske anlæg, herunder varmeforsyningsforhold Se eksempler i kommuneplanorientering nr. 9, 1983.
Nr. 6 Områder til fritidsformål Omfatter foruden præcisering af de regionale retningslinier, jf. kap.
III,  

 pkt.
B, afsnit 1, kommunale fritidsanlæg f.eks. parker, grønne områder,  

 kolonihaver, sports- og idrætsfaciliteter m.m.
Nr. 7 Trafikbetjeningen Se nedenfor pkt. 4 om trafiksikkerhed og trafikkens miljøkonsekvenser i  

 kommuneplanlægningen, samt kommuneplanorientering nr. 10, 1984 om samme emne.
Nr. 8 Overførsel af arealer til byzone og sommerhusområder og Nr. 9 Rækkefølgen for udbygning af arealer til byformål og  

 sommerhusområder Med ordet rækkefølge stilles der ikke krav om en egentlig tids-følgeplan,  

 men alene krav om angivelse af i hvilken rækkefølge udbygningen skal ske.
 Rækkefølgen har bl.a. betydning i relation til lovens § 13, stk. 3, om  

 pligten til at udarbejde et lokalplanforslag og fremme sagen mest muligt og i  

 relation til forbudsbestemmelsen i lovens § 12, stk. 2, jf. nedenfor afsnit  

 C.
Rækkefølgeangivelsen har også betydning for kommunalbestyrelsens mulighed  

 for at ekspropriere til gennemførelse af en byudvikling i overensstemmelse  

 med kommuneplanen efter lovens § 47, stk. 1, jf. kap.
X.
Retningslinier for støj I medfør af planlovens § 3, stk. 1 er det i samlebekendtgørelsen i § 7,  

 stk. 2 fastsat, at kommuneplanerne skal indeholde retningslinier til sikring  

 af, at støjbelastede arealer i byzone og sommerhusområder ikke udlægges til  

 støjfølsom anvendelse, medmindre der i lokalplanen fastsættes bestemmelser om  

 etablering af afskærmningsforanstaltninger.
Retningslinierne i kommuneplanerne betyder, at nye lokalplaner for  

 støjfølsom arealanvendelse i byzone og sommerhusområder skal indeholde  

 bestemmelser der sikrer, at ny bebyggelse og anvendelse overholder et støj-  

 og vibrationsniveau i overensstemmelse med de nedenfor nævnte vejledninger  

 fra Miljøstyrelsen om støj fra veje, jernbaner, lufthavne og flyvepladser,  

 motorsportsbaner samt skydebaner.
For så vidt angår andre støjkilder skal  

 retningslinierne tage udgangspunkt i Miljøstyrelsens vejledning om ekstern  

 støj fra virksomheder.
 De relevante vejledninger er følgende:
nr. 1/1995 Skydebaner nr. 3/1984 Trafikstøj i boligområder nr. 5/1984 Ekstern støj fra virksomheder nr. 7/1984 Støj fra motorsportsbaner nr. 6/1985 Støj og vibrationer fra jernbaner nr. 5/1994 Flyvepladser Kommende vejledning for militære øvelsespladser samt skyde- og  

 øvelsesterræner.
Andre retningslinier Efter § 11, stk. 6 kan kommuneplanen, hvis kommunalbestyrelsen ønsker det,  

 indeholde retningslinier for andre forhold af betydning for arealanvendelsen  

 og bebyggelsesforholdene i kommunen.
Det kan f.eks. være retningslinier om arealer, der skal tilbageføres fra  

 byzone eller sommerhusområde til landzone.
Se kap.
IX, afsnit B.1.
3. Redegørelsen Ifølge planlovens § 11, stk. 7, skal kommuneplanen ledsages af en  

 redegørelse om planens forudsætninger, herunder den forudsatte rækkefølge for  

 planens gennemførelse, samt den hidtil udførte planlægning og administration.  

 Indholdet af redegørelsen er oplysende og ikke direkte bindende for den  

 kommunale planlægning og administration.
 Redegørelsen er imidlertid en integreret del af kommuneplanen, der udgør  

 baggrunden for kommunalbestyrelsens vedtagelse af kommuneplanforslaget og for  

 brugernes forståelse og fortolkning af kommuneplanen.
 De forudsætninger, der skal angives i redegørelsen er for det første  

 planens forhold til den overordnede planlægning (§ 6, stk. 3 og 4 samt  

 beslutninger efter § 3), der udgør bindinger for kommuneplanen.
 Endvidere skal redegørelsen indeholde oplysninger om befolknings- og  

 erhvervsstruktur, landskabs- og bebyggelsesforhold, mål for befolknings- og  

 erhvervsudvikling, den kommunale sektorplanlægning samt kommunens økonomiske  

 planlægning, herunder den planlagte tidsfølge for investeringer i bygge- og  

 bymodning, samt byfornyelse.
 Redegørelsen skal tillige indeholde oplysninger om den  

 målsætningsdiskussion, der har været ført i forbindelse med  

 planlægningsarbejdet, og en begrundelse for valget mellem de forskellige  

 alternativer.
 Endelig skal der redegøres for den hidtil førte planlægning, herunder  

 afgrænsning af byzoner og sommerhusområder, lokalplaner, igangværende bolig-  

 og erhvervsbyggeri, kommuneatlas, registranter over bevaringsværdig  

 bebyggelse, m.v.
Kommunalbestyrelsen kan vælge at ajourføre redegørelsen i forbindelse med  

 den årlige budgetlægning.
Dermed vil kommunalbestyrelsen bl.a. have et til  

 stadighed ajourført grundlag for overvejelserne om revision.
Denne  

 fremgangsmåde følges i mange kommuner, hvor man lægger vægt på kommuneplanen  

 som en handlingsplan for alle kommunale aktiviteter.
4. Særlige temaer i kommuneplanlægningen Miljøvurderinger i planlægningen Det fremgår af lovens formålsbestemmelse, at det i planlægningen skal  

 tilstræbes at forebygge forurening af luft, vand og jord samt støjgener.
I forbindelse med kommuneplanarbejdet i tilknytning til kommuneplanen bør  

 kommunalbestyrelsen beslutte, hvilke mål kommunen vil prioritere for  

 nedbringelse af forureningen.
Grundlaget for beslutningerne må være en  

 redegørelse for de miljømæssige forhold i kommunen sammenholdt med de krav,  

 der stilles til kvaliteten af miljøet fra staten/amtet gennem regionplanen.  

 Der kan i tilknytning til kommuneplanen opstilles en handlingsplan, som  

 angiver rækkefølgen for, hvornår hvilke problemer skal tages under  

 behandling.
Forudsætningerne for kommuneplanlægningen fremgår bl.a. af regionplanens  

 miljøretningslinier.
Herudover må kommunen inddrage sin egen  

 sektorplanlægning.
De forureningsmæssige forhold, der må sikres overblik over  

 i planlægningen, er typisk:
- vandindvinding (sårbarhedskortlægning) - vandkvalitet (kortlægning og målsætning) - affaldsdepoter og jordforurening i øvrigt - støjkortlægning - lugtgener fra virksomheder - trafik - spildevandbortskaffelse i eksisterende og nye byområder.
 Hertil kommer en kortlægning af:
 - miljøfølsomme aktiviteter og arealer forbeholdt hertil.
 Forholdet til trafikken, herunder den dertil hørende kortlægning, er  

 behandlet i følgende afsnit.
 Det anbefales, at kommunens miljøstrategi beskrives i kommuneplanens  

 hovedstruktur sammen med en tidsplan for indsatsen, herunder for eventuelle  

 anvendelsesskift for eksisterende bolig- og erhvervsområder.
 Rammedelens anvendelsesbestemmelser må regulere arealernes anvendelse i  

 overensstemmelse med målene for varetagelsen af miljøhensyn og med  

 hensyntagen til de gensidige genevirkninger mellem forskellige  

 anvendelsesformål.
 Rækkefølge- og anvendelsebestemmelser kan håndhæves efter bestemmelserne i  

 lovens § 12, stk. 2 og 3, jf. nedenfor afsnit C.
 Yderligere information og vejledning om miljøovervejelser i planlægningen  

 kan findes i »Håndbog om miljø og planlægning« 1991 udgivet af  

 Miljøstyrelsen og Planstyrelsen.
Trafik og miljø som tema i kommuneplanen Trafikken i byerne hører i dag til de væsentligste kilder til belastning  

 af miljøet, herunder såvel det lokale som det globale miljø. Ca. 40% af al  

 vejtrafik i Danmark udføres i bymæssig område og trafikanlæg optager omkring  

 1/4 af byernes areal.
Især i de større byer optræder problemer med  

 trafiksikkerhed, støj, luftforurening m.v. i en grad, som kalder på en samlet  

 planlægning for at reducere problemerne.
 En begrænsning af de trafikskabte miljøproblemer må på den baggrund  

 betragtes som en af de væsentligste opgaver for den fortsatte vedligeholdelse  

 og ajourføring af kommuneplanerne.
 De trafikskabte problemer i byerne og behovet for en indsats i  

 kommuneplanlægningen er fremhævet i Regeringens trafikredegørelse  

 »Trafik 2005« fra 1993 samt i Færdselssikkerhedskommissionens  

 handlingsplan fra 1988.
I Trafik 2005 er der opstillet nationale mål for reduktion af trafikkens  

 miljøbelastning, herunder støjproblemer, luftforurening og energiforbrug.
Det  

 er vigtigt, at kommunerne bidrager til, at disse mål opfyldes.
 I Færdselssikkerhedskommissionens handlingsplan er der forudsat en lokal  

 indsats til reduktion af antallet af dræbte og tilskadekomne i trafikken med  

 15-20% inden år 2000.
Som ansvarlige for byernes vejnet, den lokale kollektive trafikbetjening  

 og planlægningen af arealanvendelsen gennem kommuneplanlægningen, kan  

 kommunerne styrke den fremtidige indsats i byerne mod trafikkens  

 miljøbelastning.
Også økonomisk vil det være en fordel at samle plan- og  

 beslutningsgrundlaget vedrørende hele den kommunale indsats til forbedring af  

 miljø og sikkerhed på trafikområdet i kommuneplanlægningen.
Trafikforhold, lokalisering af byfunktioner samt andre forhold af  

 betydning for trafiksikkerhed og miljø indgår i kommuneplanen i såvel  

 hovedstruktur som rammer og redegørelse.
I forbindelse med  

 kommuneplanrevisionerne kan der derfor på hvert af disse områder arbejdes  

 målrettet på at formindske trafikkens belastning af miljø og trafiksikkerhed.
I hovedstrukturen kan fastlægges de overordnede mål for miljøforbedring og  

 forbedring af trafiksikkerhed.
I rammerne kan fastlægges nærmere bestemmelser  

 om udformning og omdannelse af vej-, sti- og busnet.
Hastighedsklassificering af vejstrækninger og parkering på veje kan  

 reguleres efter færdselsloven.
På disse områder bør kommunen derfor tage  

 initiativ til et samarbejde med politiet.
 Et vigtigt kommunalt værktøj til at koordinere indsatsen i forhold til de  

 trafikskabte miljø- og sikkerhedsmæssige problemer er lokale trafik- og  

 miljøhandlingsplaner, der udarbejdes som temaplan i forbindelse med revision  

 af kommuneplanen.
Hvordan dette arbejde metodisk kan gribes an, redegøres der for i  

 publikationen »Miljø- og trafik i kommuneplanlægningen«, der blev  

 udgivet af Miljøministeriet i 1992. Vejledningen retter sig først og fremmest  

 mod kommuner med et sammenhængende bysamfund med omkring 10.000 indbyggere  

 eller derover.
Miljøministeriet vil i løbet af 1996 udsende en pjece, der vil  

 omhandle fremgangsmåder, som er tilpasset problemerne og ressourcerne i  

 mindre kommuner.
I en lokal handlingsplan for trafik og miljø indgår en kortlægning af de  

 trafikskabte miljø- og sikkerhedsmæssige problemer, herunder problemer med  

 uheld, støj, luftforurening, energifor-brug og CO2-emissioner, utryghed og  

 barriereeffekt for dyr og mennesker samt belastning af det visuelle miljø.  

 Der opstilles mål for reduktion af problemerne.
Målene bør tage udgangspunkt  

 i de mål, der er opstillet i den færdselssikkerhedspolitiske handlingsplan  

 samt i de nationale mål, der er opstillet i trafikredegørelsen Trafik 2005.  

 Målene behøver ikke i alle tilfælde være de samme som de nationale.
Der kan  

 være lokale forhold, der gør, at der kan opstilles mere ambitiøse mål, eller  

 at det ikke realistisk kan forventes at nå helt så store reduktioner af  

 problemerne, som det er udtrykt i de nationale mål.
I handlingsplanen  

 redegøres der for de påtænkte initiativer til begrænsning af problemerne  

 indenfor planperioden, disse initiativer koordineres med budgetlægningen.
Den  

 samlede handlingsplan konsekvensvurderes, for at sikre at de opstillede mål  

 nås.
 Af de ca. 90 kommuner i Danmark med bysamfund på omkring 8-10.000  

 indbyggere har ca. totrediedel af kommunerne udarbejdet en sådan  

 handlingsplan.
 Udover at udarbejde en lokal handlingsplan for trafik og miljø, der er  

 koordineret med den øvrige kommuneplanlægning, bør der i forbindelse med  

 senere lokalplaner og kommuneplantillæg redegøres for konsekvenser for  

 trafiksikkerhedsforhold og trafikkens miljøbelastning ved disse.
I hovedstadsområdet, hvor der er tale om et bysamfund, der går på tværs af  

 både kommune- og amtsgrænser, vil arbejdet berøre ikke blot  

 kommuneplanlægningen, men også regionplanlægningen.
Det betyder, at de  

 indledende kommuneplan-overvejelser om disse spørgsmål i hovedstadsområdet må  

 samordnes med regionplanlægningen og den kollektive trafikplanlægning.
Bymidteplanlægning Efter kommuneplanlovens § 10 kunne kommuneplanforslag med  

 bebyggelsesprocenter større end 110 ikke vedtages endeligt af  

 kommunalbestyrelsen, før de var tiltrådt af miljøministeren.
Begrundelsen  

 herfor var, at Folketinget ønskede en sikkerhed for, at den eksisterende  

 bebyggelsestæthed i de centrale byområder blev nedsat i forbindelse med  

 sanering og byfornyelse.
Reglen om statslig godkendelse af kommuneplaner med bebyggelsesprocenter  

 over 110 er ophævet ved planloven.
Det skyldes såvel ønsket om en yderligere  

 decentralisering, som det forhold, at der overalt i landet var tilvejebragt  

 kommuneplaner med reducerede bebyggelsestætheder for de centrale byområder.
Denne reducerede bebyggelsestæthed forudsættes generelt fastholdt.
Miljø-  

 og energiministeren vil i tilfælde af fravigelse fra denne målsætning kunne  

 indkalde et forslag til kommuneplan efter lovens § 3, og om fornødent pålægge  

 kommunalbestyrelsen at reducere bebyggelsesprocenterne.
C.
Retsvirkning 1. Hvornår indtræder kommuneplanens retsvirkninger Hovedreglen er, at en kommuneplans retsvirkninger indtræder ved  

 kommunalbestyrelsens endelige vedtagelse af planen iht. planlovens § 27, stk.  

 1.
 Dette gælder således kommunalbestyrelsens lokalplankompetence og  

 forpligtelsen i henhold til planlovens § 12, stk. 1, til at virke for  

 kommuneplanens gennemførelse.
 Ved den endelige vedtagelse af kommuneplanen kan planen tillige danne  

 grundlag for kommunalbestyrelsens beslutning om tilbageførsel af arealer til  

 landzone.
 Overførsel af landzonekompetencen til kommunalbestyrelsen i henhold til  

 planlovens § 35, stk. 3, nr. 2, sker ligeledes ved den endelige vedtagelse af  

 planen.
 Forbudsbestemmelserne i § 12, stk. 2 og 3, jf. nedenfor, kan derimod først  

 anvendes, når kommuneplanen er offentligt bekendtgjort.
Forbud efter § 12, stk. 2 og 3 Bestemmelserne i § 12, stk. 2 og 3 giver kommunalbestyrelsen mulighed for  

 at gribe konkret ind over for udstyknings- og byggeønsker samt ønsker om  

 ændret anvendelse, der er i strid med bestemmelser i kommuneplanen.
Ved offentliggørelse af kommuneplanforslag og ændringer her-til skal  

 kommunalbestyrelsen oplyse om denne mulighed for at nedlægge forbud, jf. §  

 24, stk. 1, 3. pkt. og § 30, stk. 2. Se også kap.
VI, afsnit B.
§ 12,  stk. 2 Bestemmelsen i stk. 2, 1. pkt. angår kun byzonearealer.
Den giver  

 kommunalbestyrelsen mulighed for at modsætte sig udstykning og bebyggelse,  

 som ganske vist ikke er i strid med kommuneplanens rammebestemmelser, men  

 hvis gennemførelse på det pågældende tidspunkt vil være i strid med  

 rækkefølgeangivelserne i kommuneplanen, jf. § 11, stk. 5, nr. 9, og stk. 7.
Bestemmelsen kan bl.a. anvendes i tilfælde, hvor der ikke er  

 lokalplanpligt.
Er byggeriet så omfattende, at det er lokalplanpligtigt, kan  

 kommunalbestyrelsen nægte at tilvejebringe den nødvendige lokalplan med  

 henvisning til, at planen ville være i strid med kommuneplanen.
 Bestemmelsen i stk. 2, 2 pkt., fastslår, at forbud ikke kan nedlægges, når  

 det pågældende område er omfattet af en detaljeret byplanvedtægt eller  

 lokalplan, der er tilvejebragt før kommuneplanen.
§ 12,  stk. 3 Bestemmelsen finder både anvendelse i byzone- og sommerhusområder.
 Bestemmelsen i § 12, stk. 3, gør det muligt for kommunalbestyrelsen at  

 forhindre kommuneplanstridige handlinger i form af bebyggelse eller ændret  

 anvendelse af bebyggelse eller ubebyggede arealer.
 Forbud kan nedlægges mod opførelse af bebyggelse m.v., der er i strid med  

 bestemmelser i kommuneplanens rammedel.
 Bestemmelsen betyder, at kommunalbestyrelsen ikke behøver at nedlægge  

 forbud efter lovens § 14 og tilvejebringe lokalplan for at få hjemmel til at  

 modsætte sig den kommuneplanstridige bebyggelse eller anvendelse.
Forudsætningen er imidlertid, at rammebestemmelserne i kommuneplanen er så  

 klare og præcise, at der ikke kan være tvivl om, at den ønskede bebyggelse  

 eller anvendelse er i strid med planens retningslinier.
Hvis  

 anvendelsesbestemmelserne er brede og ikke nærmere præciseret, kan  

 bestemmelsen ikke anvendes.
Se NKO nr. 60, 1995.
 I stk. 3, 2. pkt., er det bestemt, at forbudsbestemmelsen ikke kan  

 anvendes i områder, der i kommuneplanen er udlagt til offentligt formål.  

 Denne begrænsning er fastsat under hensyn til de særlige regler i lovens § 48  

 om kommunalbestyrelsens pligt til at overtage arealer, der er udlagt til  

 offentligt formål.
 Er der en lokalplan eller byplanvedtægt for området, kan  

 forbudsbestemmelsen heller ikke anvendes.
 Det følger af bestemmelsens ordlyd, at den ikke kan anvendes til forbud  

 mod nedrivning af bebyggelse eller udstykning.
Forbud kan kun nedlægges før den omhandlede bebyggelse eller anvendelse er  

 etableret.
Se ovennævnte NKO nr. 60, 1995. Kommunalbestyrelsen vil typisk  

 blive opmærksom på sagen i forbindelse med en ansøgning om byggetilladelse.
 Hvis kommunalbestyrelsen i situationer, hvor der er mulighed for at  

 forbyde f.eks. bebyggelse med hjemmel i planlovens § 12, stk. 3, accepterer,  

 at bebyggelsen kan opføres på visse betingelser, er det vigtigt, at ejeren  

 bliver gjort bekendt med grundlaget for kommunens afgørelse, og at han  

 accepterer fremgangsmåden.
 Det skyldes, at hjemlen for de stillede betingelser skal være klarlagt,  

 hvis det senere skulle blive nødvendigt at håndhæve dem, og at  

 byggetilladelse ikke i sig selv giver hjemmel til at stille betingelserne.
Fremgangsmåden bør derfor være, at kommunen gør ejeren bekendt med, at  

 kommunen ikke umiddelbart kan nægte ham tilladelse til byggeriet, men at der  

 i § 12, stk. 3 (og § 14) er hjemmel til at nedlægge forbud.
Vil ejeren  

 herefter indgå på de vilkår, som kommunen mener at måtte stille for en  

 fravigelse af kommuneplanen, må de aftalte vilkår pålægges ejendommen som en  

 privat servitut, dvs. af ejeren med kommunen som påtaleberettiget og med  

 kommunens samtykke efter planlovens § 36.
2. Fravigelser fra kommuneplanen Efter § 12, stk. 1, skal kommunalbestyrelsen virke for kommuneplanens  

 gennemførelse, herunder ved udøvelse af beføjelser i medfør af lovgivningen,  

 jf. dog §§ 19 og 40.
 Henvisningen til §§ 19 og 40 om dispensationer fra henholdsvis lokalplaner  

 og forbudet mod helårsbeboelse i sommerhusområder viser, at det ikke er  

 udelukket at dispensere fra en lokalplan m.v. selvom dispensationen vil  

 indebære, at man samtidig fraviger kommuneplanen.
 Men det betyder ikke, at kommunalbestyrelsens pligt til at virke for  

 kommuneplanens gennemførelse er ophævet.
Det følger af dispensationsreglerne, at det, der kan gennemføres ved  

 dispensation, ikke må have et sådant omfang, at der er lokalplanpligt efter §  

 13, stk. 2 eller § 19, stk. 2. Hvis det er tilfældet, kan den pågældende  

 foranstaltning kun gennemføres på grundlag af en lokalplan.
Da en lokalplan  

 ikke må være i strid med kommuneplanen, kan foranstaltningen kun udføres,  

 hvis der (udover lokalplanen) tilvejebringes en ændring af kommuneplanen.  

 Reglerne om lokalplanpligt sætter således en grænse for, i hvilket omfang en  

 kommuneplan kan fraviges i forbindelse med dispensation.
 Kommunalbestyrelsen skal i øvrigt, før den meddeler dispensation, vurdere,  

 om omstændighederne i det konkrete tilfælde taler for en dispensation.
Ved vurderingen skal der tages stilling til, om dispensationen er  

 forenelig med pligten til at virke for kommuneplanens gennemførelse.
I  

 vurderingen må derfor indgå dels karakteren af den eller de bestemmelser i  

 kommuneplanen, som en dispensation kan komme i strid med, dels de mulige  

 følger af en dispensation, herunder virkningen for tilsvarende ønsker om  

 dispensation.
Kommunalbestyrelsen må i øvrigt foretage den samme vurdering i de  

 tilfælde, hvor et byggeønske m.v., der er i strid med kommuneplanen, ikke  

 kræver dispensation efter § 19, fordi det er i overensstemmelse med en  

 gældende byplanvedtægt.
Kommunalbestyrelsen må i disse tilfælde vurdere, om  

 pligten til at virke for kommuneplanens gennemførelse gør det nødvendigt at forhindre den pågældende foranstaltning med et forbud efter § 14.
D.
Gennemførelse Kommuneplanen er ikke direkte bindende for borgerne, dvs. at de ikke i  

 deres forskellige dispositioner er forpligtede til at overholde planen.
Men  

 kommunalbestyrelsen kan som ovenfor nævnt ved forbud iht. § 12, stk. 2 og 3,  

 eller ved forbud iht. § 14 og efterfølgende udarbejdelse af en lokalplan  

 håndhæve kommuneplanen konkret.
 Efter planlovens § 12, stk. 1, har kommunalbestyrelsen pligt til at virke  

 for kommuneplanens gennemførelse, herunder ved udøvelse af beføjelser i  

 medfør af lovgivningen.
 De kommunale myndigheder skal således i deres faktiske virksomhed og  

 administrative virksomhed arbejde for, at kommuneplanen omsættes til  

 virkelighed.
En lignende bestemmelse findes i planlovens § 9, hvorefter amtsrådene og  

 kommunalbestyrelserne skal virke for gennemførelse af regionplanens  

 retningslinier for forhold omfattet af § 6, stk. 3 og 4, jf. kap.
III, afsnit  

 C.
Bestemmelsen i § 12, stk. 1, giver navnlig kommunalbestyrelsen ret til at  

 administrere andre love, f.eks. miljø- og vejlovgivningen, ud fra hensyn til  

 kommuneplanen.
Dette ville ellers være ulovligt som magtfordrejning.
Efter planlovens § 10, stk. 1, nr. 2, kan en amtskommune yde lån til  

 finansiering af erhvervelse af fast ejendom, etablering af anlæg, bygninger  

 og andre foranstaltninger til virkeliggørelse af region- og  

 kommuneplanlægningen, jf. kap.
III, afsnit D.
V Lokalplanlægning (§§ 13-21) A.
Generelt Lokalplanen indeholder - i det omfang, der er hjemmel til planens  

 bestemmelser - en regulering af udstykning, bebyggelse, anvendelse af  

 bebyggelse og ubebyggede arealer med mere, der er direkte bindende for  

 grundejerne.
Den bindende virkning betyder, at planens bestemmelser skal overholdes ved  

 fremtidige udstykninger, bebyggelse osv.
Planen har derimod som hovedregel  

 ikke nogen betydning for en lovligt eksisterende bebyggelse eller anvendelse,  

 der således kan fortsætte som hidtil uanset lokalplanen.
Der er heller ikke knyttet nogen handlepligt til en lokalplan.
En  

 virkeliggørelse af planen, f.eks. opførelse af et ved lokalplanen tilladt  

 byggeri forudsætter derfor, at vedkommende grundejer(e) kan og vil opføre  

 bebyggelsen.
Skal en virkeliggørelse gennemtvinges, må det ske ved  

 ekspropriation, hvis betingelserne herfor er opfyldt, jf. nærmere herom kap.  

 X.
Lokalplaner er før planloven tilvejebragt efter reglerne i lov om  

 kommuneplanlægning, der var gældende fra 1. februar 1977. Lokalplaner er  

 gældende, indtil de ændres ved en ny lokalplan jf. § 68, stk. 1, eller  

 ophæves uden tilvejebringelse af en ny lokalplan i de specielle tilfælde,  

 hvor der er hjemmel hertil jf. § 33, jf. nærmere herom kap.
VI, afsnit D.
 Byplanvedtægter og forskellige andre planer og beslutninger i henhold til  

 den tidligere bygge- og byplanlovgivning er også fortsat gældende, indtil de  

 ændres eller ophæves ved en lokalplan, jf. § 68, stk. 2.
B.
Lokalplanret Efter planlovens § 13, stk. 1, kan kommunalbestyrelsen på ethvert  

 tidspunkt beslutte at udarbejde et lokalplanforslag.
Det betyder ikke, at kommunalbestyrelsen også har sikkerhed for, at  

 lokalplanen kan vedtages endeligt og derefter virkeliggøres.
Vedtagelsen af  

 planen forudsætter nemlig, at den er i overensstemmelse med kommuneplanen,  

 jf. § 13, stk. 1, 2. pkt., at der ikke er nedlagt veto af  

 regionplanmyndigheden eller statslige myndigheder efter § 29 eller § 29 a, og  

 at lokalplanen heller ikke er i strid med regler eller beslutninger  

 (landsplandirektiver) efter § 3. Disse betingelser i planlovens § 13, stk. 1,  

 2. pkt. udgør rammerne for kommunalbestyrelsens lokalplanret.
 Herudover er det en betingelse, som ikke er angivet i loven, men som  

 følger af almindelige regler, at lokalplanen - ikke uden særlig hjemmel - må  

 være i strid med anden lovgivning.
 De enkelte bestemmelser i lokalplanen skal have hjemmel i planlovens § 15,  

 stk. 2, og planen som helhed og de enkelte bestemmelser skal have en  

 planmæssig begrundelse, jf. herom under afsnit E, pkt. 2.
 Virkeliggørelsen af planen kan herudover være afhængig af tilladelse eller  

 dispensation efter anden lovgivning, f.eks. miljøbeskyttelses-, landbrugs-,  

 naturfrednings-, skov-, kirke- eller kystbeskyttelseslovgivning m.v. eller  

 statens højhedsret over søterritoriet, idet en lokalplan kun med særlig  

 hjemmel kan erstatte tilladelser, der er nødvendige efter anden lovgivning,  

 jf. nærmere herom afsnit F, pkt. 6.
C.
Lokalplanpligt Bestemmelserne om lokalplanpligt i planlovens § 13 svarer bortset fra  

 nogle redaktionelle ændringer til bestemmelserne i kommuneplanlovens § 16.  

 Den praksis, der er udviklet, er derfor i det væsentlige fortsat vejledende.  

 Naturklagenævnet har dog skærpet praksis i byområder med kulturhistoriske  

 interesser og højt prioriterede naturområder.
 Oplysninger om praksis findes i de »Afgørelser og vejledende  

 udtalelser«, som Planstyrelsen udsendte fra 1986 til oktober 1992, og i  

 de »Naturklagenævnet orienterer«, som nævnet har udsendt siden  

 november 1993. Der er endvidere oplysninger om praksis i de kommenterede  

 lovsamlinger: Karnovs Lovsamling og Lov om planlægning, kommenteret af Anne  

 Birte Boeck (1994).
I det følgende afsnit nævnes de momenter, der indgår i vurderingen af, om  

 der er lokalplanpligt, og nogle grupper af bygge- og anlægsarbejder, hvor der  

 typisk vil være lokalplanpligt.
Opregningen er ikke udtømmende.
 1. Lokalplanpligt ved større udstykninger og bygge-  

 eller anlægsarbejder m.v.
 Efter planlovens § 13, stk. 2, skal der tilvejebringes en lokalplan, før  

 der gennemføres større bygge- og anlægsarbejder, herunder nedrivninger af  

 bebyggelse.
Afgørelsen af, om der er lokalplanpligt, beror på kommunalbestyrelsens  

 konkrete vurdering.
Følgende forhold må indgå i bedømmelsen:
 * Ved vurderingen af om en konkret foranstaltning udløser lokalplanpligt,  

 må der først og fremmest lægges vægt på om den fremkalder væsentlige  

 ændringer i det bestående miljø.
 * Det må også vurderes, om den konkrete foranstaltning bør ses i en større  

 planlægningsmæssig sammenhæng.
* Det er også et moment, der må indgå i vurderingen, at borgerne skal have  

 lejlighed til at øve indflydelse på planlægningen.
I planlovens  

 formålsbestemmelse er anført, at kommunalbestyrelsen i videst muligt omfang  

 bør inddrage kommunens beboere i planlægningsarbejdet, og det fremgår af  

 såvel bemærkningerne som betænkningen over forslaget til kommuneplanloven, at  

 et af hovedhensynene bag bestemmelsen har været at sikre offentlighedens  

 medindflydelse på planlægningen.
* Endvidere må der tages hensyn til selve omfanget af foranstaltningen.
I  

 bemærkningerne til forslaget til kommuneplanloven siges det, at det ikke er  

 muligt at præcisere kriteriet »større« udstykninger eller bygge- og  

 anlægsarbejder nærmere.
Kriteriet rummer en vis elasticitet, og fortolkningen  

 af ordet »større« må variere under hensyntagen til det pågældende  

 bysamfunds størrelse og karakter.
Ved lokalplanvurderingen kan det endvidere tages i betragtning, om det  

 pågældende projekt er behandlet i kommuneplanen.
I kommuneplanen kan der  

 f.eks. være taget stilling til placeringen af et bygge- eller anlægsarbejde,  

 således at hensynet til borgernes inddragelse i planlægningen er tilgodeset.  

 Hvis også de relevante statslige myndigheder har haft lejlighed til at tage  

 stilling til arbejdet, vil tilvejebringelse af lokalplan e.o. kunne undlades.
 Eksempler på bygge- og anlægsarbejder, der typisk vil forpligte  

 kommunalbestyrelsen til at tilvejebringe en lokalplan, er etablering af et  

 nyt boligområde, anlæg af omfartsvej i byzone, opførelse af højhuse eller  

 større etageboligbebyggelse, hotelbyggeri og lign. i et sommerhusområde,  

 større erhvervsbebyggelse og bygninger til offentligt formål og i  

 almindelighed nyopførelse af bebyggelse som led i en byfornyelse.
Opførelse af tæt-lav boligbebyggelse vil i almindelighed forudsætte, at en  

 lokalplan er tilvejebragt.
Opførelse af ny bebyggelse, der i omfang og art  

 ikke afviger væsentligt fra den bebyggelse, der allerede findes i det  

 pågældende område, kan dog som hovedregel foretages uden lokalplan.
Er der tale om byggeri, der skal udføres i etaper, sammenlægges etaperne  

 ved bedømmelse af lokalplanpligten.
Hvis en eller flere mindre bygninger  

 udføres sammen med andre foranstaltninger, som f.eks. vej- og  

 parkeringsanlæg, må lokalplanpligten vurderes på grundlag af det samlede  

 bygge- og anlægsprojekt.
 Et moment, der også må spille en rolle i vurderingen, er udformningen af  

 et byggeri f.eks. med hensyn til højde og etageantal, dvs. om byggeriet  

 passer ind i det eksisterende miljø.
Hvis udstykning sker med henblik på gennemførelse af et lokalplanpligtigt  

 bygge- eller anlægsarbejde, skal lokalplanen være gennemført, før  

 udstykningen registreres i martriklen, selvom udstykningen i sig selv ikke  

 ville udløse lokalplanpligt.
Dette følger af udstykningslovens § 20, stk. 1.
 Lokalplanpligten gælder også ved større tilbygninger til - eller  

 ombygninger af eksisterende bebyggelse.
Bestemmelsen fortolkes endvidere således, at også en væsentlig ændret  

 anvendelse af bebyggelse eller ubebyggede arealer udløser lokalplanpligt, i  

 samme omfang som nybyggeri.
Det gælder også, selvom ændringen efter  

 kommunalbestyrelsens vurdering vil betyde en miljømæssig forbedring i forhold  

 til den eksisterende anvendelse.
Store nye vejanlæg i og ved byer og bymæssig bebyggelse udløser  

 lokalplanpligt.
Det samme gælder udbygning af eksisterende veje, der  

 bevirker, at vejen får en sådan kapacitetsforøgelse, at det kan sidestilles  

 med etablering af en ny vej.
Regulering af trafikken på det eksisterende vej-  

 og gadenet - herunder flytning af vejtilslutninger og lukning af veje-  

 forudsætter normalt ikke tilvejebringelse af lokalplan.
 Der er endvidere lokalplanpligt ved store vejanlæg i og ved rekreative  

 områder, dvs. arealer, der er genstand for en intensiv rekreativ udnyttelse  

 som f.eks. campingpladser, sommerhus- og kolonihaveområder og  

 udflugtsområder.
 Samspillet mellem på den ene side vejlovgivningen og  

 ekspropriationsprocesloven og på den anden side planlovens bestemmelser om  

 lokalplanlægning er omtalt under afsnit E, pkt. 2, nr. 4.
 Etablering af cykel- og gangstier vil normalt kunne foretages uden  

 tilvejebringelse af lokalplan.
 Vindmøller i byer og bymæssig bebyggelse vil normalt udløse  

 lokalplanpligt, bortset fra industriområder.
I det åbne land er der lokalplanpligt for vindmølleparker, dvs. ved  

 opstilling af flere møller - efter tidligere praksis 8-10 møller, men de  

 større møller, der nu opstilles, kan betyde, at grænsen flyttes.
Konkrete  

 forhold, herunder meget store vindmøller, kan bevirke, at der er  

 lokalplanpligt ved opstilling af enkelte møller.
Andre store anlæg i det åbne land kan ligeledes udløse lokalplanpligt.
Se  

 som eksempel NKO nr. 58.1995 (radarstation i særligt naturområde).
 Etablering af en losseplads kræver normalt en lokalplan.
 Der er endvidere lokalplanpligt ved »større« nedrivninger af  

 bebyggelse.
 En forudsætning for at nedrivning af bebyggelse kan være lokalplanpligtig  

 er for det første, at bebyggelsen er anvendelig til bolig- og erhvervsformål.  

 Der vil således ikke være lokalplanpligt ved nedrivning af boligbebyggelse,  

 hvor der efter byfornyelsesloven eller boligtilsynsloven enten er nedlagt  

 forbud mod såvel beboelse som ophold, eller alene er nedlagt forbud mod  

 beboelse, men hvor bebyggelsen ikke lovligt kan anvendes til andet formål.  

 For nedrivning af erhvervsbebyggelse er det en forudsætning for  

 lokalplanpligt, at bebyggelsen ikke er nedslidt eller utidssvarende.
For det andet må der være tale om »større« nedrivning.
Ved  

 vurderingen af, om en nedrivning er af en sådant omfang, at der er  

 lokalplanpligt, kan der som udgangspunkt lægges vægt på samme momenter, som  

 ovenfor anført vedrørende nybyggeri m.v.
For så vidt angår selve bygningsmassens størrelse vil  

 lokalplanpligtgrænsen dog som hovedregel ligge noget »højere« ved  

 nedrivning end ved nyopførelse.
Der forudsættes derfor normalt en større  

 bebyggelse for at udløse lokalplanpligt ved nedrivning end ved nyopførelse.
Det skal videre bemærkes, at særlige bevaringsinteresser er sikret  

 varetaget gennem bygningsfredningsloven og ved bevarende lokalplaner.  

 Bevaringshensynet vil derfor ikke i sig selv kunne være et afgørende moment  

 for lokalplanpligt for så vidt angår den enkelte bygning.
Et bevaringsværdigt  

 miljø indgår derimod i den almindelige vurdering af, om der er  

 lokalplanpligt.
Se NKNO nr. 61.1995 (Gl.
Dok).
2. Kommunalbestyrelsens pligt overfor den private til  

 at udarbejde lokalplan efter § 13, stk. 3 Planlovens § 13, stk. 3, bestemmer, at i de tilfælde, hvor en ønsket  

 foranstaltning, der kræver udarbejdelse af lokalplan efter lovens § 13, stk.  

 2, er i overensstemmelse med kommuneplanen, påhviler det kommunalbestyrelsen  

 snarest at udarbejde et forslag til lokalplan og derefter fremme sagen mest  

 muligt.
Hvis der således er overensstemmelse mellem et byggeønske og  

 kommuneplanen, skal kommunalbestyrelsen udarbejde en lokalplan snarest,  

 medmindre kommunen ved nedlæggelse af et § 14-forbud igangsætter en ændring  

 af planlægningen.
Ordet »snarest« må fortolkes således, at  

 kommunalbestyrelsen uden unødigt ophold må tage initiativ til udarbejdelse af  

 et lokalplanforslag, og senest 1 år efter modtagelse af ansøgningen om  

 tilladelse til gennemførelse af den pågældende foranstaltning må have  

 offentliggjort et lokalplanforslag.
 Hvis der derimod ikke er overensstemmelse mellem det rejste byggeønske og  

 de overordnede retningslinier, er kommunalbestyrelsen ikke forpligtet til at  

 udarbejde en lokalplan.
 Den ovenfor omtalte uoverensstemmelse mellem byggeønske og de overordnede  

 retningslinier kan være tidsmæssig, hvis byggeønsket er i strid med  

 rækkefølgeangivelserne i kommuneplanen, jf. også § 12, stk. 2.
 Efter § 13, stk. 3, kan kommunen forlange, at den, der har interesse i  

 foranstaltningens gennemførelse, yder kommunen bistand ved udarbejdelse af  

 lokalplanen.
 Bistanden vil især kunne bestå i udarbejdelse af udkast til bestemmelser i  

 lokalplanen, hvorimod kommunen selv må bekendtgøre lokalplanforslaget.
 Kommunalbestyrelsen vil ikke kunne kræve betaling i tilfælde, hvor  

 kommunens tekniske forvaltning selv udfører lokalplanarbejdet.
3. Sikkerhedsstillelse ved visse lokalplaner Efter planlovens § 13, stk. 4, kan kommunalbestyrelsen i nogle tilfælde  

 forlange, at den ejer, der ønsker en lokalplan tilvejebragt, stiller en  

 sikkerhed dels for kommunens udgifter til lokalplanarbejdet dels for  

 kommunens udgifter til en eventuel overtagelse af ejendommen efter  

 frigørelsesafgiftslovens § 8.
Der skal være tale om et landzoneareal, som ejeren ønsker overført til  

 byzone med henblik på udførelse af et bygge- eller anlægsarbejde.
Det er uden  

 betydning, om projektet er i overensstemmelse med kommuneplanen, således at  

 kommunen efter § 13, stk. 3, er forpligtet til at udarbejde lokalplan, eller  

 om der skal tilvejebringes et kommuneplantillæg.
Der kan forlanges stillet en sikkerhed af en sådan størrelse, at kommunen  

 kan få dækket sine udgifter til lokalplanen og det eventuelle  

 kommuneplantillæg.
Er der stillet sikkerhed, kan udgifterne kræves betalt,  

 hvis bygge- eller anlægsarbejdet ikke er påbegyndt inden 4 år efter, at  

 arealet er overført til byzone.
 Er der tale om en landzoneejendom, der er omfattet af  

 frigørelsesafgiftslovens § 8, det vil sige en landbrugs-, gartneri-,  

 planteskole eller frugtplantageejendom, kan kommunen endvidere forlange, at  

 ejeren stiller sikkerhed for, at kommunen kan få dækket udgifterne til  

 overtagelse af arealet efter den nævnte bestemmelse, hvis ejeren ikke udfører  

 projektet, men forlanger, at kommunen skal overtage arealet.
Efter frigørelsesafgiftslovens § 8 har kommunen i 4 år efter overførelsen  

 af en af de nævnte ejendomme til byzone pligt til at overtage arealet til den  

 vurdering, som frigørelsesafgiften beregnes efter.
Pligten gælder dog kun,  

 hvis arealet ikke er overgået til anden anvendelse.
Der kan derfor forlanges  

 stillet sikkerhed af en sådan størrelse, at kommunens udgifter til  

 overtagelse af arealet for vurderingsbeløbet, herunder advokatomkostninger,  

 kan dækkes.
4. Lokalplanpligt når en lokalplan, en byplanvedtægt  

 eller en reguleringsplan indeholder nærmere regler om udstykninger eller  

 bygge- eller anlægsarbejder Efter § 13, stk. 5, »ophæves« lokalplanpligten, hvor en  

 byplanvedtægt eller reguleringsplan indeholder nærmere regler om udstykninger  

 eller bygge- eller anlægsarbejdet.
 Afgørende for, at betingelsen er opfyldt, er ikke, om der foreligger en  

 lokalplan/byplanvedtægt eller en reguleringsplan for det pågældende areal,  

 men derimod om disse planer indeholder »nærmere regler« om selve  

 det forhold, der betinger lokalplanpligten, dvs. om arealets anvendelse,  

 bebyggelsens placering og omfang, bygningshøjde, vejforhold m.m.
 Hvis f.eks. en byplanvedtægt eller en lokalplan udlægger et areal til  

 offentlige formål uden at præcisere nærmere, hvad arealet skal benyttes til,  

 vil der foreligge lokalplanpligt, når kommunalbestyrelsen ønsker at  

 konkretisere det offentlige formål.
 Ligeledes vil der foreligge lokalplanpligt efter § 13, stk. 2, hvis en  

 byplanvedtægt eller lokalplan tilkendegiver, at bebyggelse kun må opføres på  

 grundlag af en bebyggelsesplan, eller at bebyggelsesplaner forudsætter et  

 tillæg til planen, før den kan realiseres.
5. Lokalplanpligt til sikring af kommuneplanens  

 virkeliggørelse Efter planlovens § 13, stk. 2, påhviler det kommunalbestyrelsen at  

 tilvejebringe en lokalplan, når det er nødvendigt for at sikre kommuneplanens  

 virkeliggørelse.
 Bestemmelsens anvendelsesområde er identisk med forpligtelsen efter lovens  

 § 12, stk. 1, til at virke for kommuneplanens gennemførelse.
Om fortolkningen heraf henvises til kap.
IV, afsnit C, pkt. 2.
D.
Forbud efter § 14 Efter planlovens § 14 kan kommunalbestyrelsen nedlægge forbud mod, at der  

 retligt eller faktisk etableres forhold, som kan hindres ved en lokalplan.  

 Forbudet kan nedlægges for et tidsrum af indtil et år.
 Forhold, som kan hindres ved en lokalplan, er det samme som forhold, der  

 kan reguleres i en lokalplan efter bestemmelserne i § 15.
§ 14-forbudet kan vedrøre både retlige og faktiske dispositioner.
Det  

 svarer til retsvirkningerne af en lokalplan, jf. § 18.
Forbud kan nedlægges for et år, men kan også nedlægges for et kortere  

 tidsrum.
Hvis der nedlægges forbud mod et projekt, der har været længe under  

 behandling i kommunen, må forbudets gyldighedsperiode fastsættes under hensyn  

 til den tid, der allerede er medgået til sagens behandling.
 Et forbud efter § 14 kan påklages efter § 58, stk. 1.
E.
Form og indhold 1. Generelt Planloven indeholder ikke detaljerede krav til en lokalplans form, men  

 nogle krav fremgår indirekte af bestemmelser i loven, og der er i øvrigt en  

 indarbejdet praksis for opdelingen i en tekst med de bindende bestemmelser  

 opstillet i paragraffer eller punkter, et eller flere kort, hvortil der  

 henvises i teksten og redegørelse i tilknytning til planen.
 Oplysninger om planens retsvirkninger skal efter planloven været indeholdt  

 i planen (ligesom formålsangivelsen). Oplysning om planens retsvirkninger  

 skulle efter kommuneplanloven gives i en beskrivelse af lokalplanforslaget i  

 forbindelse med offentliggørelsen af forslaget.
 Kravet om oplysning om, hvorvidt lokalplanens virkeliggørelse er afhængig  

 af tilladelser eller dispensationer fra andre myndigheder end  

 kommunalbestyrelsen er ved planloven flyttet fra lokalplanen til den  

 ledsagende redegørelse.
 Lokalplaner tilvejebragt efter planlovens regler skal således indeholde  

 oplysninger om planens formål og retsvirkninger (§ 15, stk. 1), og de skal  

 ledsages af en redegørelse for, hvorledes planen forholder sig til  

 kommuneplanen og øvrig planlægning for området (§ 16, stk. 1) samt om  

 virkeliggørelsen er afhængig af tilladelser eller dispensationer fra andre  

 myndigheder (§ 16, stk. 2). For lokalplanforslag i kystnærhedszonen og de  

 kystnære dele af byzonerne er der særlige bestemmelser i § 16, stk. 3 og 4.
 Angivelsen af lokalplanens formål har betydning i forbindelse med  

 fastlæggelsen af grænserne for kommunalbestyrelsens kompetence til at  

 dispensere fra planen, jf. herom under af- snit G.
2. Lokalplanens retningslinier Planlovens § 15, stk. 2 indeholder et katalog over emner, der kan  

 reguleres i lokalplan.
Kataloget svarer til det, der fandtes i  

 kommuneplanlovens § 18, stk. 1.
Lokalplanens bestemmelser skal have hjemmel i § 15-kataloget og de skal  

 have en planmæssig begrundelse.
Eksempler herpå er særligt nævnt under nr. 8,  

 men kravet om saglig planmæssig begrundelse gælder for alle  

 lokalplanretningslinier.
 De enkelte emner er:
Nr. 1 Overførsel til byzone eller sommerhusområde af arealer som planen  

 omfatter Arealer, der i henhold til den tidligere gældende lovgivning er overført  

 til byzone eller sommerhusområde, bevarer denne status, jf. § 34.
Siden ikrafttrædelsen af kommuneplanloven har overførsel fra landzone til  

 byzone eller sommerhusområde alene kunnet ske ved bestemmelse herom i en  

 lokalplan.
Kommunalbestyrelsen tilvejebringer lokalplanen.
Tilbageførsel af arealer til landzone sker ved kommunalbestyrelsens  

 beslutning på grundlag af kommuneplanen eller efter ejerens begæring og ikke  

 ved lokalplan, jf. kap.
IX.
Lokalplaner for landzonearealer I nogle tilfælde vil det være naturligt, at det geografiske område for en  

 lokalplan ikke overføres til byzone eller sommerhusområde.
Det gælder typisk,  

 hvor en lokalplan regulerer anlæg i det åbne land, f.eks. en knallertbane, en  

 golfbane, en offentlig badestrand med tilkørsels-, parkerings- og sanitære  

 anlæg eller et stisystem.
Ligeledes bør f.eks. vindmølleparker, lossepladser  

 og mindre flyvepladser i det åbne land bibeholdes i landzone.
I langt de fleste tilfælde af byggeri og anlæg er det imidlertid åbenbart,  

 at der må ske overførsel til byzone eller sommerhusområde.
En egentlig  

 byudvikling må således forudsætte, at arealet bliver byzone.
 Men der kan f.eks. være behov for en lokalplanlægning af udstyknings, vej-  

 og bebyggelsesforholdene i et eksisterende mindre landsbysamfund, hvor det  

 ikke er hensigtsmæssigt, at den nødvendige planlægning tillige medfører en  

 ændret zone-status.
 Hvis der derimod er tale om udlæg af et større areal til bymæssig  

 bebyggelse i forbindelse med et eksisterende landsbysamfund, må planlægningen  

 medføre en ændring af zonestatus.
Regionplanen kan indeholde retningslinier om visse projekter og lign., der  

 forudsætter byzonestatus, jf. kap.
III, afsnit B, pkt. 1.
 Uden for landsbyer kan en lokalplan for arealer i landzone, der skal  

 anvendes til jordbrugsformål, ikke indeholde bestemmelser efter planlovens §  

 15, stk. 2, nr. 3, 6, 8 eller 9, jf. § 15, stk. 5, jf. nærmere nedenfor pkt.  

 3 »Særligt om indholdet i nogle lokalplaner«.
 Gennemførelsen af en landzonelokalplan indebærer, at landzonekompetencen  

 overgår til kommunalbestyrelsen, jf. § 35, stk. 2.
Nr. 2 Områdets anvendelse, herunder om at nærmere angivne arealer  

 forbeholdes til offentlige formål Ved »områdets anvendelse« forstås en generel angivelse af  

 områdets anvendelse, f.eks. til parcelhusbebyggelse, etageboligbebyggelse  

 eller industriformål.
Nr. 2 adskiller sig herved fra nr. 8 og 9, der muliggør  

 en detaljeret regulering af bebyggelse og ubebyggede arealer.
Efter nr. 2 kan der i en lokalplan foretages arealreservationer til  

 offentlige formål.
Sikringen af et areal til offentlige formål medfører, at  

 kommunen på grundejerens begæring må overtage arealet efter reglerne i lovens  

 § 48. Nr. 2 omhandler både statslige, amtskommunale og primærkommunale  

 formål, men også formål med almen karakter kan i øvrigt være omfattet af nr.  

 2. Når kommunalbestyrelsen udlægger et areal til offentlige formål af hensyn  

 til en statslig eller amtskommunal myndighed, bør kommunen sikre sig, at den  

 pågældende myndighed vil overtage arealet, hvis kommunen bliver forpligtet  

 til det.
Det offentlige formål behøver ikke at være specificeret nærmere.
Det er  

 fastslået i en højesteretsdom om den tilsvarende bestemmelse i byplanloven  

 (Ugeskrift for Retsvæsen 1952/ 781). Men en uspecificeret reservation til  

 offentlige formål kan ikke danne grundlag for ekspropriation efter § 47 eller  

 opfylde en eventuel lokalplanpligt efter § 13, stk. 2.
 Når kommunalbestyrelsen tilvejebringer en lokalplan for et område, der  

 hidtil har været anvendt til blandet bolig- og erhvervsbebyggelse, hvorefter  

 området fremtidig skal anvendes til boligbebyggelse, bør kommunalbestyrelsen  

 være opmærksom på de begrænsede muligheder for at dispensere efter planlovens  

 § 19. Hvis det ikke er kommunalbestyrelsens hensigt så hurtigt som muligt at  

 omdanne det pågældende område til et rent boligområde, kan  

 kommunalbestyrelsen optage bestemmelser i lokalplanen, der gør det muligt  

 uden tilvejebringelse af en ny lokalplan at tillade genopførelse, f.eks.  

 efter brand, af tidligere lovligt, eksisterende erhvervsbebyggelse.
Nr. 3 Ejendommes størrelse og afgrænsning Efter nr. 3 kan der i en lokalplan fastsættes bestemmelser, der har  

 betydning ved udstykning og andre matrikulære forandringer.
 Opdeling i ejerlejligheder kan ikke reguleres efter nr. 3, men opdelingen  

 kan være i strid med bestemmelser om lejlighedsstørrelser efter nr. 7.
Efter nr. 3 kan der fastlægges en udstykningsplan, der viser de enkelte  

 parcellers afgrænsning og størrelse.
Men bestemmelserne kan også være  

 udformet som mindstegrundstørrelser og mindstefacadelængder (grundbredder) og  

 eventuelt tillige angive en maksimal grundstørrelse.
For så vidt angår lokalplaner, der omfatter enfamiliehuse, henledes  

 opmærksomheden på bestemmelserne i byggelovens § 10 A, jf.
Bygge- og  

 Boligstyrelsens vejledning nr. 122 af 5. juli 1991. For så vidt angår  

 dispensation fra byplanvedtægter og lokalplaner med bestemmelser, som hindrer  

 udstykning af enfamiliehuse henvises til afsnit G.1.
Nr. 4 Vej- og stiforhold og andre forhold af færdselsmæssig betydning,  

 herunder om adgangsforholdene til færdselsarealer med henblik på adskillelse  

 af trafikarterne Udtrykket »vej- og stiforhold« omfatter beliggenheden, retning  

 og bredden (længde- og tværprofilet) af en vej eller andet færdselsareal,  

 nedlæggelse af en vej eller sti og fastlæggelse af byggelinier,  

 hjørneafskæringer af krydsende veje og andre færdselsarealer.
En bestemmelse  

 i lokalplan om nedlæggelse af en vej eller sti indebærer dog ikke, at vejen  

 eller stien dermed er nedlagt.
Nedlæggelsen må gennemføres enten ved  

 anvendelse af vejlovgivningens regler eller ved ekspropriation efter § 47.  

 Hvis en privat fællesvej derimod er endeligt fastlagt i en lokalplan, skal  

 vejen ikke udlægges efter bestemmelserne i lov om private fællesveje.
Ordene »andre forhold af færdselsmæssig betydning« omfatter  

 bl.a. bestemmelser om adskillelse af trafikarterne (bilvej, cykelsti,  

 fodgængersti), ordning af parkeringsforhold (f.eks. parkeringslommer ved  

 vejside eller holdebanearealer langs vejbane), etablering af vendepladser og  

 regulering af hegning mod vej.
De nævnte bestemmelser vedrører typisk  

 kommunens egne vejanlæg, medmindre lokalplanen udarbejdes efter aftale med  

 vejbestyrelsen for et overordnet vejanlæg.
Om forholdet til de overordnede  

 veje i øvrigt (statsveje og amtsveje) henvises til bemærkningerne i det  

 følgende.
 Der bør ved fastsættelse af bestemmelser om adskillelse af trafikarter  

 tages hensyn til synshandicappedes og bevægelseshandicappedes behov for  

 henholdsvis markering af adskillelser, der kan mærkes af en mobilitystok, og  

 kanter, der kan forceres af en kørestol.
 Særligt om samspillet mellem på den ene side vejlovgivningen og  

 ekspropriationsprocesloven og på den anden side planlovens bestemmelser om  

 lokalplanlægning.
 I samlebekendtgørelsens § 8 er der fastsat særlige bestemmelser om  

 lokalplanlægning i forbindelse med statslige og amtskommunale vejanlæg.
Kommunerne skal herefter lægge vejanlægget til grund for  

 lokalplanlægningen.
Det samme gælder ved sideanlæg for så vidt angår de i  

 projektet fastlagte retningslinier af vejteknisk og færdselsmæssig betydning,  

 f.eks. om belysning og standardiserede servicebygninger.
 Lokalplanlægningen omfatter således alene en regulering af de arealer, der  

 grænser til det ved projektet fastlagte område.
 Det er en forudsætning for, at reglerne kan virke hensigtsmæssigt, at der  

 etableres et samarbejde mellem kommunalbestyrelsen og  

 anlægsmyndighed/ekspropriationsmyndighed, herunder at kommunalbestyrelsen i  

 disse sager fremmer lokalplanarbejdet mest muligt.
I vejlovgivningen er der fastsat bestemmelser, der sikrer, at kommunalbestyrelsen inddrages i beslutninger om overordnede vejprojekter.
 Planlovens bestemmelser om lokalplanlægning finder anvendelse i  

 forbindelse med både kommuneveje, landeveje og hovedlandeveje, medmindre  

 andet udtrykkeligt er fastsat ved lov.
 Hvis gældende lokalplaner eller byplanvedtægter allerede regulerer  

 forholdene, må en ny lokalplan gennemføres, hvis vejprojektet har ændret  

 forudsætningerne for den gældende plan eller vedtægt, medmindre  

 overensstemmelse lovligt kan opnås ved dispensation efter planlovens § 19.
 Ved vejanlæg, der gennemføres efter ekspropriationsprocesloven, skal den  

 afsluttende ekspropriationsforretning for den enkelte etape normalt afvente  

 lokalplanens endelige vedtagelse.
 Såfremt kommunen efter behandling af lokalplanforslaget fremsætter ønske  

 om ændringer i vejprojektet, skal ekspropriationskommissionen/vejbestyrelsen  

 lade dette ønske indgå ved godkendelse/fastlæggelse af det endelige projekt.
Såfremt ekspropriationskommissionen/vejbestyrelsen efter lokalplanens  

 endelige vedtagelse og offentliggørelse træffer beslutning om ændring af det  

 projekt, som har været grundlag for lokalplanen, og ændringen er så  

 væsentlig, at den indebærer en fravigelse fra lokalplanen, kan  

 ekspropriationen ikke afsluttes (med retsvirkning for de berørte grundejere),  

 før der er tilvejebragt overensstemmelse med projektet i medfør af den  

 kompetence, der er tillagt kommunalbestyrelsen ved planlovens § 19, eller en  

 ny lokalplan med grundlag i det ændrede projjekt er endeligt vedtaget og  

 offentliggjort.
Bemærkningen overfor om gældende lokalplaner eller  

 byplanvedtægter finder tilsvarende anvendelse.
 Iværksættelse af anlægsarbejder kan ikke ske før lokalplanen er endelig  

 vedtaget og offentliggjort, jf. dog planlovens § 17, stk. 2, hvorefter  

 kommunalbestyrelsen under visse forudsætninger kan tillade, at  

 anlægsarbejder, der er i overensstemmelse med et offentliggjort forslag til  

 lokalplan, påbegyndes efter udløbet af indsigelsesfristen.
 Eventuelle konflikter i forbindelse med lokalplanlægningen for de til  

 vejen tilgrænsede arealer løses efter reglerne i planlovens § 29, der  

 omhandler indsigelser mod lokalplanforslag fra regionplanmyndighed og  

 statslige myndigheder, f.eks. vejmyndigheder, fredningsmyndigheder m.v.
Nr. 5 Beliggenhed af spor- og ledningsanlæg, herunder til elforsyning Efter nr. 5 kan der fastsættes bestemmelser i en lokalplan om placeringen  

 af spor- og ledningsanlæg, herunder elmasttraceer og transformatorstationer,  

 men ikke om den tekniske udførelse af disse anlæg.
Nr. 6 og 7 Bebyggelsers beliggenhed på grundene, herunder om den  

 terrænhøjde, hvori en bebyggelse skal opføres Bebyggelsers omfang og udformning, herunder med henblik på regulering af  

 boligtætheden Ordet »bebyggelser« i nr. 6 g 7 omfatter såvel egentlige  

 bygninger som andre faste konstruktioner og anlæg, der i byggelovgivningen  

 omfattes af begrebet bebyggelse.
 Nr. 6 og 7 giver hjemmel for lokalplanbestemmelser, der fastlægger  

 byggefelter eller en egentlig bebyggelsesplan.
Men der kan også i en lokalplan fastsættes en maksimal bebyggelsesprocent,  

 som gælder for den enkelte ejendom.
For industriområder kan der foreskrives  

 et maksimalt rumindhold af bebyggelsen (den såkaldte kubikmeter-regel)  

 kombineret med en bestemmelse om, at det bebyggede areal ikke må overstige en  

 vis procentdel af grundens areal.
 Bestemmelser om en gennemsnitlig bebyggelsesprocent for et område, der kan  

 være hensigtsmæssige rammebestemmelser i kommuneplanen, bør ikke anvendes i  

 lokalplaner, fordi de ikke regulerer, hvad der må bygges på de enkelte  

 ejendomme.
 Bestemmelse i en lokalplan om den terrænhøjde (kote), hvori bebyggelsen  

 skal lægges, erstatter og supplerer de generelle bestemmelser herom i  

 bygningsreglementet.
 Der bør ved fastsættelsen af bestemmelser om bebyggelsens beliggenhed  

 tages hensyn til, at terrænforskelle ikke bliver til hinder for  

 bevægelseshæmmedes færden på grunden.
 Bestemmelser om mindste byggekoter kan anvendes i kystområder med henblik  

 på at hindre omfanget af skader ved stormflod.
Med hjemmel i nr. 7 kan der foreskrives en bestemt ydre fremtræden af en  

 ny bebyggelse ud fra arkitektonisk-æstetiske hensyn, f.eks. med hensyn til  

 højder, tagformer og facadeudformning, herunder skiltning.
Bestemmelserne  

 skal fastsættes i lokalplanen.
Det vil sige, at planen ikke kan nøjes med at  

 foreskrive, at f.eks. facadeudformningen skal godkendes af  

 kommunalbestyrelsen.
 Nr. 7 hjemler også lokalplanbestemmelser om lejlighedsstørrelser i en  

 etageboligbebyggelse og bestemmelser om butiksstørrelser.
 Der kan ikke i en lokalplan fastsættes bestemmelser, som regulerer de  

 byggetekniske/konstruktive forhold samt boligindretningsmæssige forhold,  

 eller som angiver en udvidelse af byggelovgivningens anvendelsesområde.
Nr. 8 Anvendelse af de enkelte bygninger Efter nr. 8 kan der i en lokalplan fastsættes detaljerede bestemmelser om  

 anvendelsen af de enkelte bygninger.
 Byplanmæssigt begrundede anvendelsesbestemmelser kan f.eks. være  

 bestemmelser, der skal sikre, at et område anvendes miljømæssigt forsvarligt  

 både inden for området og i forhold til omgivelserne.
 Den planlægningsmæssige begrundelse kan også være hensynet til at sikre  

 tilfredsstillende trafikale forhold, hensynet til at undgå en trafikal,  

 støjmæssig belastning af et område eller hensynet til bevaring af ældre  

 bygninger eller bebyggelsens karakter.
 Der bør tages hensyn til bevægelseshæmmede ved fastsættelsen af  

 anvendelsesbestemmelserne i visse lokalplaner, jf. afsnittet under 3  

 »Særligt om indholdet i nogle lokalplaner«.
En lokalplan bør ikke gøres mere detaljeret, end formålet med planen  

 kræver.
Det kan således være uhensigtsmæssigt, at en lokalplan er knyttet for  

 stærkt til et bestemt projekt, hvis projektet senere opgives.
 Anvendelsesbestemmelser, der kun tillader en meget begrænset udnyttelse af  

 en ejendom, kan efter omstændighederne være ugyldige eller kan give den  

 pågældende grundejer krav på erstatning eller overtagelse af ejendommen efter  

 princippet i planlovens § 48.
Spørgsmålet om, hvor detaljeret en plan kan være, har bl.a. været fremme i  

 en landsretsdom, der angik en byplanvedtægt.
Efter denne måtte den pågældende  

 ejendom kun med byrådets tilladelse anvendes til andet end hotel,  

 restaurationsvirksomhed, pensionat eller lignende.
Det blev antaget, at  

 tillægget havde hjemmel i byplanlovens § 2, stk. 2, nr. 5. Endvidere blev det  

 antaget, at det ikke var udelukket, at grundlovens § 73 kunne give hjemmel  

 for erstatning, når ganske særlige hensyn talte herfor.
I det foreliggende  

 tilfælde fandtes der dog ikke lidt noget tab, der kunne berettige til erstatning efter denne bestemmelse  

 (Ugeskrift fra Retsvæsen 1979/939).
Nr. 9 Udformning, anvendelse og vedligeholdelse af ubebyggede arealer,  

 herunder om terrænregulering, hegnsforhold, bevaring af beplantning og  

 beplantningsforhold i øvrigt samt belysning af veje og andre færdselsarealer Angivelse af terrænregulering betyder, at der i en lokalplan kan  

 foreskrives en bestemt terrænregulering som betingelse for bebyggelse, eller  

 lokalplanen kan forbyde, at der foretages terrænregulering.
 Sådanne bestemmelser i en lokalplan fortrænger byggelovens bestemmelser,  

 jf. byggelovens § 13, stk. 2.
Nr. 10 Bevaring af landskabstræk i forbindelse med bebyggelse af et  

 område, der inddrages til bymæssig bebyggelse eller sommerhusbebyggelse Formålet med nr. 10 har været, at en lokalplan skal kunne hindre, at  

 landskabstræk ødelægges i forbindelse med byggemodningen af et nyt område.
Nr. 11 Tilvejebringelse af eller tilslutning til fællesanlæg i eller uden  

 for det af planen omfattede område som betingelse for ibrugtagen af ny  

 bebyggelse Udtrykket »anlæg« omfatter fælles opholds- eller  

 parkeringsarealer for flere selvstændige ejendomme.
Det kan være tekniske  

 (fælles)anlæg såsom en fælles varmecentral, et fælles antenneanlæg for  

 TV-modtagelse eller et fælles garageanlæg.
Der kan ikke stilles krav til  

 fællesantenneanlæg om tilslutning til hybridnettet.
 Fællesanlæg kan også være særlige bygninger til fælles formål, f.eks.  

 fælles vaskeri, selskabslokaler, hobbyrum og børneinstitutioner.
Lokalplanen kan gøre det til en betingelse for ibrugtagen af ny  

 bebyggelse, at de pågældende anlæg er etableret.
Dispensation fra betingelsen  

 kan gøres betinget af, at ansøgeren over for kommunen stiller sikkerhed for  

 en forholdsmæssig del af de forventede omkostninger ved den senere etablering  

 af anlægget.
 Særligt om tilslutningspligt til kollektive varmeforsyningsanlæg.
 Såvel planloven som varmeforsyningsloven giver kommunalbestyrelserne  

 hjemmel til at beslutte, at ny bebyggelse ved ibrugtagningen skal tilsluttes  

 et kollektivt varmeforsyningsanlæg.
 Efter planlovens § 15, stk. 2, nr. 11, kan der i en lokalplan optages  

 bestemmelse om »tilvejebringelse af eller tilslutning til fællesanlæg i  

 eller uden for det af planen omfattede område som betingelse for ibrugtagning  

 af ny bebyggelse«.
 Planlovens regler tilgodeser det planlægningsmæssige aspekt og kan således  

 finde anvendelse på et tidspunkt, der ligger forud for de meget konkrete  

 vurderinger, der er en forudsætning for anvendelse af varmeforsyningslovens  

 regler.
Efter varmeforsyningsloven kan der først pålægges tilslutningspligt i  

 forbindelse med - og på grundlag af kommunalbestyrelsens godkendelse af et  

 projekt for et kollektivt varmeforsyningsanlæg.
Tilslutningspligt kan kun  

 pålægges, hvis den pågældende bebyggelse, der skal tilsluttes det kollektive  

 varmeforsyningsanlæg, kan opnå forsyning fra anlægget ved byggeriets  

 ibrugtagning, idet den pågældende bygning må forventes at blive opført uden  

 eget fyringsanlæg.
 Såfremt det af et projekt for et kollektivt varmeforsyningsanlæg fremgår,  

 at varmeforsyning fra anlægget først vil blive etableret efter det tidspunkt,  

 hvor byggeriet kan tages i brug, kan der ikke pålægges tilslutningspligt  

 efter varmeforsyningsloven, medmindre der uden udgift for ejeren etableres en  

 midlertidig varmeforsyning.
De to regelsæt må betragtes som supplerende hinanden.
Planlovens  

 bestemmelse kan anvendes umiddelbart af kommunerne på et meget tidligt  

 stadium i den kommunale planlægning.
Er kommunerne så langt i deres  

 varmeplanlægning, at varmeforsyningslovens bestemmelser kan anvendes,  

 anbefales det, at kommunerne benytter denne lovs hjemmel.
I det omfang planloven anvendes, bør pligten pålægges således, at den  

 angår pligt til at tilslutte sig et kollektivt varmeforsyningsanlæg uden  

 specifikation af, om opvarmningsformen er naturgas eller fjernvarme.
Dette  

 fastlægges efterfølgende i varmeplanlægningen.
 Det bemærkes, at opvarmning med naturgas er omfattet af reglerne om  

 kollektiv varmeforsyning, hvorimod elopvarmning ikke er det.
Uanset efter hvilken lov kommunalbestyrelserne træffer beslutning om  

 tilslutningspligt, må retsvirkningerne være de samme.
Varmeforsyningslovens  

 regler om grundejernes rettigheder og pligter må være afgørende.
Det skyldes,  

 at de yder grundejerne større beskyttelse end planloven, hvis reguleringer  

 som udgangspunkt må betragtes som almindelige erstatningsfrie reguleringer.
Hvad indebærer tilslutningspligten? Efter varmeforsyningsloven indebærer pålæg af tilslutningspligt ikke en  

 forpligtelse til at skulle aftage varme fra anlægget.
Derimod indebærer  

 tilslutningspligten pligt til at betale et eventuelt tilslutningsbidrag samt  

 at betale årlige faste afgifter i overensstemmelse med det pågældende  

 selskabs anmeldte priser og betingelser.
Desuden kan forsyningsselskaber  

 etablere de tekniske anlæg, stikledninger m.v., som skal tableres af  

 selskabet som forudsætning for ejendommens tilslutning.
 En tilslutningspligt efter planloven, såvel dennes § 15, stk. 2, nr. 11,  

 som § 43 er af samme indhold.
Hvad er konsekvensen af, at det kollektive varmeforsyningsanlæg ikke  

 eksisterer ved byggeriets ibrugtagelse? I henhold til varmeforsyningsloven skal kommunen og forsyningsselskabet,  

 hver med halvdelen, uden ekstra udgift for brugerne sikre bebyggelsen en  

 midlertidig varmeforsyning, såfremt etableringen af det kollektive  

 varmeforsyningsanlæg forsinkes i forhold til den i projektet fastsatte  

 tidsfrist.
Grundejere, hvis ejendomme i henhold til planlovens § 15, stk. 2, nr. 11,  

 eller § 43 er omfattet af et krav om tilslutning til et kollektivt  

 varmeforsyningsanlæg, som endnu ikke eksisterer, har krav på en lignende  

 retsstilling som den, der er tillagt grundejerne i varmeforsyningsloven.  

 Ejeren af ejendommen kan derfor kræve, at forsyningsselskabet installerer et  

 midlertidigt varmeforsyningsanlæg til bebyggelsen uden ekstra udgift for  

 ejeren.
Udgifterne til det midlertidige anlægs etablering dækkes, hver med  

 halvdelen, af kommunen og forsyningsselskabet.
Hvis kommunen ikke vil  

 imødekomme ejerens krav, må den meddele dispensation fra lokalplanen.
En  

 dispensation indebærer, at der herefter ikke er tilslutningspligt på  

 ejendommen.
Klageregler Klage over tilslutningspligt pålagt i medfør af varmeforsyningsloven  

 behandles efter varmeforsyningslovens regler.
 Klage over bestemmelser om tilslutningspligt i en lokalplan skal derimod  

 behandles af Naturklagenævnet efter reglerne i planlovens § 58, stk. 1.
Nr. 12 Foretagelse af afskærmningsforanstaltninger såsom anlæg af  

 beplantningsbælte, støjvold, mur og lign. som betingelse for ibrugtagen af ny  

 bebyggelse eller ændret anvendelse af ubebygget areal Nr. 12 omfatter ikke kun støjafskærmning, men også æstetisk begrundede afskærmningsforanstaltninger f.eks. ved en ny losseplads eller  

 oplagsplads.
 Efter byggelovens § 4, stk. 3, kan der inden påbegyndelsen af et  

 byggearbejde stilles krav om sikkerhed for udførelse af  

 afskærmningsforanstaltninger, der er forlangt i en lokalplan, som betingelse  

 for ibrugtagen af ny bebyggelse.
Nr. 13 Oprettelse af grundejerforeninger for nye haveboligområder,  

 erhvervsområder eller områder for fritidsbebyggelse, herunder om medlemspligt  

 og om foreningens ret og pligt til at forestå etablering, drift og  

 vedligeholdelse af fællesarealer og fællesanlæg Der kan henvises til Planstyrelsens vejledning i kommuneplanlægning nr. 7  

 »Grundejerforeninger og lokalplanlægning« (1983).
 Bestemmelserne omfatter ikke lejere, se NKO nr. 57, 1995.
Nr. 14 Bevaring af eksisterende bebyggelse, således at bebyggelsen kun med  

 tilladelse fra kommunalbestyrelsen må nedrives, ombygges eller på anden måde  

 ændres Når det i en lokalplan er bestemt, at en bebyggelse ikke må nedrives uden  

 tilladelse fra kommunalbestyrelsen, og tilladelsen nægtes, kan ejeren efter §  

 49 forlange ejendommen overtaget af kommunen mod erstatning.  

 Overtagelsespligten påhviler dog kun kommunen, hvis der er et væsentligt  

 misforhold mellem ejendommens afkastningsgrad og afkastningsgraden for  

 ejendomme med en lignende beliggenhed og benyttelse, som ikke er omfattet af  

 et nedrivningsforbud.
 Overtagelsespligten eksisterer kun, hvis tilladelse til nedrivning afslås,  

 ikke ved afslag på en ansøgning om tilladelse til at ombygge eller ændre  

 bebyggelsen.
 Spørgsmålet om berettigelsen af et overtagelseskrav afgøres af  

 taksationsmyndighederne efter lov om offentlige veje, jf. § 50. Se også kap.  

 X, afsnit B.
Nr. 15 Friholdelse af et område for ny bebyggelse, når en bebyggelse kan  

 blive udsat for sammenstyrtning, oversvømmelse eller anden skade, der kan  

 medføre fare for brugernes liv, helbred eller ejendom Bestemmelsen kan f.eks. finde anvendelse i stormflodstruede områder, jf.  

 afsnit XI i Ministeriet for Offentlige Arbejders betænkning af januar 1984 om  

 stormflodsforsikring, og for arealer, hvor der pga. forurening fra  

 affaldsdepoter kan være fare for brugerne af bebyggelsen.
Se om et tilfælde,  

 hvor der ikke var fare for skade på grund af en mulig forurening NKO nr. 51,  

 1994.
Nr. 16 Ophør af gyldigheden af udtrykkeligt angivne tilstandsservitutter,  

 hvis servituttens opretholdelse vil være i strid med lokalplanens formål, og  

 hvis servitutten ikke vil bortfalde som følge af § 18 Der henvises til kap.
XI.
Nr. 17 Sammenlægning af lejligheder i eksisterende boligbebyggelse Nr. 18 Isolering af eksisterende boligbebyggelse mod støj og Nr. 19 Forbud mod større byggearbejder på eksisterende bebyggelse, således  

 at sådanne arbejder kun kan udføres med kommunalbestyrelsens tilladelse eller  

 efter krav fra en offentlig myndighed med hjemmel i lovgivningen Planlovens § 15, stk. 2, indeholder i nr. 7 hjemmel til, at der i en  

 lokalplan kan fastsættes bestemmelser om bebyggelsers omfang og udformning,  

 herunder til regulering af boligtætheden.
Der kan således blandt andet  

 fastsættes bestemmelser om lejlighedsstørrelser, når det sker som led i  

 reguleringen af boligtætheden.
 Ved nr. 17, er der præciseret, at der i en lokalplan også kan træffes  

 bestemmelser om sammenlægning af lejligheder i eksisterende boligbebyggelse.
I nr. 18, er det præciseret, at der i en lokalplan kan træffes  

 bestemmelser om isolering mod støj.
Efter denne bestemmelse kan der i en  

 lokalplan fastsættes en dB(A)-grænse, som skal være gældende indendøre efter  

 gennemført støjisolering.
En lokalplan indebærer ikke handlepligt, og vedtagelsen af en lokalplan er  

 ikke til hinder for, at den hidtidige lovlige anvendelse af en ejendom kan  

 fortsætte.
Realiseringen af en lokalplan sker derfor normalt først, når  

 grundejerne selv ønsker at opføre ny bebyggelse, ombygge eller ændre  

 anvendelse af ejendommene.
Efter bestemmelserne i byfornyelseslovens § 7, stk. 6, kan  

 kommunalbestyrelsen imidlertid i en byfornyelsesbeslutning forlange visse  

 nærmere angivne lokalplanbestemmelser om bebyggelsen og dens anvendelse  

 opfyldt.
Den særlige betydning af disse bestemmelser er, at  

 kommunalbestyrelsen kan få iværksat en gennemførelse af lokalplanen.
 Bestemmelsen i stk. 1, nr. 19, giver mulighed for i en lokalplan at træffe  

 bestemmelse om, at der ikke må foretages større byggearbejder (ombygninger og  

 moderniseringer) på eksisterende bebyggelse, uden at det sker enten med  

 kommunalbestyrelsens tilladelse eller efter krav fra en offentlig myndighed  

 med hjemmel i lovgivningen.
 Formålet med denne bestemmelse er at hindre, at der sker et  

 samfundsmæssigt spild, og at en ønskelig byfornyelse fordyres unødvendigt.  

 Kommunalbestyrelsen må ved afgørelsen af, om der skal meddeles tilladelse i  

 et konkret tilfælde, tage hensyn til, om bebyggelsen kan forventes bibeholdt  

 så længe, at byggearbejderne er rimelige.
 Ved bedømmelsen af, om der er tale om større byggearbejder, må der tages  

 hensyn til omkostningerne ved de pågældende arbejder i forhold til værdien af  

 den eksisterende bebyggelse.
Bestemmelsen skal give kommunalbestyrelsen en mulighed for at forhindre ombygninger og moderniseringer, der ikke vil kunne hindres  

 efter de almindelige regler i planlovens § 18.
 Hvis kommunalbestyrelsen ved en sådan lokalplanbestemmelse hindrer en  

 ønsket modernisering, kan ejeren under visse betingelser forlange ejendommen  

 overtaget mod erstatning af kommunen efter bestemmelsen i planlovens § 49,  

 stk. 3.
3. Særligt om indholdet i nogle lokalplaner Efter planlovens § 15, stk. 3, skal en lokalplan for et område, der  

 overgår til byformål eller til sommerhusbebyggelse, indeholde bestemmelser  

 til sikring af de forhold, der er nævnt i stk. 2, nr. 2-4.
Bestemmelsen fastsætter minimumskravene til lokalplaner for arealer, der  

 skal skifte anvendelse til et byformål eller sommerhusbebyggelse.
De skal  

 indeholde de nødvendige bestemmelser om områdets anvendelse, udstyknings- og  

 vejforhold.
Efter planlovens § 15, stk. 4, kan en lokalplan for et landzone-område  

 bestemme, at lokalplanen erstatter de tilladelser efter § 35, stk. 1, som er  

 nødvendige for lokalplanens virkeliggørelse.
Se i øvrigt om »bonus«  

 afsnit F, pkt. 6.
Bestemmelsen i planlovens § 15, stk. 5 fastsætter en begrænsning i, hvad  

 der kan reguleres i landzonelokalplaner for arealer uden for landsbyer, der  

 fastlægges til jordbrugsmæssig anvendelse.
Sådanne lokalplaner kan ikke  

 indeholde bestemmelser efter stk. 2, nr. 3 (om ejendommes størrelse og  

 afgrænsning), nr. 6 (om bebyggelsers beliggenhed), nr. 8 (om anvendelse af de  

 enkelte bygninger) eller nr. 9 (om udformning og anvendelse af de ubebyggede  

 arealer).
Begrænsningen, der skyldes hensynet til landbrugets driftsforhold, gælder  

 kun uden for landsbyer.
Ved landsbyer forstås ifølge bemærkningerne til  

 lovforslaget samlede bebyggelser i landzone, der er omfattet af en lokalplan,  

 eller som er entydigt afgrænset i en kommuneplan, jf. bestemmelsen i § 35,  

 stk. 3, nr. 2.
Arealerne skal endvidere fastlægges til jordbrugsmæssig anvendelse.
En  

 lokalplan for f.eks. et teknisk anlæg eller særlige industrier i landzone er  

 således ikke omfattet af begrænsningen.
 Hvis en lokalplan åbner mulighed for en flersidig arealanvendelse, gælder  

 undtagelsesbestemmelsen i § 15, stk. 5, for landzonearealer, der fastlægges  

 til jordbrugsmæssig anvendelse.
 Lokalplaner, der giver mulighed for opførelse af mere end et enfamiliehus  

 til helårsbeboelse, skal være i overensstemmelse med byggelovens § 10 A.
Byggelovens § 10 A, der trådte i kraft den 1. april 1991, fastsætter, at,  

 når der opføres mere end et enfamiliehus til helårsbeboelse på en ejendom,  

 skal bebyggelsen opføres og anbringes således, at hver boligenhed med  

 tilhørende grundareal kan udstykkes til en selvstændig ejendom.
Bestemmelsen  

 indebærer, at de omhandlede lokalplaner ikke må indeholde forbud mod  

 udstykning af enfamiliehusene, og at bestemmelser om bebyggelsesprocent og  

 mindstegrundstørrelse m.v. skal have et sådant indhold, at husene kan  

 udstykkes.
Der kan i øvrigt henvises til Bygge- og Boligstyrelsens cirkulære  

 nr. 122 af 5. juli 1991, Vejledning om koordinering af lovgivningen om  

 bebyggelse og ejendomsdannelse (byggelovens § 10 A og forholdet til  

 kommuneplanloven, zoneloven, udstykningsloven, ejerlejlighedsloven,  

 andelsboligforeningsloven m.v.) For så vidt angår dispensation efter byggelovens § 22, stk. 3, fra  

 bebyggelsesregulerende bestemmelser i lokalplaner, der er tilvejebragt før  

 byggelovens § 10 A trådte i kraft, henvises til afsnit G.1.
 Lokalplaner, der omfatter eller grænser op til kirker og kirkegårde.
Den kirkelige lovgivning indeholder særlige bestemmelser om folkekirkens  

 bygninger til kirkeligt brug og om kirkegårde.
Der henvises til  

 lovbekendtgørelse nr. 454 af 11. juni 1992 om folkekirkens kirkebygninger og  

 kirkegårde og Kirkeministeriets bekendtgørelse nr. 527 af 19. juni 1992 om  

 folkekirkens bygninger.
Opførelse og nedrivning af kirker kræver kirkeministerens godkendelse.  

 Udvidelse, ombygning og ændringer i kirkebygninger kræver stiftsøvrighedens  

 godkendelse.
De kongelige bygningsinspektører, Nationalmuseet og Akademiet  

 for de skønne Kunster samt kirkegårdskonsulenterne yder Kirkeministeriet og  

 stiftsøvrighederne sagkyndig bistand i forhold, der vedrører kirker og  

 kirkegårde.
Kommunalbestyrelserne bør være opmærksomme på disse bestemmelser, hvis der  

 udarbejdes forslag til lokalplaner, der omfatter kirker og kirkegårde.
Der  

 kan med hjemmel i planlovens § 15 fastsættes bestemmelser om placering og  

 udformning af kirkelige bygninger i en lokalplan, og opførelsen af et større  

 kirkebyggeri vil kræve en lokalplan efter planlovens § 13, stk. 2. Men det  

 anbefales, at kommunerne allerede under udarbejdelsen af sådanne  

 lokalplanforslag tager kontakt til stiftsøvrigheden.
Som følge af den særlige regulering i den kirkelige lovgivning anses der  

 ikke at være hjemmel til i en lokalplan at fastsætte bestemmelser om  

 udformning, anvendelse og vedligeholdelse af kirkegårde.
Bestemmelser om  

 diger eller hegn omkring kirkegårde skal opfylde kravene i den kirkelige  

 lovgivning og fastsættes efter aftale med de kirkelige myndigheder.
 Bestemmelsen i planlovens § 15, stk. 2, nr. 14 om bevaring af eksisterende  

 bebyggelse, således at bebyggelsen kun med tilladelse fra kommunalbestyrelsen  

 må nedrives ombygges eller på anden måde ændres, kan ikke anvendes for så  

 vidt angår folkekirkens kirker og bygninger på kirkegårde.
 Stiftsøvrigheden skal efter planlovens § 25 have tilsendt  

 lokalplanforslag, der omfatter kirker og kirkegårde, samt lokalplanforslag,  

 der på væsentlig måde berører kirkernes nærmeste om-givelser.  

 Stiftsøvrigheden kan efter planlovens § 29, stk. 4, fremsætte indsigelse mod  

 sådanne lokalplanforslag.
 Kirkernes umiddelbare omgivelser er i mange tilfælde sikret ved  

 »kirkeomgivelsesfredninger«.
 Der bør tages særligt hensyn til adgangsforholdene for bevægelseshæmmede i  

 visse lokalplaner.
I nogle lokalplaner fastsættes der anvendelsesbestemmelser, hvorefter  

 bebyggelsens stueetage kun må anvendes til butiksformål og lign.
Det betyder,  

 at blandt andet liberale erhverv, herunder klinikker inden for  

 sundhedsvæsenet, henvises til en placering over stueplan.
Omfatter  

 lokalplanen eksisterende bebyggelse uden elevator kan det medføre, at disse  

 klinikker får adgangsforhold, der er vanskelige for bevægelseshæmmede.
Det henstilles derfor, at der ved tilvejebringelsen af lokalplaner, som  

 forbeholder bebyggelsens stueetager til butiksformål o. lign., tages hensyn  

 til adgangsforholdene for bevægelseshæmmede for så vidt angår  

 lægekonsultationer og andre klinikker inden for sundhedsvæsenet.
Det kan ske  

 ved, at klinikkerne undtages fra forbudet mod placering i stueetagen, eller  

 ved, at der i bestemmelserne indsættes en mulighed for dispensation til  

 klinikkerne inden for sundhedsvæsenet.
4. Redegørelsen Efter lovens § 16, stk. 1, skal en lokalplan ledsages af en redegørelse  

 for, hvorledes planen forholder sig til kommuneplanen og øvrig planlægning  

 for området.
Redegørelsen skal indeholde en beskrivelse af såvel den  

 eksisterende som den planlagte arealanvendelse inden for lokalplanområdet og  

 de tilgrænsende arealer, som forslaget har miljø- og planmæssige konsekvenser  

 for (konsekvensområdet). Der kan i øvrigt henvises til Planstyrelsens  

 lokalplanvejledning, information nr. 2, 1989.
 Kravet om en redegørelse for lokalplanens sammenhæng med kommuneplanen og  

 den øvrige planlægning, herunder regionplanlægningen er begrundet i, at  

 offentligheden og andre myndigheder skal have mulighed for at vurdere  

 planforslaget uden omfattende undersøgelser og indhentning af supplerende  

 oplysninger.
 Ved »øvrig planlægning for området« forstås ifølge  

 bemærkningerne til lovforslaget som nævnt regionplanlægning, relevant  

 sektorplanlægning, eventuelle landsplandirektiver og statslige  

 anlægsbeslutninger.
 Efter § 16, stk. 2, skal redegørelsen angive, om lokalplanens  

 virkeliggørelse er afhængig af tilladelser eller dispensationer fra andre  

 myndigheder end kommunalbestyrelsen.
Redegørelsen for de nødvendige tilladelser eller dispensationer er  

 begrundet i et hensyn til de borgere, der vil disponere i tillid til  

 lokalplanens bestemmelser.
Manglende eller mangelfulde oplysninger vil efter  

 omstændighederne kunne påføre kom-munen et erstatningskrav.
Efter planlovens § 16, stk. 3 og 4, stilles der særlige krav til  

 redegørelsen til lokalplanforslag for bebyggelse og anlæg i kystnærhedszonen  

 og de kystnære dele af byzonerne.
Der henvises til ministeriets  

 »Vejledning om planlægning i kystområderne« (1995).
 Efter § 6, stk. 1, i bekendtgørelse nr. 408 af 25. maj 1994 om afgrænsning  

 og administration af EF-fuglebeskyttelsesområder og Ramsarområder skal  

 redegørelsen til planforslag, der omfatter eller berører  

 EF-fuglebeskyttelsesområderne og Ramsarområderne, og som indebærer bygge- og  

 anlægsaktiviteter, indeholde en vurdering af forslagets virkninger på de  

 beskyttede arter.
I »berører« ligger, at også planforslag om bebyggelse og anlæg  

 udenfor beskyttelsesområderne er omfattet, hvis de kan have virkninger inde i  

 området.
Se NKO nr. 59 1995 (forslag uden redegørelse var ugyldigt).
F.
Retsvirkninger 1. Lokalplanforslag Et offentliggjort lokalplanforslag har den foreløbige retsvirkning, at  

 ejendomme inden for området ikke må bebygges eller i øvrigt udnyttes på en  

 måde, der skaber risiko for en foregribelse af den endelige plans indhold,  

 jf. § 17, stk. 1.
 Da forslaget kan blive ændret under proceduren omfatter forbudet også  

 bebyggelse og anvendelse, der er i overensstemmelse med forslaget.
 Selvom udstykning ikke er nævnt, er det antaget i praksis efter den  

 tilsvarende bestemmelse i kommuneplanlovens § 22, at udstykning i parceller  

 til bebyggelse er omfattet.
 En byggetilladelse, der er udstedt før offentliggørelsen af planforslaget,  

 berøres ikke.
 Den foreløbige retsvirkning gælder indtil den endelige vedtagne lokalplan  

 er offentliggjort dog højst et år efter offentliggørelsen, jf. § 17, stk. 4.  

 Et-års fristen gælder også, når der er fremsat indsigelse efter reglerne i §  

 29.
 Efter udløbet af indsigelsesfristen kan kommunalbestyrelsen tillade, at en  

 ejendom bebygges eller udnyttes efter forslaget, såfremt dette er i  

 overensstemmelse med kommuneplanen, og der ikke er tale om et byggearbejde  

 m.v., der er lokalplanpligtigt efter § 13, stk. 2. Tilladelse kan dog ikke  

 meddeles, sålænge der er en indsigelse efter § 29 eller i tilfælde, hvor  

 miljø- og energiministeren har overtaget lokalplanforslaget efter § 3, stk.  

 4, jf. § 17, stk. 2 og 3.
 Betingelserne for, at kommunen kan tillade f.eks. et byggeri igangsat  

 efter offentlighedsperiodens udløb er således, at byggeriet er i  

 overensstemmelse med lokalplanforslaget, at der ikke samtidigt kræves  

 en ændring af kommuneplanen, at der ikke er lokalplanpligt efter § 13,  

 stk. 2, og at der ikke er nedlagt veto efter § 29 eller truffet  

 beslutning efter § 3, stk. 4.
 Hvis der er lokalplanpligt efter § 19, stk. 2 kan der ikke meddeles  

 tilladelse, før den nye lokalplan har retsvirkning, dvs. at den er  

 offentliggjort, jf. § 18.
2. Lokalplaner Ifølge planlovens § 18 må der ikke retligt eller faktisk etableres forhold  

 i strid med bestemmelserne i en lokalplan.
Denne bestemmelse fastslår, at en  

 lokalplan er bindende for de ejen-domme, der ligger inden for planens område.
 Lokalplanens retsvirkninger indtræder ved planens offentliggørelse.
3. Forhold etableret før lokalplanen Lovlig, eksisterende bebyggelse eller lovlig anvendelse, som er etableret  

 før offentliggørelsen af lokalplanforslaget, og som ikke er i  

 overensstemmelse med denne, kan fortsættes som hidtil.
En lokalplan medfører  

 ikke en »handlepligt« til at ændre lovligt, bestående forhold i  

 overensstemmelse med planen.
Ejerskifte medfører heller ikke pligt til at  

 ændre de eksisterende forhold.
4. Forhold etableret efter lokalplanen Et byggeri eller ændret anvendelse af en ejendom, der etableres, efter at  

 lokalplanens retsvirkninger er indtrådt, skal være i overensstemmelse med  

 planen, medmindre der meddeles dispensation efter § 19. Efter § 18 regulerer  

 planen kun fremtidige dispositioner, som ejeren eller brugeren ønsker at  

 foretage.
Derimod kan der ikke i en lokalplan påbydes nogen  

 handlepligt for ejeren eller brugeren f.eks. til at gennemføre et i  

 lokalplanen omhandlet byggeri.
5. Ændret ejendomsanvendelse Selv om ændringer i en ejendoms anvendelse inden for et lokalplanområde  

 skal være i overensstemmelse med denne, kan der dog ske ændringer, som  

 formelt ikke er i overensstemmelse med planen, såfremt ændringerne er en  

 fortsættelse af »den hidtidige lovlige brug af ejendommen.« Det kan undertiden være vanskeligt konkret at afgøre, hvornår en ændret  

 anvendelse af en ejendom indebærer en overtrædelse af en lokalplan eller  

 byplanvedtægt.
Det gælder f.eks., hvor en erhvervsmæssig aktivitet  

 intensiveres.
En højesteretsdom, der findes i Ugeskrift for Retsvæsen 1980/ 30 fastslog,  

 at en tømmerhandels etablering af oplagsplads på en ubenyttet del af en  

 ejendom, der tilhørte virksomheden, ikke var i strid med en byplanvedtægt,  

 der udlagde området til håndværks- og servicevirksomhed.
Højesteret fandt  

 således i denne sag, at der kunne ske en udvikling af erhvervsvirksomheden.
Hvis der derimod er tale om indretning af ny virksomhed, der medfører en  

 væsentlig anden anvendelse end den hidtidige, skal lokalplanen  

 (byplanvedtægten) respekteres.
Det er fastslået i en højesteretsdom  

 vedrørende en ændring af et mindre øldepot til automobilhandel.
Dommen findes  

 i Ugeskrift for Retsvæsen 1965, side 659.
Hvis der er gået 3 år, siden ejendommen har været anvendt, kan en  

 genoptagelse af den sidste virksomhed ikke finde sted.
Retten til at udnytte  

 ejendommen i strid med lokalplanen er bortfaldet, jf. § 56, stk. 2.
6. Forholdet til anden lovgivning - bonus En lokalplan kan ikke uden særlig hjemmel tilsidesætte anden lovgivning.  

 Eksempler på en sådan hjemmel er byggelovens §§ 6 A - 6 C og 7-9, der  

 indeholder hjemmel til, at en lokalplan kan fravige byggelovens regler om  

 mindstegrundstørrelser, bebyggelsesprocenter, friarealer, afstands- og  

 højdebestemmelser.
En lokalplan kan dog ikke fravige beregningsreglerne i  

 bygningsreglementet.
En lokalplan kan ikke ophæve landbrugspligten i henhold  

 til landbrugsloven, eller bygge- og beskyttelseslinier i henhold til  

 naturfredningsloven.
For så vidt angår ophævelse af landbrugspligt kan der  

 henvises til bestemmelserne i § 9, stk. 2-5 i Landbrugsministeriets cirkulære  

 nr. 115 af 11. juli 1995 om varetagelsen af de jordbrugsmæssige interesser  

 under region-, kommune- og lokalplanlægningen.
Efter planlovens § 15, stk. 4, kan en lokalplan for et område, der skal  

 blive i landzone, indeholde bestemmelse om, at lokal-planen erstatter de  

 tilladelser efter § 35, stk. 1 (landzonetilladelser), som er nødvendige for  

 lokalplanens virkeliggørelse.
Bestemmelsen giver hjemmel til den såkaldte  

 bonusvirkning af lokalplaner, for så vidt angår landzonetilladelser.
 Det er en betingelse, at lokalplanen udtrykkeligt angiver, hvilke  

 tilladelser der anses for meddelt, jf. § 36, stk. 1, nr. 5. Kravet om  

 udtrykkelig angivelse af meddelte tilladelser er opfyldt, når lokalplanens  

 beskrivelse af de tilladte byggerier m.v. opfylder de betingelser, der ville  

 kræves i landzonetilladelse til det samme projekt.
Bestemmelsen i planlovens § 15, stk. 7 giver miljø- og energiministeren  

 hjemmel til at fastsætte regler om, at lokalplaner får bonusvirkning på andre  

 områder, når der (også) tilvejebringes hjemmel hertil i de love, der  

 regulerer disse områder.
Sådan hjemmel er (endnu) ikke tilvejebragt.
G.
Dispensation fra lokalplaner 1. Generelt Efter planlovens § 19, stk. 1, kan kommunalbestyrelsen dispensere fra  

 bestemmelser i en lokalplan (eller byplanvedtægt m.m.), hvis dispensationen ikke er i strid med principperne i planen.
Bestemmelsen omfatter ikke dispensationer fra forbud mod helårsbeboelse i  

 en lokalplan for et sommerhusområde.
For sådanne dispensationer gælder  

 reglerne i § 40, jf. henvisningen til denne bestemmelse i § 19, stk. 1.
 Formuleringen af dispensationskompetencen svarer til bestemmelsen i  

 kommuneplanlovens § 47, stk. 3, i den affattelse bestemmelsen fik ved  

 lovændringen i 1985.
Principperne i en lokalplan er anvendelsesbestemmelser, som er fastsat ud  

 fra formålet med lokalplanen.
Dispensationer fra sådanne  

 anvendelsesbestemmelser kan kun meddeles til mindre betydende fravigelser.  

 Hvis et område f.eks. er udlagt som industriområde, kan der ikke meddeles  

 dispensation til indretning af en dagligvare butik.
Principperne omfatter også den planlagte struktur, fordelingen mellem  

 friaraler og bebyggede arealer.
Dispensation kan således som regel ikke  

 meddeles til indgreb i grønne områder og fælles friarealer.
Hvis et areal  

 f.eks. er udlagt til fælles friareal for en parcelhus- eller  

 sommerhusbebyggelse, kan der ikke dispenseres til udstykning af parceller til  

 bebyggelse, således at fællesarealet derved indskrænkes.
De bestemmelser i lokalplanen, som mere detaljeret regulerer bebyggelsens  

 omfang, udformning og placering, hører normalt ikke til principperne i  

 lokalplanen, dvs. at der som hovedregel kan dispenseres fra sådanne  

 bestemmelser.
Men i nogle tilfælde kan de detaljerede bestemmelser være  

 fastsat netop for at fastholde en særlig udformning af bebyggelsen, f.eks. i  

 et bevaringsværdigt område.
 I så fald hører de bebyggelsesregulerende bestemmelser til principperne i  

 lokalplanen med den begrænsede adgang, der er til dispensation herfra.
 Eksempler på afgørelser vedrørende dispensation fra lokalplaner findes i  

 NKO nr. 40, 1994.
 Der kan kun dispenseres fra bestemmelser i en lokalplan, der er fastlagt i  

 overensstemmelse med regler eller beslutninger (landsplandirektiver) efter §  

 3 eller aftale med en statslig eller regional myndighed, hvis miljø- og  

 energiministeren eller den pågældende myndighed samtykker, jf. § 19, stk. 3.
 I planlovens § 20 er der præcise regler om, hvem der skal have forudgående  

 orientering og lejlighed til at fremkomme med bemærkninger, før der kan  

 dispenseres.
 Efter § 20 kan dispensation kun meddeles efter forudgående  

 naboorientering, medmindre kommunalbestyrelsen skønner, at en forudgående  

 orientering er af underordnet betydning for de personer og foreninger, der  

 efter bestemmelsen normalt skal orienteres, jf. § 20, stk. 2. Skønnet vil  

 efter omstændighederne kunne gå ud på, at orienteringen begrænses til en del  

 af de foreskrevne personer og foreninger, hvis dispensationen er af  

 underordnet betydning for de øvrige.
Minimumsfristen for naboorienteringen er 2 uger.
Helligdage bør ikke  

 medregnes i fristen.
2. Dispensation efter byggelovens § 22, stk. 3, fra  

 nogle lokalplanbestemmelser Når der opføres mere end et enfamiliehus til helårsbeboelse på en ejendom,  

 skal bebyggelsen efter byggelovens § 10 A opføres og anbringes således, at  

 hver boligenhed med tilhørende grundareal kan udstykkes til en selvstændig  

 ejendom med lovlig vejadgang.
En dispensation fra denne bestemmelse, der meddeles efter byggelovens §  

 22, stk. 3, indbefatter dispensation fra de bebyggelsesregulerende  

 bestemmelser, som kommunalbestyrelsen har kompetence til at dispensere fra,  

 og som ville være til hinder for en udstykning.
Det omfatter også de  

 bebyggelsesregulerende bestemmelser i en lokalplan eller byplanvedtægt.
 Dispensation meddeles efter byggelovens regler, herunder byggelovens  

 bestemmelser om naboorientering, og eventuel klage over en dispensation skal  

 afgøres af klagemyndigheden efter byggeloven.
 Bestemmelsen har betydning for så vidt angår byplanvedtægter og  

 lokalplaner tilvejebragt før 1. april 1991, idet disse planer kan indeholde  

 bestemmelser, som er til hinder for udstykning af enfamiliehuse, jf. oven for  

 afsnit E.3.
3. Grundejerforeningers og beboerforeningers  

 afgørelser i henhold til planlovens § 21, stk. 1 I henhold til planlovens § 21, stk. 1, kan en kommunalbestyrelse bemyndige  

 en grundejerforening eller med de pågældende grundejeres samtykke en  

 beboerforening til at meddele dispensationer fra en lokalplan eller en af de  

 efter § 68, stk. 2, opret-holdte planer m.v., hvis dispensationen ikke er i  

 strid med principperne i planen.
 Hvis kommunalbestyrelsen har givet en grundejerforening eller  

 beboerforening en sådan bemyndigelse, kan en afgørelse, der er truffet af  

 foreningen, påklages til kommunalbestyrelsen, jf. planlovens § 58, stk. 6.  

 Klagen skal være indgivet inden 4 uger fra afgørelsens meddelelse.  

 Foreningens afgørelse skal indeholde oplysning om, at afgørelsen kan påklages  

 til kommunalbestyrelsen, og at klagefristen er 4 uger fra afgørelsens  

 meddelelse samt oplysning om bestemmelsen i lovens § 62, stk. 2.
Om klagefristberegningen henvises til kap.
XII, afsnit D.
 De afgørelser, der er truffet af grundejerforeningen eller  

 beboerforeningen, kan påklages til kommunalbestyrelsen til fuld efterprøvelse  

 af såvel retlige som skønsmæssige spørgsmål.
For de af kommunalbestyrelsen trufne afgørelser i anledning af klage over  

 en grundejerforenings eller beboerforenings afgørelse gælder de i kap.
XII,  

 afsnit A, pkt. 1 nævnte regler.
4. Lokaludvalg nedsat i henhold til § 65 d i lov om  

 kommunernes styrelse Kommunalbestyrelsen kan efter § 65 d i lov om kommunernes styrelse  

 nedsætte lokaludvalg med selvstændig beslutningskompetence inden for  

 geografisk afgrænsede dele af kommunen.
Udvalgets kompetence fastlægges i et  

 regulativ, der godkendes af indenrigsministeren.
Lokaludvalg kan bl.a. få tillagt kompetencen til at tilvejebringe  

 lokalplaner og dispensere fra lokalplaner og byplanvedtægter inden for  

 områder, der i kommuneplanens rammer er udlagt til boligformål.
Kompetencen  

 til at udstede påbud og forbud efter planlovens § 43 vedrørende servitutter  

 inden for de nævnte områder kan ligeledes tillægges lokaludvalget.
 De afgørelser inden for planlovens område, der træffes af et lokaludvalg  

 kan påklages til Naturklagenævnet i samme omfang, som hvis de var truffet af  

 kommunalbestyrelsen.
5. Betingelser Tilladelser eller dispensationer kan betinges.
Det følger af almindelige  

 regler og fremgår indirekte af bestemmelsen i planlovens § 55.
 Hvilke betingelser, der lovligt kan stilles, er ikke angivet i planloven,  

 men det følger af almindelige forvaltningsretlige regler, at en dispensation  

 skal være begrundet i hensyn, der kan varetages efter den pågældende lov - i  

 dette tilfælde planloven, og at betingelsen skal stå i et rimeligt forhold  

 til den dispensation, der meddeles.
 Regler om kommunalbestyrelsens adgang til at fravige bl.a. bestemmelser i  

 lokalplaner og byplanvedtægter om tilvejebringelse af parkeringsarealer på  

 egen grund betinget af, at der sker indbetaling til en kommunal  

 parkeringsfond, er fastsat i Bygge- og Boligstyrelsens cirkulære nr. 10 af  

 17. januar 1994 om kommunale parkeringsfonde.
 Lovlige betingelser er bindende for andre indehavere af rettigheder over  

 ejendommen, uanset hvornår deres ret er stiftet.
Kommunalbestyrelsen skal lade betingelser »af varig interesse«  

 tinglyse.
Det sker på ejerens bekostning, jf. § 55, 2. pkt.
6. Forældelse En tilladelse eller dispensation bortfalder, hvis den ikke er udnyttet  

 inden 3 år efter, at den er meddelt, jf. § 56, stk. 1.
 De dispensationer fra bebyggelsesregulerende bestemmelser, som er  

 indbefattet i en dispensation fra byggelovens § 10 A, forældes ikke, da  

 dispensationerne er udnyttet i forbindelse med opførelse af byggeriet.
En tilladelse eller dispensation kan ikke forlænges.
Men der vil i givet  

 fald kunne meddeles en ny tilladelse eller dispensation efter de almindelige  

 regler, herunder om forudgående naboorientering.
VI Planers tilvejebringelse og ophævelse (§§ 22-33) A.
Generelt Kommunalbestyrelser og amtsråd har som planmyndigheder ret til at  

 tilvejebringe nye planer, eller til at ændre eller ophæve eksisterende  

 planer.
I visse situationer har planmyndigheden endvidere pligt til at  

 tilvejebringe en plan og/eller ændre og ophæve en eksisterende plan.
 Det følger af amtsrådets og kommunalbestyrelsens ansvar for planlægningen,  

 jf. planlovens §§ 6, stk. 1, 11, stk. 1 og § 13, stk. 1, at de kommunale  

 myndigheder til enhver tid kan beslutte at ændre de eksisterende planer i  

 overensstemmelse med de i lovens kap. 6 nævnte ændringsprocedurer og under  

 iagttagelse af bestemmelserne i §§ 6, stk. 2 og 11, stk. 2 og § 13, stk. 1,  

 hvorefter planerne ikke må stride mod den overordnede planlægning eller  

 regler eller beslutninger efter § 3 (rammestyringsprincippet).
 Det påhviler amtsrådet og kommunalbestyrelsen at ajourføre og revidere  

 region- og kommuneplanen hvert fjerde år, jf. § 22, stk. 1. Se nedenfor  

 afsnit B, pkt. 2.
Om pligten efter planlovens §§ 9 og 12, stk. 1, til at virke for region-  

 og kommuneplanens gennemførelse henvises til kap.
III, afsnit C og kap.
IV,  

 afsnit C.
Såfremt den overordnede planlægning ændres, må den øvrige planlægning  

 indrettes herefter senest ved førstkommende revision.
Miljø- og  

 energiministeren vil i øvrigt kunne fastsætte bindende forskrifter herom, jf.  

 § 3.
B.
Fælles regler for tilvejebringelse af planer 1. Generelt om offentligheds- og høringsregler m.v.
Ifølge § 1, stk. 2, nr. 4, er det et selvstændigt formål med planloven, at  

 offentligheden i videst muligt omfang inddrages i planlægningsarbejdet.
Det  

 er op til planmyndigheden at vurdere, hvordan dette konkret kan ske.
Loven  

 indeholder kun nogle minimumsregler om offentliggørelse af planforslag, jf. §  

 24, stk. 1, og om forudgående offentlighed, dvs. indkaldelse af ideer,  

 forslag m.v. tidligt i planlægningsarbejdet ved ændringer af region- og  

 kommuneplaner, jf. §§ 22 og 23.
Den forudgående offentlighed skal sikre, at borgerne på et tidligt  

 tidspunkt i planlægningsarbejdet får mulighed for at debattere  

 planlægningsmulighederne, fremsætte forslag og derved give deres synspunkter  

 til kende, før der er udarbejdet et planforslag, dvs. før planmyndigheden har  

 lagt sig fast på en bestemt løsning.
Reglerne om forudgående offentlighed  

 medfører ikke indskrænkninger i borgernes muligheder for at udtale sig  

 senere, når et egentligt planforslag er udarbejdet.
2. Revision af kommune- og regionplaner og tillæg til  

 kommune- og regionplaner (forudgående offentlighed) Planlovens § 22, stk. 1, fastsætter en revisionspligt for kommune- og  

 regionplaner hvert fjerde år.
Forslag til revision af en regionplan skal vedtages og offentliggøres  

 senest 2 måneder inden udgangen af den kommunale valgperiode, jf. § 1 i  

 samlebekendtgørelsen.
Dvs. at forslag til revision af regionplanerne i 1997  

 skal offentliggøres senest 1. november 1997.
 Kommuneplaner skal revideres 4 år efter den seneste revision af  

 kommuneplanen.
 Efter § 22, stk. 2, skal planmyndigheden før udarbejdelsen af forslag til  

 kommune- og regionplanrevisioner eller tillæg til planerne, indkalde ideer,  

 forslag m.v.
Det er op til kommunalbestyrelsen henholdsvis amtsrådet at bestemme formen  

 og proceduren for den forudgående offentlighed. § 22, stk. 3, indeholder dog  

 nogle (minimums)regler for proceduren.
Indkaldelsen skal offentligt  

 bekendtgøres og indeholde en kort beskrivelse af hovedspørgsmålene i planen.  

 Bestemmelsen skal forstås således, at spørgsmålet om den kommende planlægning  

 skal lægges åbent frem med henblik på en debat om de fremtidige forhold.
Ved  

 tillæg til kommune- og regionplaner for anvendelsen af bestemte arealer bør  

 der i indkaldelsen redegøres for eventuelle begrænsninger eller restriktioner  

 i den øvrige planlægning og i lovgivningen med henblik på en hensigtsmæssig  

 afgrænsning af debatten.
Pligten til at gennemføre en forudgående offentlighed ved ændringer af  

 kommuneplaner gælder ikke, hvor planforslaget kun går ud på mindre ændringer  

 i kommuneplanens rammedel, der ikke strider mod planens hovedprincipper, samt  

 ved uvæsentlige ændringer i planens hovedstruktur, jf. § 22, stk. 2, 3. pkt.  

 Der tænkes her navnlig på ganske små rammeændringer foranlediget af et  

 lokalplanforslag som f.eks. mindre reguleringer af grænserne mellem områder  

 med forskellige anvendelsesbestemmelser eller justeringer af bestemmelser om  

 maksimal højde, bebyggelsesprocent m.v.
Kommunalbestyrelsen kan dog beslutte,  

 at planforslaget alligevel skal i forudgående offentlighed, ligesom  

 offentligheden kan inddrages i det indledende lokalplanarbejde, jf.  

 bestemmelsens 2. pkt.
 Spørgsmål, om et planforslag er omfattet af kravet om forudgående  

 offentlighed, er af retlig karakter og kan påklages efter § 58, stk. 1.
Fristen for indgivelse af forslag og ideer m.v. fastsættes af  

 kom-munalbestyrelsen henholdsvis amtsrådet.
Fristen bør fastsættes i forhold  

 til karakteren af det påtænkte tillæg.
Efter lovens forarbejder forudsættes  

 fristen dog at være mindst 14 dage.
Ved revisioner skal fristen være minimum  

 8 uger, jf. § 23, stk. 3.
 Planloven stiller ikke krav om, at regionplanmyndigheden i forbindelse med  

 indkaldelsen af ideer og forslag skal orientere berørte myndigheder, men det  

 må - som hidtil - anses for god planlægningspraksis, at amtskommunerne  

 undervejs i planlægningsarbejdet orienterer om og forhandler relevante  

 spørgsmål med berørte myndigheder.
3. Beretning ved kommune- og regionplanrevisioner Efter § 23, stk. 1, skal kommunalbestyrelsen henholdsvis amtsrådet i  

 forbindelse med de 4-årlige revisioner udarbejde en samlet beretning om den  

 hidtidige planlægning og de ændringer der foreslås i den reviderede plan,  

 samt en vurdering af den forventede udvikling.
Beretningen skal  

 offentliggøres samtidig med indkaldelsen af forslag og ideer til revisionen  

 af regionplanen/kommuneplanen, jf. § 23, stk. 2. Samtidig med  

 offentliggørelsen sendes beretningen til Miljø- og Energiministeriet,  

 Landsplanafdelingen og øvrige statslige og kommunale myndigheder, hvis  

 interesser berøres, jf. § 23, stk. 2, 2. pkt.
Om berørte ministerier se  

 nedenfor pkt. 5.
 Beretningen skal bl.a. indeholde en samlet redegørelse om de  

 planændringer, der er tilvejebragt i planperioden, jf. § 23, stk. 1.
Efter § 23, stk. 4, skal amtsrådet henholdsvis kommunalbestyrelsen forestå  

 en oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.
Loven indeholder ikke nogen  

 regulering af denne forpligtelse.
4. Offentliggørelse af forslag til region-, kommune-  

 og lokalplaner Reglerne om offentliggørelse af planforslag findes i § 24. Når  

 kommunalbestyrelsen henholdsvis amtsrådet har vedtaget et lokal-, kommune-  

 eller regionplanforslag, skal planforslaget med den tilhørende redegørelse,  

 jf. §§ 6, stk. 7, 11, stk. 7 og 16, offentliggøres.
Offentliggørelsen kan ske ved annoncering i de stedlige periodiske blade,  

 dvs. de lokale og regionale dag- og/eller ugeblade, som dækker det  

 geografiske område.
Kommune- og regionplanforslag, der ikke alene vedrører et  

 bestemt begrænset areal, skal endvidere offentliggøres i Statstidende, jf.  

 Statstidendeloven.
Offentliggørelsen skal indeholde oplysninger om fristen  

 for indsigelser m.v. mod planforslaget.
Indsigelsesfristen skal være mindst 8  

 uger, jf. § 24, stk. 3.
Offentliggørelsen skal endvidere for kommuneplanforslags vedkommende  

 oplyse om retsvirkningerne efter lovens § 12, stk. 2 og 3, jf. kap.
IV,  

 afsnit C.
For lokalplanforslags vedkommende skal der oplyses om  

 retsvirkningen efter lovens § 17, jf. kap.
V, afsnit F, pkt. 1.
 Samtidig med offentliggørelsen af planforslaget sendes forslaget til  

 miljø- og energiministeren (Landsplanafdelingen) og øvrige berørte statslige  

 og kommunale myndigheder, jf. § 25, se endvidere nedenfor pkt. 5.
Forslag til kommune- og lokalplaner skal altid sendes til amtsrådet i den  

 amtskommune, kommunen ligger i.
Forslag til regionplaner og tillæg skal  

 sendes til kommunalbestyrelserne i amtskommunen.
Det må bero på en konkret  

 vurdering, om forslag til kommune- og lokalplaner tillige skal sendes til  

 nabo-kommunerne, og om forslag til regionplantillæg skal sendes til  

 naboamterne.
Hvis planforslagene vedrører anlæg, der kan medføre  

 kommunegrænseoverskridende miljømæssige konsekvenser, f.eks. ved  

 planlægningen af støjende og forurenende anlæg som flyvepladser og  

 kraftvarmeværker, bør nabokommunerne og naboamterne orienteres om  

 planforslagene.
Planmyndigheden må i forbindelse med det enkelte planforslag tage stilling  

 til, hvilke statslige myndigheder der kan have interesser, der berøres af  

 forslaget.
Hvis en statslig myndighed selvstændigt tilkendegiver at have  

 interesser i en konkret plan eller bestemte typer planer, skal planforslaget  

 sendes til den pågældende myndighed.
Bliver planforslaget ikke fremsendt eller på anden måde forelagt de  

 berørte myndigheder, vil det kunne medføre, at planforslaget ikke kan  

 vedtages inden for den fastsatte frist.
Planens gyldighed vil endvidere kunne  

 anfægtes.
I det følgende er der for en række statslige myndigheder angivet, hvilke  

 planforslag de skal have fremsendt.
Listen er ikke udtømmende.
5. Underretning af statslige myndigheder Regionplanforslag:
Arbejdsministeriet, Holmens Kanal 20, 1060 København K Boligministeriet, Slotsholmsgade 1, 1216 København K Finansministeriet, Christiansborg Slotsplads 1, 1218 København K Landbrugs- og Fiskeriministeriet, Strukturdirektoratet, Toldbodgade 29, 1253 København K.
Landbrugs- og Fiskeriministeriet, Fiskeridirektoratet, Stormgade 2, 1470 København K.
Forsvarsministeriet, Holmens Kanal 42, 1060 København K I overensstemmelse med den nuværende praksis ønsker Forsvarsministeriet,  

 at regionplanforslag samtidig sendes til de af forsvarets myndigheder, der er  

 beliggende i de respektive amter.
Adresseliste over de relevante myndigheder  

 er af Forsvarsministeriet sendt til samtlige regionplanmyndigheder.
Listen  

 ajourføres af Forsvarsministeriet, når der er behov herfor.
Indenrigsministeriet, 1. økonomiske kontor, Christiansborg Slotsplads 1, 1218 København K Erhvervsministeriet, Slotsholmsgade 12, 1216 København K Justitsministeriet, Slotsholmsgade 10, 1216 København K Kirkeministeriet, Frederiksholms Kanal 21, 1220 København K Kulturministeriet, Nybrogade 2, 1203 København K Socialministeriet, Holmens Kanal 22, 1060 København K Sundhedsministeriet, Holbergsgade 6, 1057 København K Trafikministeriet, Frederikshoms Kanal 27, 1220 København K Miljø- og Energiministeriet, Landsplanafdelingen, Højbro Plads 4, 1200 København K (regionplantillæg bedes indsendt i 5 eksemplarer) Miljøstyrelsen, Strandgade 29, 1401 København K Skov- og Naturstyrelsen, Haraldsgade 53, 2100 København Ø Telestyrelsen, Holsteinsgade 63, 2100 København Ø Energistyrelsen, Amaliegade 44, 1256 København K Erhvervsfremme Styrelsen, Tagensvej 137, 2200 København N Kommuneplanforslag:
 Miljø- og Energiministeriet, Landsplanafdelingen (1 eksemplar).
 Forsvarets Bygningstjeneste, Frederiksholms Kanal 30, Postboks 24, 1001  

 København K.
Eventuelle berørte andre statslige myndigheder.
For Landbrugs- og  

 Fiskeriministeriets vedkommende sendes forslagene til Strukturdirektoratet,  

 Toldbodgade 29, 1253 København K (1 eksemplar) og til Fiskeridirektoratet,  

 Stormgade 2, 1470 København K (1 eksemplar).
 Da de statslige myndigheder ikke - som ved lokalplanforslag - har mulighed  

 for at nedlægge veto mod et kommuneplanforslag, vil de typisk kun betragte et  

 tilsendt forslag som en orientering, dvs. at kommunen ikke kan gå ud fra, at  

 et anlæg, der er optaget i kommuneplanen, er accepteret, selvom den statslige  

 myndighed på området ikke har reageret over for forslaget.
 Lokalplanforslag:
 Miljø- og Energiministeriet, Landsplanafdelingen: Alle lokalplanforslag (2  

 eksemplarer).
Herudover skal lokalplanforslag sendes til amtskommunen samt til statslige  

 myndigheder, hvis interesser berøres af forslaget.
Det vil typisk kunne dreje  

 sig om følgende statslige myndigheder, idet det skal præciseres, at der i det  

 konkrete tilfælde kan være tale om andre end de anførte.
Miljøstyrelsen: Planforslag, der berører miljøbeskyttelsesinteresser, skal  

 sendes i et eksemplar til Miljøstyrelsen, Strandgade 29, 1401 København K.  

 Formålet hermed er at give Miljøstyrelsen mulighed for ud fra et statsligt  

 synspunkt at fremkomme med bemærkninger til planforslag, der kan indebære  

 risiko for miljømæssige problemer.
De væsentligste miljøforhold er  

 indarbejdet i region- og kommuneplanerne, således at Miljøstyrelsen kun  

 sjældent inddrages i lokalplanlægningen.
Styrelsen foretager da heller ikke  

 længere systematisk gennemsyn af de indsendte lokalplaner.
På den baggrund  

 anmoder Miljøstyrelsen om, at der i forbindelse med indsendelse nærmere  

 redegøres for, hvilke miljømæssige forhold der er anledning til, at  

 lokalplanforslaget sendes til Miljøstyrelsen.
Indsendelse af en lokalplan til  

 Miljøstyrelsen er således ikke ensbetydende med en egentlig miljømæssig  

 bedømmelse af planen.
Hvis en aktivitet, for hvilken der er udarbejdet  

 lokalplan, forudsætter tilladelse, godkendelse m.v. efter anden lovgivning,  

 vil denne lovgivning fortsat være gældende uanset udarbejdelse af lokalplan.  

 Bonusprincippet i § 15, stk. 7, er kke anvendt på miljølovgivningen.  

 Indsendelse af planforslag vil ikke præjudicere Miljøstyrelsens afgørelser  

 som klagemyndighed ved behandlingen af sager efter miljølovgivningen.
Dette  

 understreger behovet for, at kommunalbestyrelserne ved udarbejdelsen af  

 forslag til lokalplaner er opmærksom på miljømæssige problemer, hvis løsning  

 er en forudsætning for realisering af lokalplanen.
 Skov- og Naturstyrelsen: Samtlige lokalplanforslag, medmindre de  

 udelukkende vedrører centrale bydele inde i større byområder, skal sendes i  

 to eksemplarer til Skov- og Naturstyrelsen, Haraldsgade 53, 2100 København Ø.
Det må understreges, at reguleringerne i forhold til  

 naturbeskyttelsesloven, selv om Skov- og Naturstyrelsen er underrettet om et  

 lokalplanforslag i henhold til § 25, fortsat vil være gældende, medmindre  

 bygge- og beskyttelseslinierne ophæves, eller der meddeles dispensation.  

 Orientering efter § 25 kan derfor ikke erstatte en konkret ansøgning om  

 ophævelse af bygge- og beskyttelseslinier eller tilladelse i de tilfælde,  

 hvor en sådan er nødvendig.
Lokalplanforslag bør ikke sendes til orientering  

 til fredningsnævn eller Naturklagenævnet.
Lokalplanforslag, der vedrører arealer ejet af Miljø- og  

 Energiministeriet, private skovarealer og/eller sandflugtsarealer samt  

 arealer, der grænser op til disse, skal tillige sendes til  

 Statsskovdistrikterne.
Distrikterne fremgår af Miljøministeriets  

 bekendtgørelse nr. 596 af 6. september 1989 om landets opdeling i  

 skovlovkredse.
Skov- og Naturstyrelsen vil blive inddraget, idet distrikterne  

 vil videresende forslagene med bemærkninger.
 Forsvarets Bygningstjeneste: Lokalplanforslag, der vedrører arealer ejet  

 eller lejet af Forsvarsministeriet og arealer, der grænser op til disse,  

 lokalplanforslag inden for støjkonsekvensområderne for forsvarets  

 flyvestationer, skydebaner, øvelsespladser samt - skyde- og øvelsesterræner,  

 samt lokalplanforslag, der i øvrigt må antages at berøre forsvarets  

 aktiviteter og interesser, herunder flysikkerhed og telekommunikation, skal  

 sendes til Forsvarets Bygningstjeneste, Frederiksholms Kanal 30, Postboks 24,  

 1001 København K.
Strukturdirektoratet: Lokalplanforslag, der vedrører jordbrugs- og  

 fiskerimæssige interesser, skal sendes til Strukturdirektoratet for Landbrug  

 og Fiskeri, Toldbodgade 29, 1253 København K.
Hvad angår de jordbrugsmæssige  

 interesser kan henvises til § 8 i Landbrugs- og Fiskeriministeriets cirkulære  

 nr. 115 af 11. juli 1995 om varetagelsen af de jordbrugsmæssige interesser  

 under region-, kommune- og lokalplanlægningen.
 Fiskeridirektoratet, Stormgade 2, 1470 København K, i det omfang  

 forslagene vedrører fiskerimæssige interesser, herunder opfyldninger i  

 kystzonen, inddæmninger, havneanlæg og ændret anvendelse af de ferske vande.
 Trafikministeriet: Der henvises til Trafikministeriets brev af 1. februar  

 1995 (j.nr. 94-170-1) vedrørende delegation af behandling af lokalplaner til  

 Trafikministeriets styrelser og institutioner.
Ifølge brevet er det den pågældende institution, der afgør, om veto mod et  

 lokalplanforslag skal nedlægges.
Opnås der ikke under forhandlingen med  

 kommunen enighed om forslaget, skal institutionen inddrage Trafikministeriet,  

 Planlægningsafdelingen.
 Lokalplanforslag inden for nedennævnte områder skal sendes til de angive  

 styrelser og institutioner.
 Vejdirektoratet: Lokalplanforslag, der berører eksisterende eller  

 planlagte hovedlandevejanlæg, skal sendes til Vejdirektoratet, Niels Juels  

 Gade 13, box 1569, 1020 København K.
 Privatbanerne: Lokalplanforslag, der berører eksisterende eller planlagte  

 privatbanearealer eller omfatter arealer til trafikformål eller bebyggelse  

 med relation til privatbaner, skal sendes til Jernbanetilsynet, Vester  

 Voldgade 123, 3. sal, 1552 København V.
 Kystinspektoratet: Lokalplanforslag, der berører arealer omfattet af  

 kystbeskyttelseslovens § 16 eller arealer i Ribe- og Tøndermarsken skal  

 sendes til Kystinspektoratet, Højbovej 1, Postboks 100, 7620 Lemvig.
 Statshavneadministrationen i Esbjerg: Lokalplanforslag, der berører  

 statshavnearaler i Esbjerg Havn, Hvide Sande Havn, Rømø Havn, Thorsminde Havn  

 og Thyborøn havn skal sendes til Statshavnsadministrationen Esbjerg, Hulvejen  

 1, Postboks 2, 6701 Esbjerg.
 Statshavnsadministrationen i Frederikshavn: Lokalplanforslag, der berører  

 statshavnearealer i Anholt Havn, Frederikshavn Havn, Hammerhavn, Hanstholm  

 Havn, Helsingør Havn, Hirtshals Havn og Skagen Havn skal sendes til  

 Statshavnsadministrationen Frederikshavn, Havnepladsen 7, Postboks 190, 9900  

 Frederikshavn.
 Statens Luftfartsvæsen: Lokalplanforslag der vedrører flyvepladser (såvel  

 offentlige, som private og militære), arealer omfattet af indflyvningsplaner  

 (jf. luftfartslovens §§ 62-65), projekter der ved deres højde kan være til  

 fare for luftfartens sikkerhed i forbindelse med  

 radionavigationshjælpemidler, projekter til anlæg eller indretninger af 100 m  

 højde eller derover, samt lossepladser, der tilføres spiseligt affald, og  

 råstofindvinding, der efterlader gravesøer, når det pågældende areal enten  

 ligger inden for en afstand af 10 km fra en flyveplads, der er godkendt til  

 rute- og charterflyvning, eller arealet ligger således, at en flyveplads  

 overflyves af fugle på vej mellem arealet og eventuelle rugesteder, skal  

 sendes til Statens Luftfartsvæsen, Ellebjergvej 50, Postboks 744, 2450  

 København SV.
 Trafikministeriet: Lokalplanforslag der vedrører lufthavnene i Kastrup  

 eller Tune bedes sendt til Trafikministeriet, Departementet,  

 Planlægningsafdelingen.
 Trafikministeriet: Lokalplanforslag der berører anlæg i tilknytning til  

 Storebæltsforbindelsen eller Øresundsforbindelsen , bedes fremsendt  

 til Trafikministeriet, Departementet, Planlægningsafdelingen.
 Trafikministeriet: Lokalplanforslag der berører arealer i Københavns Havn  

 bedes fremsendt til Trafikministeriet, Departementet, Planlægningsafdelingen.
 Telestyrelsen: Lokalplanforslag, der vedrører vindmøller og  

 vindmølleparker, skal i henhold til aftale med Telestyrelsen, sendes til Tele  

 Danmark A/S, c/o TELECOM A/S, Telegade 2, 2630 Taastrup.
Energistyrelsen: Lokalplanforslag, der åbner mulighed for ny bebyggelse  

 eller ændret anvendelse af bygninger og arealer inden for 200 m fra  

 transmissionsledningerne for olie og naturgas, skal efter aftale med  

 Energistyrelsen sendes til D.O.N.G.
A/S, Agern Alle 24-26, 2970  

 Hørsholm .
 Endvidere skal tilsvarende lokalplanforslag inden for 200 m fra regionale  

 fordelingsledninger for naturgas med tryk for 40 bar, sendes til  

 Energistyrelsen, Amaliegade 44, 1256 København K.
 Kirkeministeriet: Lokalplanforslag, der omfatter kirker og kirkegårde, og  

 lokalplanforslag, der berører kirkernes og kirkegårdenes nære omgivelser,  

 skal efter aftale med Kirkeministeriet sendes til vedkommende Stiftsøvrighed.
 Endeligt vedtagne planer bedes sendt til Miljø- og Energiminiseriet,  

 Landsplanafdelingen i følgende antal eksemplarer:
6. Mindretalsbeskyttelse, § 24, stk. 2 Efter § 24, stk. 2, kan ethvert medlem af kommunalbestyrelsen eller  

 amtsrådet forlange, at eventuelle afvigende meninger offentliggøres sammen  

 med planforslaget.
Det er en forudsætning, at det pågældende medlem har fået  

 sin afvigende mening om planforslaget tilført beslutningsprotokollen ved  

 behandlingen af forslaget.
Medlemmet kan endvidere kræve at få offentliggjort  

 en kort begrundelse for hvert enkelt punkt eller eventuelt samlet for flere  

 punkter.
Begrundelsen formuleres af det eller de medlemmer, der har forlangt  

 den afvigende mening protokolleret.
 I praksis sker det ved, at mindretalsudtalelsen med begrundelse fremlægges  

 sammen med lokalplanforslaget, og at det i annoncerne om lokalplanforslaget  

 oplyses, at der er en eller flere mindretalsudtalelser.
7. Indsigelsesfrist, § 24, stk. 3 Fristen for indsigelser mod planforslag er efter § 24, stk. 3, fastsat til  

 mindst 8 uger.
Indsigelsesfristen gælder for alle planforslag, og fristen  

 gælder også for statslige myndigheders indsigelser efter §§ 28 og 29. Den har  

 derimod ikke betydning for ministerens indkaldebeføjelser efter § 3, stk. 4,  

 idet miljø- og energiministeren har mulighed for at kalde et planforslag ind,  

 indtil det er vedtaget.
 8. Endelig vedtagelse, § 27, stk. 1, 1. pkt.
 Medmindre der er fremsat veto eller truffet beslutning efter §§ 3, 28 og  

 29, kan planmyndigheden vedtage planforslag endeligt, når 8 ugers fristen  

 efter § 24, stk. 3, er udløbet.
For lokalplaner, hvor der er kommet rettidige indsigelser, gælder dog, at  

 forslaget først kan vedtages endeligt 4 uger efter indsigelsesfristens udløb,  

 jf. § 27, stk. 1, 2. pkt.
Ordet »indsigelse« skal forstås bredt og  

 vedrører også ændringsforslag, betingede tilsagn, nye ideer og andre  

 tilkendegivelser, der er fremkommet i offentlighedsperioden, og som ikke  

 fuldt ud støtter forslaget.
Vedtagelsen sker i kommunalbestyrelsen/amtsrådet.
Det har tidligere været  

 antaget, at der for så vidt angår visse lokalplaner kunne ske en delegation  

 af kompetencen til at vedtage planen i et udvalg.
Men denne antagelse er  

 efter Landsplanafdelingens opfattelse ikke holdbar.
9. Betinget vedtagelse Efter § 27, stk. 2, kan endelig vedtagelse af lokal- og kommuneplanforslag  

 gøres betinget af gennemførelsen af de nødvendige ændringer i den overordnede  

 planlægning, medmindre der er fremsat indsigelse efter §§ 28-29, eller der er  

 truffet beslutning efter § 3, stk. 4, jf. § 27, stk. 1. Bestemmelsen tager  

 først og fremmest sigte på kommuneplanens forhold til regionplanen i  

 situationer, hvor amt og kommune er enige om indholdet af planændringerne, og  

 de statslige myndigheder ikke har bemærkninger.
10. Ændringer ved endelig vedtagelse, § 27, stk. 3 Der vil efter lovens § 27, stk. 3, kunne foretages ændring af  

 planforslaget i forbindelse med planens endelige vedtagelse.
 Såfremt ændringen på væsentlig måde berører andre myndigheder eller  

 borgere end dem, der har gjort indsigelse på dette punkt, kan endelig  

 vedtagelse ikke ske, før de pågældende - inden for en fastsat frist - har  

 haft lejlighed til at udtale sig.
 Ved væsentlige ændringer i regionplanforslag skal miljø- og  

 energiministeren altid have lejlighed til at udtale sig, før den endelige  

 vedtagelse.
Hvis der er tale om en så omfattende ændring, at det reelt er et nyt  

 planforslag, skal offentliggørelse og underretning ske efter samme regler som  

 ved nye planforslag.
Se som eksempel herpå NKO nr. 46, 1994.
Ændringer af et planforslag kan efter omstændighederne udløse  

 lokalplanpligt i et naboområde, jf.
NKO nr. 36, 1994.
 Det er de samme regler der gælder for planforslagene på de tre niveauer,  

 men det følger af forholdets natur, at vurderingen af ændringens væsentlighed  

 og dens eventuelle betydning for and-re end dem der har foranlediget  

 ændringen, må vurderes ud fra, hvad der er væsentligt for henholdsvis  

 lokalplaner, kommuneplaner og regionplaner.
 Spørgsmål om rækkevidden af § 27, stk. 3, er et retligt spørgsmål og  

 omfattet af klageadgangen i § 58, stk. 1.
11. Offentliggørelse af den endeligt vedtagne plan Den endelige vedtagne plan offentliggøres af amtsråd henholdsvis  

 kommunalbestyrelse og sendes til samme myndigheder, som planforslaget er  

 sendt til, jf. § 30, stk. 1.
Efter lovens § 30, stk. 2, skal offentliggørelsen af kommuneplaner og  

 lokalplaner indeholde oplysninger om planernes retsvirkninger efter  

 henholdsvis § 12, stk. 2 og 3, jf. kap.
IV, afsnit C og § 18, jf. kap.
V,  

 afsnit F samt klagevejledning, jf. kap.
XII, afsnit J.
 Manglende klagevejledning betyder, at klagefristen ikke kan beregnes fra  

 offentliggørelsen.
 En lokalplan bortfalder, hvis den ikke er offentligt bekendtgjort senest 8  

 uger efter den endelige vedtagelse, jf. § 32, stk. 2. Det betyder, at  

 kommunen må starte forfra med offentliggørelse af et lokalplanforslag.
C.
Supplerende regler for lokalplaner Ved offentliggørelsen af lokalplanforslag skal kommunalbestyrelsen give  

 oplysning om lokalplanens foreløbige retsvirkninger efter planlovens § 17,  

 jf. § 24, stk. 1, 3. pkt.
De foreløbige retsvirkninger er beskrevet i kap.
V,  

 afsnit F, pkt. 1.
 Samtidig med offentliggørelsen af lokalplanforslag skal  

 kommunalbestyrelsen give skriftlig underretning herom til ejere, lejere og  

 brugere, foreninger m.v., samt eventuelle servitutpåtaleberettigede, efter  

 reglerne i § 26. Underretningen skal oplyse om lokalplanforslagets foreløbige  

 retsvirkninger efter § 17 og om fristen for indsigelse mod planforslaget.  

 Eventuelle mindretalsudtalelser efter § 24, stk. 2, i forbindelse med  

 kommunalbestyrelsens vedtagelse af lokalplanforslaget skal være indeholdt i  

 underretningen.
 Opmærksomheden henledes på museumslovens § 36 a, der indeholder en pligt  

 for kommunalbestyrelsen til at underrette de kulturhistoriske museer i  

 området om visse lokalplanforslag.
Ved tilvejebringelse af lokalplaner for en del af et område, hvor der i  

 kommuneplanen er fastsat en bebyggelsesprocent for området under et, må  

 kommunalbestyrelsen underrette samtlige ejere af ejendomme i området, hvis  

 lokalplanforslaget indeholder byggemuligheder, der overskrider den  

 bebyggelsesprocent, som er fastsat for området under et.
Det er efter Miljø-  

 og energiministeriets opfattelse en følge af almindelige forvaltningsretlige  

 regler, at en sådan underretning skal ske, idet ejerne af ejendomme uden for  

 lokalplanområdet i denne situation er parter i sagen, fordi der sker en  

 reduktion af den bebyggelsesprocent, der er til rådighed i den resterende del  

 af området.
Når lokalplanen er endeligt vedtaget, jf. § 27, skal planen  

 offentliggøres.
Om offentliggørelsen se ovenfor under afsnit B, pkt. 11.
 Et lokalplanforslag skal vedtages endeligt inden 3 år efter forslagets  

 offentliggørelse, ellers er forslaget bortfaldet, jf. § 32, stk. 1. Det  

 gælder, uanset hvad der er baggrunden for, at den endelige vedtagelse ikke er  

 sket.
 Samtidig med offentliggørelsen skal kommunalbestyrelsen fremsende  

 underretning om den endeligt vedtagne lokalplan til ejere af de ejendomme,  

 der er omfattet af planen, enhver, der rettidigt har fremsat indsigelse m.v.  

 mod planforslaget, samt de myndigheder, der er nævnt i § 25 og de (lokale)  

 foreninger, der er nævnt i § 26, stk. 1, nr. 3, jf. planlovens § 31, stk. 1.  

 Underretningen skal ske skriftligt f.eks. ved fremsendelse af et eksemplar af  

 den offentliggjorte bekendtgørelse.
 Den endeligt vedtagne lokalplan skal på kommunalbestyrelsens foranledning  

 tinglyses på de ejendomme, der er omfattet af lokalplanen, jf. § 31, stk. 2.  

 Tinglysningen er ikke et gyldighedskrav, men manglende tinglysning kan  

 medføre erstatningsansvar for kommunen.
D.
Ophævelse af lokalplaner i visse situationer Ophævelse af byplanvedtægter og lokalplaner kan normalt kun ske ved en ny  

 lokalplan.
Planlovens § 33 åbner mulighed for, at kommunen ved en beslutning i  

 kommunalbestyrelsen kan ophæve en lokalplan eller byplanvedtægt i to  

 situationer.
For det første, når et areal tilbageføres fra byzone eller  

 sommerhusområde til landzone, jf. kap.
IX.
For det andet, når en  

 landzonelokalplan har mistet sin betydning, f.eks. fordi det i planen  

 forudsatte projekt er blevet opgivet.
I begge situationer er det en  

 betingelse, at kommunalbestyrelsen har vurderet, at en planlægning for  

 området ikke længere er nødvendig, jf. § 33, stk. 1.
Beslutningen kan kun gå på fuldstændig ophævelse af lokalplanen.
Hvis  

 enkelte af planens bestemmelser ønskes opretholdt, skal der gennemføres en ny  

 lokalplan efter de almindelige tilvejebringelsesregler.
Hvis  

 lokalplanen/byplanvedtægten omfatter et større område end det, der ønskes  

 tilbageført til landzone, kan planen dog ophæves alene for de tilbageførte  

 arealer.
I praksis vil ophævelse komme på tale ved ubebyggede arealer eller  

 arealer, hvor den eksisterende bebyggelse fortsat anvendes til det hidtidige  

 lovlige formål, f.eks. landbrugsdrift.
Efter § 33, stk. 2, kan beslutning om  

 ophævelse først træffes, når ejerne inden for en frist af 8 uger har haft  

 lejlighed til at udtale sig.
Og efter stk. 3 skal kommunalbestyrelsen give  

 underretning om ophævelsesbeslutningen til ejerne, amtsrådet og miljø- og  

 energiministeren (Landsplanafdelingen).
 Bestemmelsen indeholder ingen formel forpligtelse til underretning af  

 panthavere eller brugere af de berørte ejendomme, men det er ministeriets  

 opfattelse, at en sådan underretning også bør ske til andre personer, der har  

 en ejendomsretlig interesse i anvendelsen af det pågældende areal og dermed  

 er »part« i sagen, jf. forvaltningslovens § 19.
 Kommunalbestyrelsen skal lade den ophævede plan aflyse fra tingbogen, jf.  

 § 33, stk. 4.
E.
Indsigelsesmuligheder over for planforslag (veto) Som beskrevet i kapitel II, afsnit C har miljø- og energiministeren efter  

 planlovens § 3 en række konkrete beføjelser, bl.a. over for planforslag,  

 f.eks. indkaldebeføjelser.
 Herudover kan der med hjemmel i planlovens §§ 28 og 29 fremsættes  

 indsigelser mod planforslaget med den virkning, at planen ikke kan endeligt  

 vedtages.
1. Indsigelser mod regionplanforslag og kommuneplaner  

 i Københavns og Frederiksberg Kommuner Efter planlovens § 29, stk. 1, kan miljø- og energiministeren til  

 varetagelse af statslige interesser fremsætte indsigelse mod et  

 regionplanforslag og forslag til kommuneplaner i Københavns og Frederiksberg  

 Kommuner.
 Denne indsigelsesret erstatter godkendelsesordningen for regionplaner i  

 den tidligere gældende lovgivning.
2. Indsigelser mod kommuneplanforslag Efter planlovens § 29, stk. 2, skal amtsrådet fremsætte indsi-gelse mod et  

 kommuneplanforslag, såfremt forslaget er i strid med regler eller  

 beslutninger efter § 3, eller regionplanlægningen for de emner, der er nævnt  

 i lovens § 6, stk. 3 og 4 (dvs. de bindende regionplanretningslinier), jf.  

 kapitel III, afsnit B, pkt. 1.
 Pligten til at fremsætte indsigelse gælder dog ikke, hvis forholdet er af  

 underordnet betydning for regionplanlægningens formål.
Efter planlovens § 29 a skal amtsrådet endvidere fremsætte indsigelse mod  

 kommuneplanforslag for arealer i kystnærhedszonen, hvis de er i strid med  

 reglerne i lovens §§ 5 a, stk. 1, 5 b og 11 a.
Der henvises til  

 »Vejledning om planlægning i kyst-områderne«, (1995).
3. Indsigelser mod lokalplanforslag Efter planlovens § 29, stk. 2, skal amtsrådet fremsætte indsigelse mod et  

 lokalplanforslag efter samme kriterier som for kommuneplanforslag.
 Efter § 29 a skal amtsrådet endvidere for lokalplanforslag, der omfatter  

 arealer i kystnærhedszonen, fremsætte indsigelse, hvis forslaget er i strid  

 med bestemmelserne i § 16, stk. 3.
Efter lovens § 29, stk. 3, kan en statslig myndighed fremsætte indsigelse  

 mod et lokalplanforslag ud fra de særlige hensyn, som myndigheden skal  

 varetage.
Denne beføjelse tilkommer alene de statslige myndigheder.
Den  

 omfatter således ikke de statslige selskaber som f.eks. postvæsenet, der  

 tidligere har været en statslig myndighed.
Disse selskaber må i givet fald  

 rette henvendelse til ressortministeriet om evt. nedlæggelse af veto.
4. Proceduren for indsigelser Proceduren for indsigelser, der er fastlagt i planlovens § 28, er ens for  

 alle typer indsigelser uanset myndighed og plantype.
 En indsigelse, som altid skal være begrundet, skal fremsættes over for den  

 myndighed, der har tilvejebragt planforslaget, dvs. over for  

 kommunalbestyrelsen eller amtsrådet, inden udløbet af indsigelsesfristen.
Når indsigelse er fremsat, kan planforslaget først endeligt vedtages, når  

 der er opnået enighed mellem parterne om de nødvendige ændringer.
Kan enighed  

 ikke opnås, kan parterne indbringe uafklarede spørgsmål for miljø- og  

 energiministeren til afgørelse.
VII Zoneindeling og landzoneadministration (§§ 34-38) A.
Generelt Hovedformålet med zoneinddelingen og landzonebestemmelserne er at modvirke  

 byspredning ved at hindre uønskede og ukontrollerede bebyggelser og anlæg i  

 det åbne land og at sikre, at egentlig byudvikling sker, hvor der gennem  

 region-, og kommune- og lokalplanlægning er åbnet mulighed herfor.
 Udgangspunktet er, at landzonen skal friholdes for anden (uplanlagt)  

 bebyggelse m.v. end den, der er nødvendig for driften af landbrug, skovbrug  

 og fiskeri.
 I kombination med region-, kommune- og lokalplanlægningen skal  

 landzoneadministrationen sikre en udvikling, der er hensigtsmæssig både udfra  

 miljøbeskyttelse-, samfundsøkonomiske, rekreative, landskabelige,  

 naturbeskyttelsesmæssige, jordbrugsmæssige og trafikale hensyn, samt hensynet  

 til en hensigtsmæssig udnyttelse af råstofressourcerne.
 Landzonebestemmelserne er således af central betydning for  

 jordbrugserhvervene, befolkningens rekreative interesser og beskyttelsen af  

 areal- og naturressourcer og et vigtigt virkemiddel til sikring af  

 gennemførelse af den sammenfattende fysiske planlægning.
Grundlaget for vurderingen af de konkrete landzonesager er region- og  

 kommuneplanernes retningslinier for udviklingen i det åbne land og i  

 landsbyerne.
Disse retningslinier er netop fastlagt på baggrund af  

 afvejninger af de nævnte beskyttelses- og erhvervsinteresser i bred forstand  

 og med baggrund i den kortlægning og planlægning, som er tilvejebragt for  

 hvert af de enkelte interesseområder.
 Det er i denne forbindelse også væsentligt at fremhæve den sammenhæng, der  

 er mellem landzonebestemmelserne og ejendomsvurderingerne m.v. af  

 landzonearealer.
B.
Zoneinddelingen Planlovens § 34 viderefører den inddeling af hele landet i by-zoner,  

 sommerhusområder og landzoner, som gennemførtes ved by- og landzonelovens  

 ikrafttræden i 1970.
 Den zoneinddeling, der er sket i henhold til den tidligere planlægning,  

 opretholdes uændret og gælder, indtil den ændres efter reglerne i planloven.
 Overførelse af nye landzonearealer til byzone/sommerhusområde kan kun ske  

 ved en lokalplan i henhold til planlovens § 15, stk. 2, og i overensstemmelse  

 med region- og kommuneplanens retningslinier for byudviklingen.
Arealer kan tilbageføres til landzone fra byzone eller sommerhusområde ved  

 kommunalbestyrelsens beslutning.
Planlovens kap. 10 indeholder bestemmelser  

 herom, se kap.
IX.
C.
Landzonemyndigheden Hovedreglen er, at amtsrådet har kompetencen til at meddele tilladelser i  

 henhold til planlovens § 35, stk. 1, jf. stk. 4.
 I følgende tilfælde er det dog kommunalbestyrelsen, der er  

 landzonemyndighed:
* i Københavns og Frederiksberg Kommuner, * i landsbyer, der er entydigt afgrænset i en kommuneplan, jf. kap.
IV,  

 afsnit B, pkt. 1, * i landzoneområder, der er omfattet af en offentligt bekendtgjort  

 lokalplan.
D.
Kravet om landzonetilladelse 1. Hovedregel og undtagelser Hovedreglen er, at der i landzone ikke må udstykkes, bygges eller  

 foretages ændring i anvendelsen af bygninger eller arealer uden tilladelse  

 fra landzonemyndigheden, jf. planlovens § 35, stk. 1.
 Der er således som udgangspunkt et krav om forudgående tilladelse til  

 enhver ændring i det bestående.
Vejanlæg kræver dog ikke tilladelse, jf.
NKO nr. 75, juni 1995.
 Der gælder en række undtagelser fra kravet om tilladelse, jf. planlovens  

 §§ 36 og 37.
 1. Udstykning efter landbrugslovens § 8, stk. 4 til  

 samdrift med en bestående landbrugsejendom, jf. afsnit F, pkt. 1.
 2. Udstykning af en skovejendom efter landbrugslovens  

 § 4, stk. 2, jf. afsnit F, pkt. 2.
 3. Byggeri, der er erhvervsmæssigt nødvendigt for den  

 pågældende ejendoms drift som landbrugs- eller skovbrugsejendom eller for  

 udøvelse af fiskerierhvervet, jf. afsnit F, pkt. 1, 2 og 3.
 Der kræves dog tilladelse for så vidt angår beliggenhed og udformning af  

 bygninger, der er erhvervsmæssigt nødvendigt for driften af en landbrugs-  

 eller en skovbrugsejendom eller til brug for udøvelse af fiskerierhvervet,  

 dersom bygningerne ikke opføres i tilknytning til ejendommens hidtidige  

 bebyggelsesarealer, jf. lovens § 36, stk. 2 og afsnit F, pkt. 1, 2 og 3.
 4. Ibrugtagning af bebyggelse eller arealer til  

 landbrug eller skovbrug eller til brug for udøvelse af fiskerierhvervet, jf.  

 afsnit F, pkt. 1, 2 og 3.
 5. Udstykning, byggeri eller ændret anvendelse i det  

 omfang, dette udtrykkeligt er tilladt i en lokalplan, der er tilvejebragt  

 efter 1. juli 1992, (hvor bestemmelsen trådte i kraft), eller er fastsat i en  

 fredning efter naturbeskyttelsesloven.
 6. Indvinding af råstoffer i jorden, jf. afsnit F,  

 pkt. 6.
 7. Byggeri, der efter bygningsreglement for småhuse er  

 fritaget for krav om byggetilladelse, og som ikke medfører oprettelse af en  

 ny bolig, jf. afsnit F, pkt. 7.
 8. Byggeri, der i bygningsreglement er fritaget for  

 krav om byggetilladelse, og som etableres til brug for offentlige trafik-,  

 forsynings- eller varslingsanlæg eller radio- og tv-modtagelse, jf. afsnit F,  

 pkt. 6.
 9. Til- og ombygning af helårshus, hvorved husets  

 samlede bruttoetageareal ikke overstiger 250 m2, jf. afsnit F, pkt. 7.
 10. Helårsboligs overgang til anvendelse som  

 fritidsbolig, jf. afsnit F, pkt. 7.
 11. Endvidere kan overflødige driftsbygninger på en  

 landbrugsejendom tages i brug til håndværks- og industrivirksomhed, samt  

 lager og kontorformål uden tilladelse, men efter anmeldelse til  

 kommunalbestyrelsen, dersom en række betingelser er opfyldt, jf. lovens § 37  

 og afsnit F, pkt. 5.
2. Definitioner Udstykninger Ved udstykning forstås, at det registreres i martriklen, at arealer  

 fraskilles en eller flere samlede faste ejendomme og fremtidig udgør en ny  

 samlet fast ejendom, jf. udstykningslovens § 6.
 Der kræves ikke tilladelse fra landzonemyndigheden til andre matrikulære  

 ændringer end udstykning, f.eks. ikke til arealoverførsler, der består i, at  

 areal fraskilles en fast ejendom og tillægges en anden eksisterende fast  

 ejendom.
 Arealoverførsel til uændret anvendelse kan således ske uden  

 landzonetilladelse, også selv om et landzoneareal hermed tillægges en  

 byzoneejendom.
 Det betragtes heller ikke i sig selv som en ændret anvendelse, at et areal  

 overføres fra en landbrugsejendom til en boligejendom som have.
 Hvis der ved arealoverførslen tilsigtes en ændret anvendelse og/eller  

 bebyggelse af det overførte areal, kræver anvendelsen/ bebyggelsen tilladelse  

 efter landzonebestemmelserne, medmindre anvendelsen og/eller bebyggelsen er  

 omfattet af undtagelsesbestemmelserne i § 36, stk. 1, eller § 37.
 Matrikelmyndigheden må ikke registrere en arealoverførsel, dersom formålet  

 er ændret anvendelse/bebyggelse, som forudsætter landzonetilladelse, førend  

 tilladelse fra landzonemyndigheden er meddelt, jf. udstykningslovens § 20 om  

 udstykningskontrollen i relation til anden lovgivning.
Bebyggelse Udtrykket »bebyggelse« skal forstås på samme måde som efter  

 byggelovens § 2. Dvs., at tilladelseskravet ikke alene gælder ved opførelse  

 af bygninger, men også ved etablering af andre faste konstruktioner og anlæg,  

 eksempelvis antenneanlæg og vindmøller.
Også de i byggeloven nævnte  

 transportable konstruktioner er, når de ikke rent forbigående anvendes  

 bygningsmæssigt, omfattet af bestemmelsen.
 Opførelse af ny bebyggelse omfatter ikke alene selvstændige bebyggelser,  

 men også til- og ombygninger i forbindelse med eksisterende byggeri.
Ændret anvendelse Ved ændret anvendelse forstås en anden benyttelse af en bygning eller et  

 areal end hidtil.
 Ændringen må antage en vis fast karakter.
 En ganske kortvarig ændring i benyttelsen af en bygning eller et areal er  

 således ikke ændret anvendelse, der kræver tilladelse efter planlovens § 35,  

 stk. 1. En periode på under 6 uger anses for kortvarig.
Landbrugsejendomme Efter landbrugslovens § 2, stk. 2, forstås ved en landbrugsejendom en  

 ejendom, der i matriklen er noteret som en landbrugsejendom.
Skovbrugsejendomme Ved skovbrug forstås såvel skovbrug, der i medfør af skovloven er  

 undergivet fredskovspligt, som ikke-fredskovspligtige skove.
E.
Fælles for administrationen af tilladelseskravet m.v.
1. Varetagelse af hensyn, der er fælles for alle  

 ansøgninger Landzonemyndigheden skal ved udøvelsen af sine beføjelser efter  

 landzonebestemmelserne virke for gennemførelsen af region- og kommuneplanen,  

 jf. lovens §§ 9 og 12.
 Det indebærer, at landzonemyndigheden skal udøve et konkret skøn inden for  

 de rammer, som findes i planlægningen.
Det følger af planlovens § 35, stk. 2, at der ikke må meddeles  

 landzonetilladelse til udstykning, bebyggelse og ændret anvendelse, hvis  

 foranstaltningen er lokalplanpligtig efter lovens § 13, stk. 2, før  

 lokalplanen for den pågældende foranstaltning er offentligt bekendtgjort.
Se  

 om lokalplanpligt ved byggeri i eller ved en landsby NKO nr. 45, 1994.
 Landzonemyndighederne skal desuden ved den enkelte ansøgning navnlig påse,  

 at der ikke meddeles tilladelser, der vil kunne komme i strid med  

 naturbeskyttelseshensynet og hensynet til rekreative interesser.
 Hensynet til det landskabelige udsyn fra veje, f.eks. udsyn til  

 landsbykirker og fortidsminder skal også fortsat varetages i forbindelse med  

 tilladelser til byggeri.
Ved ansøgning om bebyggelse m.v. bør der lægges betydelig vægt på de  

 trafikale hensyn.
Det bør således indgå i vurderingen, om der er forsvarlige  

 trafikale adgangsforhold, og om den ansøgte foranstaltning vil kunne virke  

 hindrende for en fortsat hensigtsmæssig afvikling af trafikken.
Der skal  

 specielt gøres opmærksom på, at visse virksomheder, der i særlig grad kan  

 virke trafikskabende, f.eks. detailforretninger og virksomheder med  

 udstillingsmæssigt sigte, kun bør tillades, hvor dette efter  

 landzonemyndighedens skøn kan ske uden færdselsmæssige ulemper.
I  

 tvivlstilfælde kan der indhentes en udtalelse fra vejbestyrelsen, hvis denne  

 er en anden end landzonemyndigheden.
 Ved ansøgning om bebyggelse m.v. skal der også tages hensyn til, om der  

 kan tilvejebringes forsvarlige kloakforhold.
Afgørelsen af, om en ændret benyttelse af bestående bebyggelse vil kunne  

 tillades, skal træffes på grundlag af de samme overvejelser, som ved  

 ansøgninger om tilladelse til opførelse af ny bebyggelse.
Det gælder også,  

 selv om der ikke foretages en ombygning i forbindelse med den ændrede  

 benyttelse.
 Det må imidlertid også tages i betragtning, at bygningen allerede findes  

 det pågældende sted, og at der derfor kan være særlige hensyn at tage til  

 bevarelsen og udnyttelsen af eksisterende værdier, navnlig hvis den ønskede  

 anvendelse ikke er mere belastende for miljøet end den hidtidige.
En hidtidig lovlig udnyttelse fra tiden før by- og landzonelovens  

 ikrafttræden den 1. januar 1970 kan fortsætte uændret uden tilladelse i  

 henhold til landzonebestemmelserne.
Eventuelle senere om- og tilbygninger  

 eller en ændret anvendelse kræver tilladelse fra landzonemyndigheden.
 For arealer indenfor kystnærhedszonen gælder, at der kun må meddeles  

 tilladelse, hvis det ansøgte har helt underordnet betydning i forhold til de  

 nationale planlægningsinteresser i kystområderne, jf. planlovens § 35, stk.  

 3.
 Landzonemyndigheden bør være imødekommende med at meddele tilladelser på  

 de små øer, særligt til erhverv og helårsbeboelse, når det ansøgte ikke  

 strider mod planlægningen.
 Inden for de udpegede EF-fuglebeskyttelsesområder må der ikke gives  

 landzonetilladelse, såfremt tilladelsen vil medføre forringelse af områderne  

 eller medføre forstyrrelser, der har betydelige konsekvenser for de arter,  

 områderne er udpeget for, jf. § 4, stk. 1, i Miljøministeriets bekendtgørelse  

 nr. 408 af 25. maj 1994 om afgrænsning og administration af  

 EF-fuglebeskyttelsesområder og Ramsarområder.
 Inden for Ramsarområderne skal myndighederne administrere  

 landzonebestemmelserne på en sådan måde, at myndighederne fremmer  

 beskyttelsen af områderne, jf. § 4, stk. 2, i ovennævnte bekendtgørelse.
Bekendtgørelsen om afgrænsning og administration af  

 EF-fuglebeskyttelsesområder og Ramsarområder er under revision, så den også  

 kommer til at omfatte EF-habitatområder.
Den reviderede bekendtgørelse  

 forventes udstedt i 1997.
Landzonemyndigheden skal endvidere påse, at der ikke gives tilladelse til  

 bebyggelse i kystnære områder, hvor der kan være risiko for oversvømmelse  

 eller for at bebyggelsen nedbrydes af havet.
Ansøgninger om bebyggelse i  

 sådanne områder bør forelægges kystinspektoratet til udtalelse.
I tilfælde af  

 skader som følge af stormflod er det dog stormflodsrådet, der afgør, om der  

 kan ydes erstatning.
 Tilladelse til genopførelse af nedbrændt bebyggelse bør normalt meddeles,  

 medmindre planlægningen eller andre omstændigheder klart taler imod, f.eks. i  

 tilfælde, hvor den nedbrændte bygning ikke var lovligt opført, eller  

 tilfælde, hvor bebyggelsen under alle omstændigheder ville have haft en  

 begrænset levetid under hensyn til dens alder og vedligeholdelsesstand.
Istandsættelse af en lovligt eksisterende bygning, der er beboet eller  

 indtil for nylig har været beboet, kræver ikke landzonetilladelse.
Men hvis  

 en bygning har været forladt i længere tid og er så forfalden, at den ikke  

 repræsenterer nogen værdi af betydning, skal landzonemyndigheden lægge de  

 samme hensyn til grund ved behandlingen af en ansøgning om  

 »istandsættelse« som ved ansøgninger om opførelse af ny bebyggelse.
2. Forholdet til anden lovgivning Hvis et spørgsmål er detailreguleret efter anden lovgivning, som varetager  

 hensyn, der også varetages af landzonebestemmelserne, skal  

 landzonemyndigheden lade særmyndighedens vurdering af hensynet indgå ved  

 afgørelsen af landzonesagen.
Landzonebestemmelserne indebærer i øvrigt ingen  

 ændringer i anden lovgivning f.eks. om udstykning, opførelse af ny bebyggelse  

 og ændret benyttelse af bestående bebyggelse og af ubebyggede arealer i  

 landzone.
Denne lovgivning finder derfor fuldt ud anvendelse på forhold, der  

 tillades efter landzonebestemmelserne.
 Ansøgeren bærer selv ansvaret for, at bestemmelserne i anden lovgivning er  

 overholdt, og må selv drage omsorg for, at andre nødvendige tilladelser  

 indhentes.
 Da det i forbindelse med landzonetilladelser tillige ofte er påkrævet med  

 tilladelser efter bl.a. naturbeskyttelsesloven, landbrugsloven,  

 vejlovgivningen, byggelovgivningen eller miljøbeskyttelseslovgivningen,  

 henstilles det dog til landzonemyndigheden i videst muligt omfang at søge at  

 tilrettelægge administrationen med henblik på en samtidig sagsbehandling.
Særligt i de tilfælde, hvor der i landzonetilladelsen skal foretages en  

 afvejning af hensyn, der også indgår i behandlingen efter anden lovgivning,  

 er det vigtigt, at sagsbehandlingen ko-ordineres.
Som eksempel kan nævnes  

 vejlovgivningen.
Trafikale hensyn indgår i vurderingen efter  

 landzonebestemmelserne, men der skal ofte også meddeles en tilladelse efter  

 vejlovgivningen.
Hvis det er samme myndighed, der administrerer de to områder  

 i den konkrete sag, bør sagen afgøres samtidig efter begge love.
Men også,  

 hvor amtsrådet er myndighed efter den ene lovgivning og kommunalbestyrelsen  

 efter den anden, bør sagerne koordineres.
 Samme forhold som vejlovgivningen gør sig gældende i forholdet mellem  

 landzonebestemmelserne og naturbeskyttelseslovens beskyttelseslinier.
3. Ansøgninger og anmeldelser Når kommunalbestyrelsen modtager ansøgning om byggetilladelse, følger det  

 af Bygge- og Boligstyrelsens vejledning nr. 130 af 31. juli 1995 om  

 kommunalbestyrelsens lovgennemgang i byggesager, at kommunalbestyrelsen skal  

 påse, at de fornødne tilladelser efter anden lovgivning, bl.a. planloven, er  

 meddelt.
Det samme gælder, når er i henhold til bygningsreglementet foretages  

 anmeldelse af byggeri, der kan opføres uden byggetilladelse, f.eks.  

 driftsbygninger til en landbrugsejendom, jf. bygningsreglementets kap. 1.6 og  

 kap. 13.
 Er kommunen i tvivl om, hvorvidt et anmeldt byggeri er erhvervsmæssigt  

 nødvendigt for den pågældende ejendoms drift, skal sagen forelægges  

 landzonemyndigheden til vurdering.
Ligeledes skal kommunalbestyrelsen ved anmeldelse efter planlovens § 38  

 ikke alene påse, at betingelserne efter § 37 er opfyldt, men bør også i  

 videre omfang undersøge, om der er hindringer for den anmeldte virksomhed.
Se  

 nærmere om § 37 afsnit F, pkt. 5.
 Det anbefales, at kommunen i forbindelse med behandlingen af anmeldelsen  

 anmoder anmelderen om at overveje spørgsmålet om oplag, således at dette  

 spørgsmål kan afklares allerede i forbindelse med anmeldelsen inden  

 etableringen af virksomheden.
 Anmeldelser efter § 38 skal indeholde alle oplysninger til brug for  

 kommunalbestyrelsens vurdering af, om betingelserne i § 37 er opfyldt.
 Er betingelserne efter § 37 ikke opfyldt, skal kommunalbestyrelsen gøre  

 indsigelse inden 2 uger fra anmeldelsens modtagelse.
 Gøres der ikke indsigelse inden 2 uger, kan etablering ske i henhold til §  

 37.
 Det påhviler dog fortsat kommunalbestyrelsen at påse, at ulovlige forhold  

 i henhold til § 37 berigtiges også efter udløbet af 2-ugers fristen, jf.  

 lovens § 51, stk. 1.
 Hvis der er en lokalplan for området, skal kommunalbestyrelsen påse, at  

 anvendelsen er i overensstemmelse hermed, eller om dispensation er påkrævet.
 Inden for 2-ugers fristen må ibrugtagen ikke ske, medmindre  

 kommunalbestyrelsen skriftligt har meddelt anmelderen, at betingelserne er  

 opfyldt, jf. dog under afsnit F, pkt. 5.
 Hvis betingelserne i § 37 ikke er opfyldt, kan ibrugtagen ikke ske, før  

 der er opnået sædvanlig landzonetilladelse, eller forholdet er bragt i  

 overensstemmelse med betingelserne i § 37.
Bestemmelsen i § 37 indskrænker ikke kommunalbestyrelsens mulighed for at  

 nedlægge et forbud efter planlovens § 14 med henblik på at udarbejde en  

 lokalplan.
Opmærksomheden henledes dog på, at der uden for landsbyer gælder  

 begrænsninger i kommunalbestyrelsens mulighed for at lokalplanlægge for  

 arealer, der fastlægges til jordbrugsmæssig anvendelse, jf. planlovens § 15,  

 stk. 5.
 Selvom kommunalbestyrelsen finder, at det anmeldte er i overensstemmelse  

 med bestemmelserne i planlovens § 37, og anvendelsesændringen ikke kræver  

 byggetilladelse, bør kommunalbestyrelsen inden udløbet af 2-ugers fristen  

 gøre anmelderen opmærksom på de relevante bestemmelser i anden lovgivning,  

 der eventuelt kan hindre virksomhedens etablering.
 Udover planloven, byggeloven og miljølovgivningen bør kommunalbestyrelsen  

 navnlig være opmærksom på, om der eventuelt stilles krav efter  

 vejlovgivningen, naturbeskyttelsesloven, bygningsfredningsloven og  

 arbejdsmiljøloven.
 Kommunalbestyrelsen bør ligeledes gøre anmelder opmærksom på, at  

 udvidelser af en bygning, der er taget i brug efter § 37, vil kræve  

 landzonetilladelse, medmindre udvidelsen er uvæsentlig, jf. § 37, stk. 1, nr.  

 1.
F.
Administration af de enkelte anvendelsesønsker 1. Landbrug Udstykning Udstykninger til oprettelse af nye landbrug, gartnerier og frugtplantager  

 m.v. kræver tilladelse, jf. lovens § 35, stk. 1.
 I tilfælde, hvor formålet med en udstykning er etablering af et jordbrug,  

 der kan tillades efter landbrugslovgivningen, bør landzonetilladelse gives,  

 medmindre denne arealanvendelse er i strid med region- og  

 kommuneplanlægningen.
 Når der sker udstykning efter landbrugslovens § 8, stk. 4 til samdrift med  

 en bestående landbrugsejendom, kræves der ikke tilladelse til frastykning af  

 bygningsparcellen, jf. lovens § 36, stk. 1, nr. 1.
 Der kræves altid tilladelse til udstykning af en eksisterende  

 medhjælperbolig, jf. planlovens § 35, stk. 1.
 Der bør aldrig tillades udstykning af en medhjælperbolig, der benyttes som  

 sådan.
En overflødig medhjælperbolig kan derimod normalt tillades udstykket, hvis  

 der er overvejende sandsynlighed for, at den under hensyn til ejendommens  

 størrelse, driftsform og øvrige boliger samt antallet af beskæftigede på  

 ejendommen også på længere sigt vil være overflødig, jf.
NKO nr. 50, 1994.
Boliger Opførelse og ibrugtagning af boliger, der er erhvervsmæssigt nødvendige  

 for driften af en landbrugsejendom, kræver ikke tilladelse, jf. lovens § 36,  

 stk. 1, nr. 3 og 4.
 Udformningen og beliggenheden af boliger, der opføres uden tilknytning til  

 ejendommens hidtidige bebyggelsesarealer, kræver dog tilladelse, jf. § 36,  

 stk. 2, se nedenfor om placering og udformning af landbrugsbebyggelse.
En passende beboelsesbygning er erhvervsmæssigt nødvendig for en  

 landbrugsejendom.
Beboelsesbygninger på landbrugsejendomme er traditionelt  

 noget større end almindelige parcelhusboliger.
Naturklagenævnet har i en afgørelse udtalt, at opførelse af en ny  

 beboelsesbygning på en landbrugsejendom kræver landzonetilladelse, hvis dens  

 bruttoetageareal overstiger 250 m2 mere end uvæsentligt, jf.
NKO nr. 31,  

 1994.
 Når der kræves landzonetilladelse til opførelse af et stuehus, må det  

 indgå i vurderingen af ansøgningen, om bebyggelsen har en sådan størrelse og  

 karakter, at det kan forringe ejendommens erhvervsmæssige udnyttelse og  

 vanskeliggøre, at ejendommen kan sælges til en landmand til jordbrugsmæssig  

 drift.
 Det forhold, at flere personer i fællesskab kan erhverve en  

 landbrugsejendom, medfører ikke ret til opførelse eller indretning af flere  

 boliger eller opførelse af en beboelsesbygning, hvis størrelse overstiger,  

 hvad der anerkendes på tilsvarende landbrugsejendomme i almindeligt selveje.
 Opførelse af en erhvervsmæssigt nødvendig medhjælperbolig kræver ikke  

 tilladelse, jf. lovens § 36, stk. 1, nr. 3.
 I dag anses der dog normalt ikke at være et erhvervsmæssigt behov for mere  

 end en bolig på en landbrugsejendom.
 En eventuel medhjælper kan ofte lige så godt bo i et nærliggende bysamfund  

 som på selve landbrugsejendommen, medmindre der er en speciel produktion, der  

 kræver overvågning døgnet rundt.
 Ved bedømmelsen af konkrete ansøgninger må der endvidere lægges vægt på,  

 om ejendommen også på længere sigt kan danne grundlag for flere personers  

 fulde arbejdsindsats.
 Ved opførelse af medhjælperboliger og lign. skal bestemmelserne i  

 byggelovens § 10 a overholdes, således at en eventuel senere udstykning ikke  

 kan hindres af bebyggelsesregulerende bestemmelser eller vejlovgivningen.
Hvis medhjælperboligen er erhvervsmæssigt nødvendig, skal der som nævnt  

 ovenfor ikke meddeles landzonetilladelse til selve opførelsen.
Da boligen  

 skal placeres i overensstemmelse med byggelovens § 10 a, vil der formentlig i  

 større omfang end hidtil blive tale om, at bebyggelsen kræver tilladelse til  

 beliggenhed og udformning, fordi opførelsen ikke vil ske i tilknytning til de  

 hidtidige bebyggelsesarealer, jf. planlovens § 36, stk. 2 og nedenfor om  

 placering og udformning af landbrugsbebyggelse.
Anvendelsesskift til landbrugsformål Tidligere beboelsesbygninger, der påny ønskes inddraget som helårsbeboelse  

 eller andet, der er erhvervsmæssigt begrundet i ejendommens drift som  

 landbrugsejendom, er undtaget fra kravet om landzonetilladelse, jf. lovens §  

 36, stk. 1, nr. 4.
Driftsbygninger Opførelse og ibrugtagning af driftsbygninger, der er et erhvervsmæssigt  

 nødvendigt led i driften af en landbrugsejendom, kræver ikke tilladelse jf. §  

 36, stk. 1, nr. 3 og 4.
 Avls- og driftsbygninger, herunder fodersiloer m.v., der udelukkende  

 ønskes opført til jordbrugsmæssige formål i tilknytning til en  

 landbrugsejendoms drift, må principielt anses for nødvendige for den  

 pågældende ejendoms drift.
Er der tvivl om, hvorvidt et ønsket byggeri er erhvervsmæssigt nødvendigt  

 for den pågældende ejendom, eller er der tale om opførelse af et byggeri af  

 et sådant omfang, at det kan stride mod landbrugslovens § 7, stk. 2, bør  

 landzonemyndigheden indhente en vejledende udtalelse fra  

 jordbrugskommissionen herom.
Landzonetilladelse kan dog være nødvendig til  

 f.eks. en større svinefarm, selvom en tilladelse efter landbrugsloven ikke er  

 fornøden.
 Om opførelse af driftsbygninger uden tilknytning til de hidtidige  

 bebyggelsesarealer henvises til afsnittet nedenfor om placering og udformning  

 af landbrugsbebyggelse.
 Størrelsen af de nødvendige bygninger kan variere betydeligt i omfang og  

 er ikke alene afhængig af størrelsen af ejendommens jordtilliggende, men også  

 af den valgte driftsform.
 På mindre ejendomme kan der f.eks. være en produktion, der kræver ret  

 store driftsbygninger set i forhold til ejendommens arealstørrelse, f.eks.  

 hvis animalsk produktion i væsentligt omfang er baseret på indkøbt foder.
 Det er derfor ikke muligt at fastsætte et fast forhold mellem ejendommens  

 driftsbygninger og arealets størrelse.
 Ved afgørelsen af de konkrete sager må der bl.a. lægges vægt på, om  

 virksomheden antager industriel karakter, og om der er en passende  

 driftsmæssig sammenhæng mellem den produktion, der er knyttet til ejendommens  

 jorder, f.eks. med hensyn til frembringelse af foder m.v., udspredning af  

 gødning eller med henblik på sikring af helårsbeskæftigelse i virksomheden.
 Det er ligeledes af betydning, hvor store arealer, der anvendes til  

 bygninger, dyrefolde m.v. og hvor store arealer, der dyrkes landbrugsmæssigt.  

 Også produktionens karakter, herunder om der sker en forarbejdning af  

 produkterne, og antallet af personer, der på årsbasis beskæftiges i  

 virksomheden, bør indgå i vurderingen.
 Det er ejeren af landbrugsejendommen eller forpagteren, der har forpagtet  

 hele ejendommen, der frit kan opføre de erhvervsmæssigt nødvendige  

 bebyggelser.
 Ifølge landbrugslovens § 12, stk. 1, nr. 5 kan et areal for et tidsrum på  

 indtil 30 år udlejes til opførelse af bygninger til jordbrugsmæssig  

 produktion uden tilladelse fra landbrugsministeriet.
 Der kræves ikke landzonetilladelse til en lejers opførelse af bygninger,  

 såfremt lejeren alene optræder som investor, mens det i øvrigt er hensigten,  

 at den produktion, der skal finde sted i driftsbygningerne, skal indgå som et  

 led i den jordbrugsmæssige produktion på ejendommen.
 I andre tilfælde forudsætter bygninger opført af en lejer  

 landzonetilladelse.
 Der bør meddeles tilladelse til en lejer i det omfang, byggeriet kunne  

 have været opført frit af ejeren.
Pelsdyrhaller Såfremt pelsdyravl indgår som et led i en landbrugsejendoms  

 jordbrugsmæssige udnyttelse, må pelsdyrhaller i almindelighed anses for  

 erhvervsmæssigt nødvendige for ejendommens drift som landbrugsejendom.
 En forudsætning for, at pelsdyrhaller kan opføres uden tilladelse fra  

 landzonemyndigheden, er dog, at der er et passende forhold mellem bygninger  

 og ejendommens jordtilliggende.
 Det vil således være afgørende for spørgsmålet om bebyggelsens  

 erhvervsmæssige nødvendighed, at en væsentlig del af halm m.v. til dyrene  

 frembringes på ejendommens jorder, og at gødning fra farmens dyrehold kan  

 finde anvendelse på jorderne.
 Dette krav vil i almindelighed være opfyldt, hvis forholdet mellem  

 bygninger og jordtilliggende svarer til pelsdyrhaller på tilsammen ca. 500 m2  

 bebygget areal pr. ha landbrugsjord, der hører til landbrugsejendommen,  

 herunder eventuel skov, udyrkede arealer m.v.
 Ved det bebyggede areal forstås alene det samlede overdækkede areal, men  

 derimod ikke eventuelle uoverdækkede gangarealer mellem pelsdyrhallerne eller  

 andre uoverdækkede gangarealer m.v. inden for de indhegnede områder.
 Er der tale om en større pelsdyrfarm, dvs. en farm forsynet med mere end  

 1500 m2 pelsdyrhaller, må sagen under alle omstændigheder forelægges  

 landzonemyndigheden med henblik på en vurdering af, hvorvidt byggeriet  

 forudsætter landzonetilladelse.
 Denne vurdering bør ikke have form af en planlovsbehandling, men bør alene  

 være en administrativ konstatering af, om tilladelse kræves.
 Opmærksomheden henledes på, at lokalisering af pelsdyrfarme skal ske i  

 overensstemmelse med Miljøministeriets bekendtgørelse nr. 12 af 3. januar  

 1992 om pelsdyrfarme.
Drivhuse Drivhuse må principielt anses for nødvendige for en landbrugsejendoms  

 drifts som gartneri, og drivhuse på gartneri- ejendomme kan opføres uden  

 tilladelse.
 Hvis der i forbindelse med gartneridriften etableres aktiviteter, f.eks.  

 detailsalg, emballerings-, forarbejdnings- eller anden virksomhed af et ikke  

 uvæsentligt omfang, forudsætter disse aktiviteter dog landzonetilladelse.
Placering og udformning af landbrugsbebyggelse Ifølge planlovens § 36, stk. 2 skal der indhentes tilladelse fra  

 landzonemyndigheden til beliggenhed og udformning af erhvervsmæssigt  

 nødvendige bygninger, der ikke opføres i tilknytning til ejendommens  

 hidtidige bebyggelsesarealer.
Bestemmelsen omfatter både driftsbygninger og  

 beboelsesbygninger, herunder medhjælperboliger.
Opførelse af små bebyggelser, såsom læskure og lignende typiske primitive  

 bygninger, kræver dog ikke tilladelse.
I tvivlstilfælde forelægges  

 spørgsmålet for landzonemyndigheden.
Bestemmelsen giver landzonemyndigheden mulighed for at varetage  

 landskabelige og trafikale hensyn i relation til byggeriets placering og  

 udformning, bl.a. i form af vilkår for tilladelsen.
Bestemmelsen kan  

 imidlertid ikke anvendes til generelt at nægte tilladelse til opførelse af  

 erhvervsmæssigt nødvendige bygninger på en landbrugsejendom m.v., jf.
NKO nr.  

 22, 1994.
 Såfremt ejendommens bygninger ikke ligger samlet, forstås ved de hidtidige  

 bebyggelsesarealer de arealer, hvorpå hovedparten af ejendommens  

 driftsbygninger ligger, eller det areal, hvorpå ejendommens stuehus hidtil  

 har ligget.
Ved opførelse af beboelsesbygninger »i tilknytning til de nævnte  

 arealer« forstås efter praksis opførelse inden for en afstand af indtil  

 ca. 20 m fra bebyggelsen, idet en beboelsesbygning i almindelighed vil skulle  

 placeres tæt ved den eksisterende bebyggelse.
For så vidt angår  

 driftsbygninger kan der være forhold, som betinger, at driftsbygninger  

 placeres uden tilknytning til de hidtidige bebyggelsesarealer.
Der kan være  

 tale om driftsmæssige, tekniske og/eller miljømæssige forhold, som gør en  

 placering væk fra de hidtidige bebyggelsesarealer mere hensigtsmæssig eller  

 ligefrem nødvendig.
Der må foretages en konkret vurdering ud fra  

 driftsmæssige og miljømæssige forhold og således, at ejendommens bebyggelses-  

 og færdselsarealer udgør en hensigtsmæssig helhed.
Se om placering af  

 gyllebeholdere, NKO nr. 63, 1995.
 Opmærksomheden henledes i øvrigt på Miljøministeriets bekendtgørelse nr.  

 1159 af 19. december 1994 om erhvervsmæssigt dyrehold, husdyrgødning,  

 ensilage m.v. og på bekendtgørelse nr. 12 af 3. januar 1992 om pelsdyrfarme.
Fællesanlæg Der kræves tilladelse til opførelse af driftsbygninger med tilknytning til  

 flere landbrugsejendomme, f.eks. fællesstalde eller fællesanlæg for  

 behandling og forarbejdning af korn, foderstoffer, lucerne, grøntpiller,  

 halm, minkfoder, fælles gylleanlæg og maskinstationer m.v.
Det vil imidlertid  

 som oftest være i overensstemmelse med landzonebestemmelsernes formål at give  

 til-ladelse til det pågældende byggeri.
 Såfremt landzonemyndigheden skønner, at bebyggelser som nævnt i det  

 foregående vil kunne være i strid med bestemmelserne i landbrugslovens § 7,  

 stk. 2, om, at en landbrugsejendom skal drives på en forsvarlig  

 erhvervsmæssig måde, bør der indhentes en vejledende udtalelse fra  

 jordbrugskommissionen/ strukturdirektoratet.
Ophævelse af landbrugspligten Ophævelse af landbrugspligten på en landbrugsejendom betragtes ikke i sig  

 selv som en ændret benyttelse, som kræver landzonetilladelse.
Heller ikke de tilfælde, hvor landbrugspligten ophæves på restparcellen,  

 efter at jorden er frastykket, betragtes som ændret anvendelse, der kræver  

 tilladelse.
Det forudsætter dog, at beboelsesbygningen på restparcellen  

 fortsat anvendes til helårsbeboelse eller overgår til fritidsbeboelse, jf.  

 planlovens § 36, stk. 1, nr. 10. Det forudsættes endvidere, at de tidligere  

 avls- og driftsbygninger på restparcellen alene udnyttes som udenomsrum eller  

 overgår til anvendelse efter planlovens § 37, jf. afsnit F, pkt. 5.
2. Skovbrug Ved administrationen af landzonebestemmelserne bør der anlægges samme  

 synspunkter både for fredskov og for ikke-fredskov.
Udstykning Udstykning til oprettelse af skovbrugsejendom kræver tilladelse fra  

 landzonemyndigheden.
 Udstykning af fredskovpligtige arealer på mindst 35 ha efter  

 landbrugslovens § 4, stk. 2 er dog undtaget fra kravet om tilladelse fra  

 landzonemyndigheden jf. planlovens § 36, stk. 1, nr. 2.
Under hensyn til den særlige ejendomsstruktur indenfor skovbruget vil  

 landzonemyndigheden normalt ikke kunne modsætte sig udstykninger, der sker  

 som led i sammenlægning af fredskovsarealer til oprettelse af en ny fast  

 ejendom.
Det er dog under forudsætning af, at skovene ligger så tæt på  

 hinanden, at de vil udgøre en helhed.
 For så vidt angår udstykning af overflødiggjorte beboelsesbygninger  

 henvises til afsnit F, pkt. 5.
Bebyggelse Opførelse og ibrugtagning af bebyggelse, der er erhvervsmæssigt nødvendig  

 for driften af en skovbrugsejendom, kræver ikke landzonetilladelse, lovens §  

 36, stk. 1, nr. 3 og 4.
Boliger På grund af skovenes forskelligartethed kan der ikke angives en bestemt  

 arealstørrelser som betingelse for opførelse af et beboelseshus, men under  

 normale forhold må der forudsættes et bevokset areal på mindst ca. 100 ha.
Medhjælperboliger For medhjælperboliger er hovedreglen, at medhjælpere lige så godt kan bo i  

 et nærliggende bysamfund.
Medhjælperboliger bør derfor kun tillades i yderst  

 velbegrundede tilfælde.
 For at kunne anses som erhvervsmæssigt nødvendig må en beboelsesbygning  

 således skulle bebos af en person, der anvender sin fulde arbejdsindsats i  

 skoven med udsigt til varig beskæftigelse og kun i tilfælde, hvor skovdriften  

 nødvendiggør beboelse i skoven.
 Der gøres i denne forbindelse opmærksom på, at en del af  

 skovbrugsejendomme består af sammenkøbte parceller, således at skoven består  

 af flere særskilte ejendomme i matrikulær henseende.
 Det nødvendige arealmæssige grundlag for en beboelse må i givet fald  

 forlanges sikret ved sammenlægning til en samlet fast ejendom, der ikke kan  

 deles uden udstykning.
På store skovbrugsejendomme vil der på grund af de senere årtiers  

 udvikling ofte være overflødige skovtjenestehuse, som kan være udlejet til  

 personer, der ikke er beskæftiget på ejendommen.
I sådanne tilfælde kan nye  

 beboelseshuse ikke anses for nødvendige.
Såfremt ønsket om et nyt  

 beboelseshus begrundes med nødvendigheden af en bedre boligstandard end den  

 eksisterende, vil det kunne stilles som betingelse, at det overflødiggjorte  

 gamle hus nedrives.
Driftsbygninger For at kunne anses som erhvervsmæssigt nødvendig, må en bygning skulle  

 tjene skovdriften og for eksempel ikke jagt- eller landbrugsmæssige formål,  

 ligesom der ikke må være tale om bygninger til brug for entreprenørvirksomhed  

 i andre skove end den, hvori de opføres.
 Der må lægges vægt på, at bygningerne ikke er indrettet på en måde, der  

 gør dem egnet til natophold eller rekreativ anvendelse.
I skove med en størrelse, der nødvendiggør en traktor, kan en garage på  

 indtil 40 m2 uden fast gulv være nødvendig.
Kun i skove med et bevokset areal  

 over ca. 50 ha kan maskinhuse på over 40 m2 anses for nødvendige.
I  

 tvivlstilfælde bør der indhentes udtalelse fra skovmyndighederne.
Bygninger til opbevaring af skovede effekter vil i almindelighed ikke være  

 nødvendige.
Derimod vil et skur på indtil 5-6 m2 næsten altid blive anset for erhvervsmæssigt nødvendigt til opbevaring af  

 redskaber m.v.
3. Fiskeri Opførelse og ibrugtagning af byggeri, der er erhvervsmæssigt nødvendigt  

 for udøvelsen af fiskerierhvervet, kræver ikke landzonetilladelse, jf. lovens  

 § 36, stk. 1, nr. 3 og 4.
Udøvelse af fiskerierhvervet omfatter både saltvands- og  

 ferskvandsfiskeriet.
Det er det traditionelle fiskerierhverv, nemlig typisk  

 fjord- og kystfiskeri, der er fritaget for tilladelseskravet.
 Redskabsskure og bådehuse er eksempler på bebyggelser, der kan være  

 erhvervsmæssigt nødvendige for udøvelsen af fiskerierhvervet, og derfor kan  

 opføres uden tilladelse.
Etablering af dambrug, der indgår som led i en landbrugsejendoms  

 jordbrugsmæssige udnyttelse, kræver ikke tilladelse.
I øvrigt vil de fleste  

 dambrug kræve tilladelse på grund af virksomhedens industrielle eller  

 atypiske præg.
Det gælder således de større og mere intensivt drevne dambrug,  

 overdækkede dambrugsbassiner og landbaserede saltvandsbrug.
For at kunne  

 opfylde øgede krav til renseforanstaltninger, miljøteknik m.v. går  

 udviklingen for dambrug som hovedregel mod større enheder og højere  

 teknologi.
Det følger af foranstående, at boliger i tilknytning til dambrug som  

 hovedregel ikke kan betragtes som erhvervsmæssigt nødvendige for udøvelse af  

 fiskerierhvervet.
Opførelse af boliger til dambrug vil derfor normalt  

 forudsætte landzonetilladelse.
 Andre bebyggelser med tilknytning til fiskerierhvervet, såsom fiskemels-  

 og fiskekonservesfabrikker, auktionshaller og lagerhaller kræver  

 landzonetilladelse, men bør i øvrigt næsten altid henvises til  

 erhvervsarealer i byzone.
4. Jordbrugstilknyttede erhverv Pelsdyrfarme m.v.
 Opførelse af pelsdyrfarme og lign. på ikke-landbrugspligtige ejendomme  

 kræver altid tilladelse i henhold til planlovens § 35, stk. 1. Se om  

 pelsdyrfarme på landbrugsejendomme afsnit F.1. Opmærksomheden henledes på  

 Miljøministeriets bekendtgørelser nr. 1159 af 19. december 1994 om  

 erhvervsmæssigt dyrehold, husdyrgødning, ensilage m.v. og nr. 12 af 3. januar  

 1992 om pelsdyrfarme.
 Dyrepension m.v.
 Opførelse af bygninger m.v. til virksomheder af ikke-jordbrugsmæssig  

 karakter som f.eks. rideskole, ridehal, hestepension, dyrehospital,  

 dyrepension, hundekennel m.v. kræver tilladelse fra landzonemyndigheden.
 Ved behandlingen af konkrete ansøgninger skal der lægges særligt vægt på  

 beskyttelse af rekreative områder og naturområder.
5. Andre erhverv Nybyggeri Opførelse af byggeri til brug for industri, håndværk, kontor, liberale  

 erhverv, hotel, kroer, restaurationer m.v. kræver tilladelse fra  

 landzonemyndigheden.
Sådanne erhvervsbyggerier bør som hovedregel placeres i  

 byzone.
Derfor bør der kun undta-gelsesvis og kun i overensstemmelse med  

 konkrete lokaliseringsretningslinier i region- og kommuneplanlægningen,  

 f.eks. for udpegede landsbyer, gives tilladelse til opførelse eller mere end  

 uvæsentlige udvidelser af sådanne erhvervsvirksomheder.
Eksisterende, overflødige landbrugsbygninger Ifølge lovens § 37 kan bygninger, der ikke længere er nødvendige for  

 driften af en landbrugsejendom, uden tilladelse efter § 35, stk. 1, tages i  

 brug til håndværks- og industriformål, samt lager og kontorformål m.v. på  

 betingelse af, at virksomheden etableres i bestående bygninger, der ikke om-  

 eller tilbygges i væsentligt omfang, og at bygningerne ikke er opført inden  

 for de seneste 5 år.
 Der vil endvidere kunne etableres et mindre ikke skæmmende oplag efter  

 kommunalbestyrelsens nærmere bestemmelse.
 Ibrugtagelsen må kun ske efter forudgående anmeldelse til  

 kommunalbestyrelsen, jf. planlovens § 38 og afsnit E, pkt. 3.
Bestemmelsen i § 37 omhandler etablering af nye virksomheder inden for  

 bestående bygningsmæssige rammer.
Bestemmelsen omfatter såvel  

 overflødiggjorte bygninger på en eksisterende landbrugsejendom som bygninger  

 på et nedlagt landbrugs restparcel, såfremt bygningerne ikke varigt er  

 overgået til anden anvendelse.
 Bygningerne må ikke mere være nødvendige for en landbrugsejendoms drift.  

 Dette er typisk tilfældet, hvis bygningerne ikke har været anvendt gennem  

 længere tid, f.eks. på grund af en omlægning af ejendommens drift.
 Overflødiggjorte landbrugsbygninger, der efter by- og landzoneloven eller  

 planlovens § 35 er tilladt anvendt til anden erhvervsmæssig anvendelse på  

 åremål eller på vilkår om eventuelt tilbageførsel til landbrugsmæssig  

 udnyttelse i tilfælde af, at der igen måtte opstå behov for driftsbygninger  

 på ejendommen, betragtes stadig som »overflødiggjorte  

 landbrugsbygninger« og er derfor omfattet af § 37. Sådanne bygninger kan  

 således efter anmeldelse til kommunalbestyrelsen, jf. § 38, uden  

 landzonetilladelse skifte anvendelse indenfor rammerne af § 37.
 Overflødiggjorte landbrugsbygninger, som efter by- og landzoneloven eller  

 planlovens § 35, stk. 1, er tilladt anvendt til andet formål uden tidsmæssig  

 begrænsning, betragtes derimod ikke længere som landbrugsbygninger. § 37  

 finder derfor ikke anvendelse på disse bygninger, og der kræves  

 landzonetilladelse til ændret anvendelse, selvom der er tale om en anvendelse  

 til et af de formål, som ellers ikke kræver tilladelse efter § 37. Den  

 nødvendige tilladelse bør dog gives, medmindre særlige forhold gør sig  

 gældende.
 Ændret anvendelse af bygninger, der er taget i brug efter § 38-anmeldelse  

 eller anmeldelse efter § 8 a i by- og landzoneloven, kræver fornyet §  

 38-anmeldelse, da kommunalbestyrelsen skal have mulighed for at vurdere, om  

 den nye anvendelse opfylder betingelserne i § 37.
 Etableringen kan alene ske i bestående overflødiggjorte  

 landbrugsbygninger, der ikke »om- eller tilbygges i væsentligt  

 omfang«, jf. § 37, stk. 1, nr. 1.
Det er for det første en betingelse, at der er tale om egentlige  

 bygninger, der er egnede til formålet.
Bestemmelsen finder således ikke  

 anvendelse på f.eks. drivhuse, staklader eller presenningshaller, uanset den  

 tidligere anvendelse heraf.
Det er for det andet en betingelse, at de overflødiggjorte  

 landbrugsbygninger er af rimelig standard, der ikke nødvendiggør omfattende  

 istandsættelser eller om-/tilbygninger.
Hensigten med bestemmelsen er nemlig  

 at muliggøre en rimelig udnyttelse af bestående værdier.
Genopbygning af en  

 ruin eller af en meget ringe bygning kræver derfor landzonetilladelse efter §  

 35, stk. 1, sammenhold ovenfor afsnit E, pkt. 1 om istandsættelser.
Det samme  

 gælder »væsentlige om-/tilbygninger«.
 Kravet om, at der ikke må foretages væsentlige om- eller tilbygninger,  

 betyder, at der som hidtil kan foretages alle de for erhvervsetablering  

 nødvendige indre ombygninger, herunder ombygninger til opfyldelse af krav,  

 der stilles af myndighederne som betingelse for etableringen, f.eks. krav  

 efter sundsheds- og arbejderbeskyttelseslovgivningen.
De ikke væsentlige om- eller tilbygninger, der er tilladt efter  

 bestemmelsen, omfatter også mindre, udvendige om- eller tilbygninger.
Der kan  

 f.eks. i forbindelse med etablering af virksomheden være behov for at opføre  

 en mindre tilbygning for at skabe tilfredsstillende indgangsforhold til  

 virksomheden.
 Ved afgørelsen af, om der er tale om en »væsentlig  

 om-/tilbygning«, må kommunalbestyrelsen som udgangspunkt lægge vægt på,  

 om bygningens ydre fremtræden og karakter stort set bevares, og om de  

 indvendige ombygninger er økonomisk rimelige, set i forhold til bygningens  

 samlede værdi.
 Hvis der først efter virksomhedens etablering opstår behov for om- eller  

 tilbygninger, skal der ske fornyet anmeldelse efter § 38 til  

 kommunalbestyrelsen, som skal have lejlighed til at vurdere, om arbejdet frit  

 kan udføres efter § 37.
 § 37  omfatter håndværks- og industrivirksomhed, lager  

 - og kontorformål m.v., herunder f.eks. elektronikvirksomhed og  

 konsulentfirmaer og andre liberale erhverv samt forenings- og fritidsformål,  

 f.eks. hjemstavnsforeninger, naturskoler og naturvejledningscentre, der kan  

 indpasses i de pågældende bygninger.
 Hotel- og restaurationsvirksomhed, detailhandel og beboelse er derimod  

 ikke omfattet.
 Hvis en virksomhed, der er etableret efter § 37, senere udvider  

 anvendelsen af bygningen med erhvervsaktiviteter, der falder udenfor de  

 virksomhedstyper, som er nævnt i § 37, kræves der landzonetilladelse til den  

 nye aktivitet.
§ 37'  s formulering er ikke til hinder for, at der  

 etableres flere virksomheder i en eller flere bygninger på samme ejendom, såfremt  

 betingelserne i øvrigt er opfyldt.
 Antallet af beskæftigede er uden betydning for afgrænsningen af § 37's  

 anvendelsesområde.
 Efter § 37, stk. 2, kan der - også uden landzonetilladelse - i tilknytning  

 til virksomheden i bygningerne etableres et »mindre, ikke skæmmende  

 oplag efter kommunalbestyrelsens nærmere bestemmelse«.
 Oplag kan kun accepteres efter § 37, hvis det har tilknytning til den  

 erhvervsmæssige anvendelse af bygningerne.
Et oplag er typisk »ikke skæmmende«, hvis det ikke kan ses fra  

 tilstødende ejendomme eller fra offentlig vej.
Oplagets omfang skal være  

 »mindre«, også i forhold til omfanget af de bygninger, der rummer  

 virksomheden.
 Oplaget skal almindeligvis kunne placeres på gårdspladsen eller eventuelt  

 på en overflødiggjort møddingsplads eller på lignende steder i direkte  

 tilknytning til de bygninger, hvori virksomheden indrettes.
Kommunalbestyrelsen kan efter § 37, stk. 2, træffe nærmere bestemmelse om  

 et sådant »tilknyttet oplag«.
Kommunalbestyrelsen vil normalt som  

 en reaktion på anmeldelsen herom træffe bestemmelse om placeringen og  

 størrelsen og om afskærmende beplantning.
Bestemmelserne kan om fornødent  

 tinglyses på ejendommen, jf. § 55, 2. pkt.
Spørgsmålet om omfang og placering m.m. af et oplag skal ikke nødvendigvis  

 være afklaret før etableringen af virksomheden.
Kommunalbestyrelsen kan  

 træffe beslutning herom senere, men det anbefales, at det så vidt muligt  

 afklares i forbindelse med anmeldelsen inden etableringen.
6. Tekniske anlæg Hovedreglen er, at udstykning, opførelse af bebyggelse, samt ibrugtagning  

 af bebyggelse og arealer til tekniske anlæg kræver landzonetilladelse.  

 Vejanlæg kræver dog ikke tilladelse, jf.
NKO nr. 75. 1995.
Råstofindvinding I § 36, stk. 1, nr. 6 er indvinding af råstoffer (ændring af anvendelse)  

 dog undtaget fra kravet om landzonetilladelse.
Derimod vil indvindingen som  

 regel kræve tilladelse efter råstofloven.
Udstykning af arealer i forbindelse med råstofudnyttelse bør ikke  

 tillades, medmindre ganske særlige forhold gør sig gældende.
En eventuel  

 tilladelse bør i så fald betinges af, at arealet efter ophørt  

 råstofindvinding sammenlægges med en landbrugs- eller skovbrugsejendom,  

 medmindre arealet i henhold til en endelig planlægning skal anvendes til ikke  

 jordbrugsmæssige formål.
Ved udstykning af landbrugsejendomme til råstofindvinding bør sagen  

 koordineres med behandlingen efter landbrugsloven.
Hvis der som betingelse  

 for ophævelse af landbrugspligt stilles krav om arealets sammenlægning med en  

 landbrugsejendom, når råstofindvindingen ophører, bør dette vilkår ikke  

 fastsættes i landzonetilladelsen.
I forbindelse med udnyttelse af råstoffer i jorden kan det være nødvendigt  

 at etablere bygninger, der er erhvervsmæssigt nødvendige for  

 råstofudnyttelsen.
Tilladelsen bør gives, medmindre særlige forhold gør sig  

 gældende.
 Offentlige forsynings- og varslingsanlæg m.v.
 Byggeri, som i bygningsreglementet er fritaget for krav om  

 byggetilladelse, og som etableres til brug for offentlige trafik- og  

 forsynings- eller varslingsanlæg eller radio- og tv-modtagelse er undtaget  

 fra kravet om tilladelse efter planlovens § 35, stk. 1, jf. § 36, stk. 1, nr.  

 8.
Offentlige trafik- og forsyningsanlæg omfatter f.eks. jernbanebroer,  

 transformatorstationer og elmaster.
Der kræves landzonetilladelse til  

 opstilling af vindmøller, uanset om de ejes af el-selskaber, offentlige  

 myndigheder eller private.
Der kræves også landzonetilladelse til de  

 antennemaster, der opstilles af mobiltelefonselskaber og andre.
Vindmøller Opstilling af vindmøller kræver landzonetilladelse.
Der bør som hovedregel  

 stilles vilkår om møllens fjernelse uden udgifter for det offentlige, når  

 møllen har været ude af drift i et år.
 Regionplanerne indeholder retningslinier for lokalisering af vindmøller.  

 Retningslinierne omfatter typisk udpegning af områder til egentlige  

 vindmølleparker, samt en opdeling af det åbne land i zoner med forskellige  

 kriterier for opstilling af vindmøller.
 Denne opdeling spænder fra »det åbne land i øvrigt«, hvor der  

 ikke er andre restriktioner, end hvad der følger af landzonebestemmelserne og  

 anden lovgivning - først og fremmest frednings- og miljølovgivning - til  

 zoner, hvor opstilling af vindmøller kun kan tillades undtagelsesvis, når det  

 konkret påvises, at landskabelige og andre hensyn ikke taler derimod.
 Det af regeringen nedsatte Vindmølleplaceringsudvalg har i februar 1992  

 afgivet betænkning II, der indeholder anbefalinger vedrørende den fysiske  

 planlægnings muligheder for at realisere energihandlingsplanens  

 vindkraftmålsætning.
 Miljø- og energiministeren har ved cirkulære nr. 21 af 28. januar 1994 om  

 planlægning for vindmøller pålagt kommunerne at offentliggøre forslag til  

 kommuneplaner eller kommune-plantillæg, hvori der for hele kommunen tages  

 stilling til, hvor og i hvilket omfang der kan opføres vindmøller.
Andre tekniske anlæg Opstilling af antenneanlæg, som ikke er omfattet af § 36, stk. 1, nr. 8,  

 og ændret benyttelse af et ubebygget areal, f.eks. nyindretning af  

 lossepladser, oplagspladser såsom jorddeponier, og lignende kræver tilladelse  

 efter § 35, stk. 1.
 En række af disse anlæg vil være behandlet i regionplanlægningen og vil i  

 mange tilfælde være lokalplanpligtige.
7. Boliger Udstykning, opførelse og ibrugtagning af bygninger til beboelse kræver  

 landzonetilladelse.
Udstykning til boliger Ved vurderingen af ansøgninger om udstykning af arealer, der er bebygget  

 med enligt beliggende beboelseshuse, som ikke længere anvendes til deres  

 oprindelige formål, som f.eks. funktionærboliger må der tages hensyn til, om  

 udstykningstilladelsen vil kunne medføre, at der senere fremkommer ønsker om  

 en yderligere beboelsesbygning på den oprindelige ejendom.
 Det bør tillige være en forudsætning for at meddele tilladelse, at husets  

 bygningsmæssige tilstand ikke er så ringe, at det er uegnet til beboelse,  

 således at der ved udstykningen reelt tilsigtes fremskaffet en byggegrund.
Boligbyggeri Ved ansøgning om tilladelse til bebyggelse må der tages udgangspunkt i  

 muligheden for i stedet at udnytte de udlæg af byzone, som er sket gennem  

 planlægningen.
 Som hovedregel gælder derfor, at landzonetilladelse til opførelse og  

 indretning af boliger kun bør meddeles, når et ansøgt byggeri ikke med  

 rimelighed kan henvises til et planlagt område.
 I områderne omkring de eksisterende byzoner bør landzonemyndigheden  

 således være yderst tilbageholdende med at give tilladelser til udstykning og  

 bebyggelse.
 Herudover gælder generelt, at enligt beliggende enfamiliehuse ikke bør  

 tillades opført i det åbne land.
 Ved stillingtagen til en konkret ansøgning om et byggeri i landzone bør  

 der endvidere henses til, om der kan sikres beboerne en rimelig adgang til  

 offentlig og privat service (skoler, og dagligvarebutikker m.v.), om der kan  

 tilvejebringes forsvarlige kloakforhold og trafikforhold, samt om beboerne  

 kan sikres mod forureningsulemper, herunder utilfredsstillende støjforhold.
 Forventninger om, at kloakforholdene og andet kan bringes i orden ad åre,  

 er ikke tilstrækkeligt.
 Endvidere må udstykningen og bebyggelsen kunne indpasses på en  

 hensigtsmæssig måde i de eksisterende bebyggelses- og vejforhold, uden at  

 støjramte arealer inddrages.
 Ansøgninger om at opdele eksisterende (større) overflødiggjorte/tomme  

 boliger på en landbrugsejendom i flere boligenheder bør dog imødekommes  

 medmindre planlægningsmæssig eller andre væsentlige interesser taler  

 afgørende imod.
Til- eller ombygning af et helårshus kræver ikke landzonetilladelse, hvis  

 det samlede bruttoetageareal ikke overstiger 250 m2, jf. planlovens § 36,  

 stk. 1, nr. 9. Det forudsættes herved, at der er tale om en bygning af en vis  

 standard.
Det er således ikke tilladt at foretage tilbygning uden  

 landzonetilladelse til et byggeri, som ikke kan istandsættes uden sådan  

 tilladelse.
Byggeri, der er fritaget for krav om byggetilladelse efter  

 bygningsreglementet for småhuse, og som ikke medfører oprettelse af en ny  

 bolig er også undtaget fra kravet om landzonetilladelse, jf. § 36, stk. 1,  

 nr. 7. Det drejer sig bl.a. om carporte, udhuse på højst 50 m2 og  

 småbygninger på højst 10 m2, der opføres i tilknytning til eksisterende  

 boliger.
Sådanne bygninger kan derimod ikke uden tilladelse opføres på  

 selvstændig beliggende lodder.
Bestemmelsen i § 36, stk. 1, nr. 7 giver  

 imidlertid også mulighed for, at der uden landzonetilladelse kan indrettes  

 boligareal i udhuse, herunder tidligere avlsbygninger, jf.
Bygge- og  

 Boligstyrelsens orienteringskort af 5. maj 1992 (4. kt. j.nr.
B4-6631-64).  

 Det afgørende er, om der etableres flere boligenheder, der hver for sig har  

 køkken og wc-rum og som enten ligger i adskilte bygninger eller - hvis de  

 ligger i samme bygning - er udskilt med et lejlighedsskel.
Boligbyggeri i landsbyer I landsbyer må landzonemyndigheden tage hensyn dels til ønsket om en  

 styrkelse af landsbyernes udviklingsmuligheder, dels til de bevaringshensyn,  

 som ofte findes både mht. bygninger, haver og grønninger.
Retningslinier for  

 landsbyernes udvikling, bebyggelse og bevaring findes efterhånden i de fleste  

 region- og kommuneplaner, og mange landsbyer er endvidere omfattet af  

 lokalplaner.
 Ved ansøgninger om bebyggelse i landsbyer bør der ikke lægges vægt på, om  

 ansøgeren har et familiemæssigt tilknytningsforhold til området.
 Derimod kan et erhvervsmæssigt tilknytningsforhold være et væsentligt  

 kriterium, der berettiger til at give landzonetilladelse til en bolig, idet  

 denne kan være med til at sikre forudsætningerne for den pågældende  

 erhvervsvirksomhed i landsbyen og dermed opretholdelsen af et vist  

 serviceniveau.
 Med udstykningsreformen blev der indsat to nye bestemmelser i byggelovens  

 §§ 10 a og 22. Disse bestemmelser indebærer krav om, at de fysiske forhold i  

 forbindelse med opførelse af flere enfamiliehuse på en ejendom ikke senere må  

 hindre en udstykning af de enkelte boliger til selvstændige ejendomme.
Bestemmelserne omfatter også opførelse af flere enfamiliehuse på grunde i  

 landsbyer.
Ved vurderingen af ansøgninger om tilladelse til opførelse af  

 flere enfamiliehuse på samme ejendom, må der derfor tages hensyn til den  

 senere udstykningsmulighed.
 Der bør ikke meddeles tilladelse til flere boligenheder på samme grund,  

 medmindre landzonemyndigheden samtidig er indstillet på at meddele tilladelse  

 til udstykning af de enkelte boligenheder.
I tilfælde, hvor der før 1. april 1991 er givet zonetilladelse til at  

 opføre flere boliger på en grund, bør landzonemyndigheden vurdere en  

 ansøgning om udstykning i lyset af intentionerne med ændringen af byggelovens  

 § 10 A.
Der bør således meddeles landzonetilladelse til udstykning, medmindre  

 væsentlige hensyn taler imod.
Ændret anvendelse af boliger En helårsboligs overgang til anvendelse som fritidsbolig er undtaget fra  

 kravet om landzonetilladelse, jf. planlovens § 36, stk. 1, nr. 10.
 Såfremt et helårshus efter mere end 3 års benyttelse som fritidshus igen  

 ønskes anvendt til helårsbrug, foreligger der en ændret anvendelse, som  

 kræver landzonetilladelse, se afsnit G, pkt. 4.
 Det samme gælder, når et »ægte« sommerhus i landzone ønskes  

 taget i brug til helårsbeboelse.
 Ansøgningen bør som udgangspunkt behandles som nyopførelse af et  

 helårshus.
Har sommerhuset oprindeligt været et helårshus, kan der dog efter  

 omstændighederne meddeles tilladelse til igen at tage huset i anvendelse til  

 helårsbeboelse.
Der bør ved afvejningen lægges afgørende vægt på længden af  

 den periode, hvor huset ikke har været anvendt til helårsbeboelse, og på hvor  

 mange helårshuse, der ligger i nærheden.
Endvidere bør husets kvalitet indgå  

 i bedømmelsen.
 Hviler huset tidligere status som helårshus på en tilladelse, afhænger det  

 af tilladelsens indhold, herunder vilkårene, hvorvidt retten til  

 helårsbeboelse er bortfaldet, se afsnit G, pkt. 4.
 Opmærksomheden henledes på, at planlovens § 41, der giver pensionister og  

 efterlønsmodtagere en lovbestemt ret til helårsbeboelse i sommerhusområder,  

 ikke gælder for fritids- og sommerhuse i landzone.
I forbindelse med planlovens vedtagelse blev det dog tilkendegivet, at det  

 fandtes rimeligt, at landzonemyndigheden meddeler personlig tilladelse til  

 helårsbeboelse i de tilfælde, hvor et »sommerhusområde« i landzone  

 kan sidestilles med et planlagt sommerhusområde, og hvor hensynet til  

 beskyttelse af det åbne land i øvrigt ikke taler imod.
Det forudsættes  

 desuden, at ansøgeren i øvrigt opfylder betingelserne i planlovens § 41, jf.  

 kap.
VIII, afsnit D.
En personlig tilladelse for en pensionist til at benytte et sommerhus til  

 helårsbeboelse betyder ikke, at huset skifter status til helårshus.
Udvidelse  

 af huset kræver således en landzonetilladelse.
8. Rekreative formål Anlæg til rekreative formål søges ofte placeret i naturskønne områder og  

 gerne nær kysterne.
Opmærksomheden henledes derfor på § 35, stk. 3.
Rekreative parceller Der bør ikke meddeles tilladelse til udstykning med henblik på f.eks.  

 jagt, ophold og lignende private rekreative formål.
Det gælder, uanset at der  

 ikke søges om tilladelse til bebyggelse.
Sådanne udstykninger ønskes ofte foretaget i områder, hvor de  

 landskabelige og rekreative interesser er store, og de kan medføre en  

 belastning af landskabet i henseende til hegning, opstilling af skilte,  

 beplantning og terrænændringer m.v.
Udstykningerne vil endvidere kunne  

 forårsage landbrugsmæssige ulemper i form af gene for en rationel  

 landbrugsdrift og for fremtidige strukturomlægninger.
 Moseområder, heder, strandenge, mindre skovområder, særligt kuperede  

 partier, m.v., som ikke er i intensiv drift, har altid været en værdifuld  

 bestanddel af det danske landskab, og en udskillelse af sådanne arealer i  

 selvstændigt matrikulerede ejendomme vil være i strid med  

 landzonebestemmelsernes formål.
Ferieformål Nyindretning af ferielejligheder på landbrugsejendomme og andre ejendomme  

 i landzone kræver landzonetilladelse.
 Ansøgninger om at opdele eksisterende overflødiggjorte bygninger på  

 landbrugsejendomme i et mindre antal ferielejligheder bør imødekommes  

 medmindre planlægningsmæssige eller andre væsentlige interesser taler  

 afgørende imod.
Efter sommerhusloven kan der meddeles tilladelse til udlejning af op til  

 10 ferielejligheder/værelser i tiloversblevne bygninger på landet.
Det er  

 endvidere normalt en forudsætning, at ejeren bor på ejendommen.  

 Udlejningstilladelse der meddeles af Skov- og Naturstyrelsen forudsætter  

 normalt forudgående landzonetilladelse.
 Det kræver ikke landzonetilladelse at tage tiloversblevne boliger, f.eks.  

 medarbejderboliger i brug til ferieformål, jf. planlovens § 36, stk. 1, nr.  

 10. Tilsvarende kræver bondegårdsferie, jf. sommerhuslovens § 1, stk. 2, hvor  

 familien »rykker sammen«, heller ikke landzonetilladelse.
Udstykning, opførelse og ibrugtagning af bebyggelse til hytter, vandrehjem  

 og lign. kræver landzonetilladelse.
Ved afgørelsen bør der bl.a. lægges vægt  

 på naturbeskyttelsesmæssige hensyn, samt behovet for nærhed til offentlig  

 trafikforsyning, bysamfund m.v.
 Ibrugtagning af arealer til koloni- og nyttehaver, campingplads og  

 afholdelse af en lejr i en periode på over 6 uger kræver ligeledes  

 landzonetilladelse.
Etablering af en campingplads kan udløse lokalplanpligt, jf.
NKO nr. 7,  

 1993.
Der kræves ikke landzonetilladelse til etablering af en primitiv lejrplads  

 med ganske få telte, såfremt der alene er tale om lejlighedsvis teltslagning  

 af midlertidig karakter på en mindre del af en ejendom, der i øvrigt anvendes  

 til andre formål.
Det gælder, uanset om der betales et mindre vederlag for  

 benyttelsen, og om der gives adgang til ejendommens toilet m.v.
Idrætsanlæg Tennisbaner, foldboldanlæg, lystbådehavne, svømmerhaller og lign., bør som  

 udgangspunkt placeres i byzone.
Golfbaner, motocross- og skydebaner placeres  

 derimod typisk i landzone.
Såfremt arealerne vil kunne genanvendes til  

 jordbrugsmæssige formål, vil der normalt efter landbrugsloven blive stillet  

 vilkår om tilbageførsel til jordbrugsmæssig drift ved ophør af anlæggets  

 brug.
 Ved placering af idrætsanlæg i landzone kræves en landzonetilladelse, hvor  

 der bør lægges vægt på at søge anlægget placeret så nær ved brugerkredsen som  

 muligt, dog under iagttagelse af landskabelige og miljømæssige hensyn m.v.
Søer Etablering af en kunstig sø er en ændret anvendelse, som kræver  

 tilladelse, medmindre søen er erhvervsmæssigt nødvendigt som led i  

 ejendommens udnyttelse som landbrugsejendom.
 Det kræver derimod ikke landzonetilladelse at afbryde pumpningen i et  

 inddæmmet område.
 Ved afgørelsen af, om der bør meddeles tilladelse til etablering af en sø,  

 skal der lægges vægt på, om søen vil være i strid med planlægningen for  

 området, herunder særligt beskyttelsen af naturinteresser.
Der bør således udvises betydelig tilbageholdenhed, hvor søen ønskes  

 etableret i store sammenhængende vådområder eller i ådale eller langs åer med  

 særlige beskyttelseshensyn.
Etableringen af søer vil endvidere ofte være  

 omfattet af naturbeskyttelsesloven som følge af beliggenhed nær ved åer,  

 vådområder m.v.
Der henvises til afsnit E, pkt. 2.
Rigtigt anlagte søer kan på den anden side blive et værdifuldt indslag i  

 landskabet.
Genskabelsen af søer kan ligeledes være et værdifuldt indslag i  

 landskabet og vil ofte blive gennemført som et naturgenopretningsprojekt  

 efter naturforvaltningsloven.
Det er imidlertid vigtigt, at det i forbindelse  

 med landzoneadministrationen nøje vurderes, om et projekt til genskabelse af  

 en sø strider mod planlægningen for området eller mod hensynet til  

 naturinteresserne.
Se om anlæg af søer særligt til fiskeri (put and take) NKO  

 nr. 41, 1994.
Både- og badebroer Opmærksomheden henledes på, at Ministeriet for Offentlige Arbejder ved  

 bekendtgørelse nr. 489 af 28. september 1981 har bemyndiget amtsrådet til at  

 imødekomme eller afslå ansøgninger om tilladelse til på søterritoriet at  

 anbringe visse mindre bade- og bådebroer.
Etableringen af landforbindelsen  

 til sådanne mindre bade- og bådebroer, der er udført efter retningslinierne i  

 Ministeriet for Offentlige Arbejders cirkulære, forudsætter ikke  

 landzonetilladelse efter planloven.
G.
Formkrav m.v. til landzoneafgørelser 1. Skriftlighed og underretning Ifølge planlovens § 35, stk. 5 skal ansøgeren og kommunalbestyrelsen have  

 skriftlig meddelelse om afgørelser truffet efter § 35, stk. 1. I tilfælde,  

 hvor kommunalbestyrelsen er landzonemyndighed skal amtsrådet have skriftlig  

 meddelelse om afgørelsen.
Afgørelsen skal begrundes i overensstemmelse med forvaltningslovens regler  

 herom.
Afgørelsen skal endvidere indeholde oplysning om bestemmelserne i §§  

 59 og 60. Det betyder, at der i alle afgørelser skal gives klagevejledning.  

 Se eksempler på klagevejledninger i kap.
XII, afsnit J.
En tilladelse skal endvidere indeholde oplysning om, 1. at tilladelsen ikke må udnyttes før klagefristens  

 udløb (§ 60, stk. 4, 1. pkt.), 2. at klage kan indgives af enhver med retlig  

 interesse i sagens udfald, 3. at rettidig klage har opsættende virkning,  

 medmindre klagemyndigheden bestemmer andet (§ 60, stk. 4, 2. pkt.), 4. at ansøger vil blive underrettet om en eventuel  

 klage, 5. at en tilladelse bortfalder, hvis den ikke udnyttes  

 inden 3 år efter den er meddelt (§ 56, stk. 1).
2. Offentliggørelse Tilladelser efter § 35, stk. 1 skal offentliggøres, jf. planlovens § 35,  

 stk. 7. Se eksempel på offentliggørelse i kap.
XII, afsnit J.
 Manglende offentliggørelse medfører en suspendering af klagefristen og vil  

 efter omstændighederne kunne medføre erstatningsansvar for  

 landzonemyndigheden.
 Offentliggørelse kan undlades, hvis tilladelsen er i overensstemmelse med  

 en offentligt bekendtgjort lokalplan, jf. planlovens § 35, stk. 7, 2.  

 punktum.
3. Betingelser Det følger af almindelige regler og indirekte af planlovens § 55, at  

 tilladelser efter § 35, stk. 1, kan betinges.
 Hvilke betingelser, der lovligt kan stilles, er ikke angivet i planloven,  

 men det følger af almindelige forvaltningsretlige regler, at en betingelse  

 skal være begrundet i hensyn, der kan varetages efter den pågældende lov, og  

 at betingelserne skal stå i et rimeligt forhold til afgørelsen.
 Betingelser er bindende for andre indehavere af rettigheder over  

 ejendommen, uanset hvornår deres ret er stiftet.
Rammerne for, hvilke betingelser der kan stilles, skal således ses i lyset  

 af formålet med landzonebestemmelserne og i øvrigt vurderes i forhold til  

 beslægtet lovgivning.
Der bør ikke i landzonetilladelser stilles vilkår om  

 forhold, som mere præcist kan fastsættes efter anden lovgivning.
Det gælder  

 f.eks. tilladelser vedrørende forhold, som også er behandlet efter  

 landbrugs-, miljø- eller naturbeskyttelseslovgivningen.
 Landzonemyndigheden vil dog kunne supplere eller stramme betingelser  

 stillet efter beslægtet lovgivning, men det skal i så tilfælde være begrundet  

 i landzonebestemmelsernes andre formål.
 Således vil hensynet til bevarelsen af landskabelige værdier kunne betinge  

 opstillingen af vilkår om en særlig placering og udformning af en ny  

 bebyggelse, om at udendørs oplag ikkemå finde sted eller om beplantning og  

 hegning omkring skæmmende anlæg m.v.
Tilsvarende vil en ny bebyggelse eller anvendelse af bestående bygninger  

 eller arealer, der må antages at ville foregribe eller stride mod kommende  

 planlægning, kunne gøres midlertidig.
F.eks. således at tilladelsen kun er  

 gældende et bestemt antal år, eller så længe den pågældende person/firma ejer  

 ejendommen og driver virksomhed derfra.
 Endelig kan der i tilfælde, hvor tilladelsen er særligt begrundet i  

 ansøgerens forhold være grund til at meddele tilladelsen som en personlig  

 tilladelse for ansøgeren, f.eks. ved en pensionists ansøgning om tilladelse  

 til helårsbeboelse i et sommerhus beliggende i landzone.
Landzonemyndigheden drager omsorg for, at betingelserne tinglyses på  

 ejendommen.
Omkostningerne ved tinglysningen påhviler ejeren, jf. planlovens  

 § 55, 2. punktum.
 Der er udpantningsret for det udlagte beløb.
4. Forældelse I henhold til planlovens § 56, stk. 1, bortfalder en tilladelse efter §  

 35, stk. 1, hvis den ikke er udnyttet inden 3 år efter, at den er meddelt.
 3-årsfristen regnes i tilfælde af en eventuel klagebehandling fra datoen  

 for den endelige afgørelse.
 Udnyttelsen af en landzonetilladelse må således - hvis den ikke skal  

 forældes - påbegyndes inden 3-årsfristen udløber.
 Ifølge planlovens § 56 bortfalder en hidtidig ret til en udnyttelse af en  

 ejendom, som ville kræve tilladelse efter § 35, stk. 1, når retten ikke har  

 været udnyttet i 3 på hinanden følgende år.
 Hvis retten til at udnytte en ejendom hviler på en tilladelse efter  

 planlovens § 35, stk. 1, eller på en tilladelse efter de tidligere  

 bestemmelser i by- og landzoneloven, og udnyttelsen er påbegyndt, så  

 bortfalder retten ikke på grund af ophold i udnyttelsen, medmindre dette er  

 fastsat som vilkår i det konkrete tilfælde.
VIII Sommerhusområder (§§ 39-41) A.
Generelt Sommerhusområder er områder, som i en bygningsvedtægt eller en  

 byplanvedtægt er udlagt til sommerhusbebyggelse, og områder, der i en  

 lokalplan er overført til sommerhusområde, jf. planlovens § 34, stk. 3.
 Det er ikke tilstrækkeligt, at området er udlagt i kommuneplanen.
Planloven indeholder i kapitel 8 nogle regler om benyttelsen af ejendomme  

 i sommerhusområder.
Reglerne er en videreførelse af de bestemmelser, der  

 tidligere har stået i kapitel 2 i lov om sommerhuse og campering m.v.
Der findes en del områder med sommerhusbebyggelse i landzone.
Disse  

 områder er etableret på grundlag af en tilladelse efter by- og landzoneloven  

 eller efter den tidligere bygge- og byplanlovgivning.
Områderne omfatter  

 f.eks. »aftaleområderne«, hvor der mellem amtsråd og  

 kommunalbestyrelse er indgået aftale om, at der i et nærmere bestemt omfang  

 ville kunne tillades opførelse af sommerhuse.
De særlige regler om anvendelse  

 af ejendomme i sommerhusområder gælder ikke for disse områder, der  

 offentligretligt er reguleret af landzonebestemmelserne i planlovens §§ 35 og  

 36.
 I kystnærhedszonen (3 km) må der ikke udlægges nye sommerhusområder, og  

 eksisterende sommerhusområder skal fastholdes til ferieformål, jf. planlovens  

 § 5 b, nr. 3.
B.
Bebyggelse m.v.
 I sommerhusområder må der, medmindre andet er fastsat i en lokalplan eller  

 i en af de planer, der er opretholdt ved § 68, stk. 2, ikke uden  

 kommunalbestyrelsens tilladelse indrettes mere end en bolig på en  

 selvstændigt matrikuleret ejendom, jf. planlovens § 39.
 Bestemmelsen omfatter dels opførelse af mere end en beboelsesbygning, dels  

 indretning af flere boliger i en eksisterende bygning.
 Kommunalbestyrelsens tilladelse efter planlovens § 39 kræves alene, når  

 der etableres mere end en bolig, men ikke ved opførelse af f.eks. gæstehuse  

 og annekser uden køkken.
C.
Forbud mod helårsanvendelse 1. Det generelle forbud Der gælder et generelt forbud mod helårsanvendelse af boliger i  

 sommerhusområder, jf. planlovens § 40, stk. 1. Bestemmelsen har samme  

 indhold, som den bestemmelse, der tidligere var i sommerhusloven.
 Anvendelse til de virksomheder, der er omfattet af sommerhuslovens § 1,  

 stk. 4, dvs. hoteller eller virksomhed med uddannelsesmæssigt, kulturelt  

 eller forskningsmæssigt sigte, er efter lovbemærkningerne og hidtidig praksis  

 ikke omfattet af forbudet mod helårsanvendelse.
 En bolig i et sommerhusområde må bortset fra kortvarige ferieophold m.v.  

 ikke anvendes til overnatning i perioden fra 1. oktober til 31. marts, (dvs.  

 i vinterhalvåret) medmindre boligen blev anvendt til helårsbeboelse, da  

 området blev udlagt til sommerhusområde, og retten til helårsbeboelse ikke  

 senere er bortfaldet, jf. planlovens § 40, stk. 1.
Ved at fastholde sommerhusområderne til de i planlægningen forudsatte  

 rekreative og fritidsmæssige formål sikres det, at der ikke opstår et  

 uhensigtsmæssigt pres for at udlægge nye sommerhusområder i landskabeligt  

 værdifulde områder, især ved de ubebyggede kyststrækninger.  

 Sommerhusområderne er også planlagt med henblik på, at boligerne kun må  

 anvendes i sommerhalvåret.
Det betyder, at konvertering til helårsanvendelse  

 af husene i mange tilfælde indebærer betydelige udgifter til ny infrastruktur  

 og udvidelse af den kommunale service.
Forbudet mod helårsanvendelse omfatter efter lovbemærkningerne enhver  

 bebyggelse, der er bestemt til beboelsesformål, eller som naturligt opføres i  

 tilknytning hertil, f.eks. gæstehus, anneks eller garage.
Det er således ikke  

 alene selve beboelsesbygningen, der ikke må anvendes til vinterbeboelse.  

 Forbudet gælder alle bygninger på en ejendom i et sommerhusområde, og det  

 omfatter også overnatning i en campingvogn, der er opstillet på ejendommen.
Ved kortvarige ferieophold i vinterhalvåret forstås sammenlagt højst 3-4  

 uger samt weekender og helligdage.
Det betyder, at boligen i sommerhusområdet  

 lovligt kan benyttes til beboelse af ejeren eller en eller flere lejere i  

 sammenlagt ca. 30 uger årligt.
 Reglerne i § 40 gælder både for ejerens egen brug af huset og for ejerens  

 udlejning af huset til andre.
2. Dispensation efter planlovens § 40, stk. 2 Efter § 40, stk. 2, kan kommunalbestyrelsen dispensere fra forbudet mod  

 helårsbeboelse.
Dispensation kan efter lovbestemmelsen kun meddeles i særlige  

 tilfælde og som en personlig dispensation til ejeren.
Dispensationen  

 bortfalder ved ejerskifte, og når boligen ikke længere anvendes til  

 helårsbeboelse.
Det bør i overensstemmelse med hidtidig dispensationspraksis  

 fastsættes, at en ægtefælle eller samlever efter ejerens død kan fortsætte  

 helårsbeboelsen på samme vilkår som ejeren.
I hidtidig praksis er bestemmelsen blevet administreret meget restriktivt,  

 idet det har været et klart formål at forhindre almindelig helårsbeboelse i  

 sommerhusområder.
Der er således som hovedregel kun meddelt dispensation i  

 følgende tilfælde:
 * Til ejere eller forpagtere af daglivarebutikker og hoteller,  

 restauranter og virksomhed med uddannelsesmæssigt, kulturelt eller  

 forskningsmæssigt formål, når det har været nødvendigt af hensyn til  

 virksomhedens drift.
 * Til personer, der i forbindelse med erhvervelsen af ejendommen  

 fejlagtigt af kommunen har fået oplyst, at denne lovligt kunne benyttes til  

 helårsbeboelse.
 * Ved alvorlig sygdom og invaliditet, hvor en rimelig tilværelse kun har  

 kunnet opnås i sommerhuset, mens helbredsmæssige årsager i øvrigt normalt  

 ikke har bevirket, at der er givet dispensation.
 I Vejledning af 3. juli 1989 om dispensation fra forbudet mod  

 helårsbeboelse i sommerhusområder henstillede Miljøministeriet endvidere, at  

 der ud fra menneskelige hensyn tillige meddeles dispensation til  

 folkepensionister, der har ejet sommerhuset i mindst 5 år, og som ønsker at  

 nyde deres otium i huset.
Det har ved planlovens vedtagelse været en klar forudsætning, at  

 dispensationsbestemmelsen stadig skal administreres i overensstemmelse med  

 hidtidig praksis og vejledninger, herunder den nævnte henstilling om  

 dispensation til folkepensionister, der har ejet sommerhuset i 5 år.
Der vil  

 imidlertid på grund af de nye regler i planlovens § 41, jf. nærmere herom  

 nedenfor, kunne tænkes visse udvidelser af begrebet »særlige  

 tilfælde«, således at personer, der konkret kan sidestilles med  

 personer, der har en ret efter § 41, får meddelt dispensation til  

 helårsbeboelse.
 »Særlige tilfælde« i planlovens § 40, stk. 2 omfatter efter  

 ministeriets opfattelse ikke anvendelse til vinterudlejning.
Dispensationer efter § 40, stk. 2, skal som andre dispensationer træffes  

 efter en konkret vurdering.
I vurderingen af, om der bør meddeles  

 dispensation, bør indgå, om hensynet til fastholdelse af det pågældende  

 sommerhusområde som et rekreativt område gør det påkrævet, at antallet af  

 helårsbeboelser inden for området begrænses.
Det vil således efter  

 ministeriets opfattelse være lovligt, at der ud fra en vurdering af det  

 enkelte sommerhusområdes karakter fastsættes en overgrænse for antallet af  

 helårsbeboelser i området, således at der, når grænsen overskrides, ikke kan  

 meddeles flere dispensationer.
Ved vurderingen kan der lægges vægt på, hvor  

 mange der benytter den nedenfor omtalte ret efter planlovens § 41.
Før dispensation meddeles, bør kommunalbestyrelsen vurdere, om huset er  

 egnet til helårsbeboelse.
Men der bør ikke stilles krav om, at huset opfylder  

 alle de i bygningsreglementet fastsatte krav til en helårsbolig, da  

 dispensationen alene meddeles til ansøgeren (og evt. ægtefælle eller  

 samlever).
 Kommunens afgørelse om dispensation er endelig og kan ikke påklages til  

 anden administrativ myndighed, jf. § 40, stk. 3.
 En dispensation bortfalder, hvis den ikke er udnyttet inden 3 år efter at  

 den er meddelt, jf. planlovens § 56, stk. 1. En ret til helårsbeboelse i en  

 bolig, der var helårsbolig, før området blev udlagt til sommerhusområde,  

 bortfalder, hvis retten ikke har været udnyttet i 3 år, jf. planlovens § 56,  

 stk. 2. En udnyttet dispensation bortfalder ved ejerskifte og ved  

 fraflytning, jf. planlovens § 40, stk. 2.
D.
Planlovens § 41 »pensionistreglen« Med virkning fra 1. oktober 1991 blev der indført nye regler om  

 pensionisters ret til at bo hele året i en bolig på en ejendom i et  

 sommerhusområde, når pensionisten har ejet ejendommen i 8 år, jf. planlovens  

 § 41.
1. Retten til helårsbeboelse Retten efter § 41 er en personlig ret for dem, der opfylder betingelserne.  

 Der skal således ikke søges nogen tilladelse, heller ikke nogen  

 byggetilladelse, jf. nedenfor, om kravene til huset.
Men kommunen er efter  

 forvaltningsloven forpligtet til at vejlede de pensionister, der ønsker  

 oplysning f.eks. om hvorvidt der kan være risiko for, at en bolig er  

 kondemnabel.
Retten efter § 41 er alene en ret til helårsbeboelse.
Bestemmelsen giver  

 ikke i øvrigt adgang til en udnyttelse, der er i strid med de for området  

 gældende anvendelsesbestemmelser.
Der kan således ikke i kraft af § 41  

 etableres erhverv i boligen i strid med de anvendelsesbestemmelser, der  

 gælder for området.
 Hvis anvendelsen af området er reguleret i en lokalplan, der fastlægger  

 anvendelsen til sommerhusbebyggelse, vil etablering af erhvervsvirksomhed  

 være afhængig af, om den ønskede virksomhed kan anses for at være en mindre  

 betydende fravigelse fra lokalplanen, som kommunalbestyrelsen kan dispensere  

 til, evt. på vilkår, jf. planlovens § 19.
 Er området ikke omfattet af lokalplanbestemmelser, kan kommunalbestyrelsen  

 eventuelt gribe ind mod erhvervsudøvelsen med et forbud på grundlag af  

 kommuneplanens anvendelsesbestemmelser, hvis kommunalbestyrelsen  

 bliver opmærksom på problemet, før virksomheden er etableret, jf. planlovens  

 § 12, stk. 3.
Hvis der er en privat deklaration for området, vil erhverv kunne være i  

 strid med deklarationen.
Deklarationen kan håndhæves af de påtaleberettigede,  

 og kommunalbestyrelsen kan nedlægge forbud efter planlovens § 43 for så vidt  

 angår erhvervsudøvelsen.
2. Hvilke områder Bestemmelserne i planlovens § 41 omfatter kun boliger i sommerhusområder,  

 se afsnit A.
 Helårsbeboelse i sommerhuse uden for sommerhusområder er ikke omfattet af  

 § 41 og kræver i alle tilfælde en dispensation eller tilladelse.
Udover den offentligretlige regulering kan anvendelsen af en bolig - både  

 i sommerhusområder, byzone og landzone - være begrænset af private  

 servitutter, hvor f.eks. en grundejerforening kan være påtaleberettiget.  

 Sådanne servitutter er heller ikke ophævet ved planlovens § 41, og et forbud  

 mod helårsbeboelse heri kan derfor håndhæves ved domstolene af dem der har  

 påtaleret, herunder kommunalbestyrelsen, hvis den har påtaleret f.eks. på  

 vegne af en grundejerforening.
Kommunalbestyrelsen vil derimod ikke kunne  

 håndhæve sådanne bestemmelser efter planlovens § 43.
3. Hvilke personer har ret til helårsbeboelse Det er angivet i § 41, stk. 2, hvilke personer der anses for pensionister.  

 Det er - alle, der er fyldt 67 år - personer over 60 år, der oppebærer pension eller efterløn - førtidspensionister i henhold til lov om social pension Den førstnævnte gruppe omfatter folkepensionister, dvs. de pensionister,  

 der er omfattet af henstillingen om dispensation i Miljøministeriets  

 vejledning af 3. juli 1989. De har nu ret til helårsbeboelse, når de har ejet  

 ejendommen i 8 år.
Den anden gruppe omfatter alle over 60 år, der har en pension fra stat  

 eller kommune eller en privat pensionsordning.
Pension kan være både  

 egenpension og pension efter en ægtefælle.
Endvidere omfatter denne gruppe  

 alle, der modtager efterløn efter reglerne i lov om arbejdsformidling og  

 arbejdsløshedsforsikring.
Personer, der får overgangsydelser, er ikke  

 omfattet.
 Den tredje gruppe omfatter førtidspensionister i henhold til lov om social  

 pension - uden aldersbegrænsning.
Fælles for de tre grupper er, at pensionisten skal have ejet ejendommen i  

 8 år og fortsat skal være ejer af den.
Det er ikke nødvendigt, at ejendommen  

 har været bebygget.
Det er ministeriets opfattelse, at bestemmelsen må  

 forstås således, at pensionisten skal have ejet ejendommen i de sidste 8 år.  

 Betingelsen er ikke opfyldt ved at pensionisten tidligere har ejet ejendommen  

 i en periode.
 Er der tale om et hus på lejet grund, er det huset, der er ejendommen,  

 dvs. at huset skal have været ejet i 8 år.
Er huset i sameje mellem flere personer, har de enkelte medejere hver for  

 sig ret til helårsbeboelse, hvis de i øvrigt opfylder betingelserne.  

 Sædvanligt formuefællesskab i et ægteskab betragtes i denne relation som  

 sameje.
Tilhører huset den ene af ægtefællerne som særeje, skal den  

 pågældende opfylde betingelserne.
Efter § 41, stk. 3, kan en pensionists ægtefælle, samlever eller nært  

 beslægtede sammen med pensionisten benytte boligen til helårsbeboelse.
Ved  

 nært beslægtede forstås slægtninge i op- og nedstigende linie, dvs. forældre,  

 børn, børnebørn samt søskende.
Men også andre kan bo sammen med pensionisten,  

 hvis de hører til husstanden.
Det fremgår af § 41, stk. 4. Bestemmelserne  

 giver derimod ikke ret til at udleje eller udlåne en del af boligen til  

 helårsbeboelse.
Hvis pensionisten flytter, bortfalder retten til helårsbeboelse også for  

 ægtefælle/samlever eller andre medlemmer af husstanden.
Men pensionisten kan  

 genoptage beboelsen, hvis betingelserne fortsat er opfyldt.
 Efter pensionistens død har ægtefællen/samleveren og en nært beslægtet,  

 der har boet sammen med pensionisten, ret til at fortsætte helårsbeboelsen.  

 En arving, der ikke har boet i huset sammen med pensionisten, har således  

 ikke denne ret.
Dør pensionisten uden at efterlade sig ægtefælle/samlever, har også en  

 anden person, der har haft fælles husstand med pensionisten, ret til at  

 fortsætte helårsbeboelsen.
Den pågældende behøver ikke at være i slægt med  

 pensionisten.
Bestemmelserne i § 41, stk. 3 og 4, er en udvidelse i forhold til hidtidig  

 praksis i forbindelse med personlige dispensationer til helårsbeboelse, idet  

 det efter denne praksis kun har været ægtefæller eller en samlever, der har  

 haft ret til at fortsætte hel-årsbeboelsen på ejendommen.
I bemærkningerne  

 til forslagene til de vedtagne bestemmelser i folketingsudvalgets betænkning  

 anføres, at bestemmelserne »åbner mulighed for, at andre medlemmer af  

 pensionistens husstand end ægtefæller eller samlever efter pensionistens død  

 kan fortsætte med at benytte sommerhuset til helårsbeboelse.
Reglen vil  

 f.eks. gælde for et hjemmeboende barn.
Retten bortfalder ved fraflytning.  

 Retten omfatter ikke medlemmer af ægtefællens, samleverens eller f.eks.  

 barnets senere husstand.« 4. Krav til huset Retten til helårsbeboelse bortfalder efter § 41, stk. 1, 2. pkt., hvis  

 boligen kondemneres.
Efter hidtidig praksis har det været en betingelse for at dispensere fra  

 helårsforbudet, at huset kunne anses for egnet til helårsbeboelse.
Ved  

 lovbestemmelsen er spørgsmålet om husets egnethed til helårsbeboelse overladt  

 til pensionisten selv således, at det eneste krav, der stilles til huset er,  

 at det ikke er kondemnabelt som helårsbolig.
Der skal derfor ikke foretages  

 byggesagsbehandling efter byggeloven i anledning af anvendelsesskiftet til  

 helårsbeboelse.
Bestemmelsen betyder, at sommerhuset ikke må være belastet med en sådan  

 brandfare eller sundhedsfare, at kommunalbestyrelsen (boligkommissionen, hvis  

 en sådan er oprettet i kommunen) vil kunne nedlægge forbud mod, at huset  

 anvendes til beboelse eller ophold for mennesker i medfør af  

 byfornyelseslovens kap.
VIII om boligtilsyn.
En kondemneringskendelse, der afsiges efter at pensionisten er flyttet til  

 sommerhuset, vil udløse ret til genhusning, men bestemmelsen i  

 byfornyelseslovens § 74 a om et særligt tilskud til en ejer af en ejerbolig,  

 der kondemneres, finder ikke anvendelse.
Det vil derfor være både i kommunens  

 og ejerens interesse, at eventuelle tvivlsspørgsmål om, hvorvidt der kan være  

 en ri-siko for kondemnering, søges afklaret, før pensionisten flytter.
 Kondemneringer kan i nogle tilfælde påklages til byfornyelsesnævnet efter  

 reglerne i byfornyelsesloven.
5. Forholdet til boligreguleringsloven Efter § 41, stk. 1, 3. pkt., finder bestemmelserne i kapitel VII i lov om  

 midlertidig regulering af boligforholdene ikke anvendelse på boliger, der  

 benyttes til helårsbeboelse efter 1. pkt.
 Kapitel VII i boligreguleringsloven indeholder de bestemmelser, hvorefter  

 en (helårs)bolig ikke må nedlægges eller overgå til midlertidig anvendelse  

 uden kommunens tilladelse, samt de bestemmelser, hvorefter kommunen kan  

 anvise lejere til en lejlighed, der ikke benyttes.
Bestemmelserne i boligreguleringslovens kap.
VII finder således ikke  

 anvendelse på sommerhuset.
Baggrunden herfor er, at retten efter § 41 er en  

 personlig ret, der bortfalder ved fraflytning.
Husets status som sommerhus  

 ændres ikke af bestemmelserne i § 41.
Der er ikke med reglerne i planlovens § 41 sket ændringer for så vidt  

 angår anvendelsen af boligreguleringslovens kap.
VII på pensionistens  

 hidtidige bolig.
Det er den kommune, hvor den hidtidige bolig er beliggende,  

 der afgør, om anvendelsen af boligen er i strid med kap.
VII.
Afgørelsen  

 heraf vil som udgangspunkt afhænge af, om pensionisten tager bopæl i  

 sommerhuset, og derved skal tilmelde sig folkeregistret på sommerhusadressen.  

 Det skyldes, at pensionisten har ret til at bo i sommerhuset i  

 vinterhalvåret, men ikke nogen pligt hertil.
Det er således ikke udelukket,  

 at pensionisten kan bevare sin hidtidige bolig, selvom en del af  

 vinterhalvåret tilbringes i sommerhuset.
IX Tilbageførsel af arealer til landzone (§§ 45-46) A.
Generelt Tilbageførsel af arealer fra byzone eller sommerhusområde til landzone  

 sker ved en beslutning, der træffes af kommunalbestyrelsen.
Regler om  

 grundlaget for beslutningen og en erstatningsbestemmelse findes i planlovens  

 §§ 45 og 46.
 Bestemmelser om grundskyld og frigørelsesafgift findes i loven om  

 beskatning til kommunerne af faste ejendomme og frigørelsesafgiftsloven, jf.  

 nedenfor.
B.
Proceduren for tilbageførsel til landzone 1. Grundlaget for tilbageførsel Kommuneplanen Kommunalbestyrelsen kan beslutte at tilbageføre arealer fra byzone eller  

 sommerhusområde til landzone i overensstemmelse med kommuneplanen, jf.  

 planlovens § 45, stk. 1.
Størrelsen og beliggenheden af de arealer i byzone og sommerhusområder,  

 der skal tilbageføres til landzone, fastlægges i kommuneplanens  

 hovedstruktur, jf. planlovens § 11, stk. 4, og den nærmere afgrænsning af  

 arealerne må ske på et kortbilag.
Der skal ikke udarbejdes en lokalplan for  

 tilbageførslen, og der skal derfor ikke fastlægges rammer herfor i  

 kommuneplanens rammedel.
Afgrænsningen af arealerne i kommuneplanen indebærer  

 bl.a., at regionplanmyndigheden skal påse overensstemmelsen med  

 regionplanlægningen.
 Kommunerne kan efter denne regel tilbageføre arealer til landzone uanset  

 deres størrelse.
 Hvis tidshorisonten for den faktiske udnyttelse til byformål af arealer,  

 der er lagt i byzone, viser sig at blive længere end forudsat, bør kommunerne  

 nøje følge udviklingen med hensyn til disse arealer.
 Byzonearealer, som ikke forventes udnyttet indenfor kommuneplanens  

 12-årige planperiode, bør overtages af kommunen eller tilbagesføres til  

 landzone.
For så vidt angår sommerhusområder i kystnærhedszonen henledes  

 opmærksomheden på planlovens § 5 b, nr. 3, hvorefter eksisterende  

 sommerhusområder skal fastholdes til ferieformål.
Der henvises til Vejledning  

 om planlægningen i kystområderne (1995).
 Bestemmelsen i planlovens § 6, stk. 3, nr. 1, indeholder hjemmel til, at  

 regionplanerne kan indeholde retningslinier for tilbageførsel af arealer til  

 landzone.
Retningslinierne kan således indeholde en generel angivelse af  

 rummeligheden for så vidt angår arealer, som skal tilbageføres.
Når særlige  

 regionplanmæssige interesser gør det fornødent, kan regionplanen tillige  

 indeholde en mere præcis angivelse af størrelsen og beliggenheden af nærmere  

 afgrænsede arealer.
 Det følger endvidere af rammestyringsprincippet, at kommunalbestyrelsen er  

 forpligtet til senest ved næste ordinære revision af kommuneplanen, jf.  

 planlovens § 22, stk. 1, at optage bestemmelse om tilbageførsel af arealer  

 til landzone i kommuneplanen, hvis regionplanen indeholder retningslinier  

 herfor, jf. planlovens § 11, stk. 2.
 Kommunalbestyrelsen er endvidere forpligtet til at virke for, at de  

 pågældende arealer tilbageføres til landzone, jf. lovens § 12, stk. 1.
 Afgrænsningen kan ikke indarbejdes i et planforslag som en ændring, der  

 foretages af kommunalbestyrelsen ved den endelige vedtagelse af planen.
 Udover den inddragelse af offentligheden, som sker i forbindelse med  

 kommuneplanforslagets behandling, er det i planlovens § 45, stk. 3, fastsat,  

 at grundejerne skal have mulighed for at udtale sig inden en frist, der skal  

 være mindst 8 uger.
Denne høring skal ske ved brev til de berørte grundejere.
Høringen af  

 berørte grundejere kan foregå samtidig med, at kommuneplanforslaget eller  

 forslaget til kommuneplantillæg er i offentlig høring, således at beslutning  

 om tilbageførsel kan ske samtidig med forslagets endelige vedtagelse.
Høring  

 kan også foretages forud for tilvejebringelse af kommuneplantillægget.
Såfremt der er et længere tidsrum mellem grundejerhøringen og beslutningen  

 om tilbageførsel, må kommunalbestyrelsen være opmærksom på, om ejendommen har  

 skiftet ejer i den mellemliggende periode.
I så fald skal den nye ejer høres,  

 inden der træffes beslutning.
Ejers begæring Hovedreglen om tilbageførsel af arealer til landzone er, at  

 kommunalbestyrelsen på grundlag af kommuneplanen foretager den nødvendige  

 justering af zonegrænserne.
 I planlovens § 45, stk. 2, er der endvidere givet kommunalbestyrelsen  

 adgang til at tilbageføre et areal til landzone efter ansøgning fra ejeren.
Dette kan ske, når arealet grænser til landzone, og når tilbageførslen er  

 ubetænkelig ud fra planlægningsmæssige hensyn.
For så vidt angår  

 sommerhusområder i kystnærhedszonen henledes opmærksomheden på planlovens § 5  

 b, nr. 3, jf. ovf.
Det er forudsat, at der er tale om små arealer.
Spørgsmålet afhænger af de  

 konkrete forhold.
En tilbageførsel efter denne bestemmelse må dog normalt  

 forudsætte, at arealet ikke overstiger ca. 5 ha.
 Hvis tilbageførslen undtagelsesvis har regionplanmæssig betydning, skal  

 kommunalbestyrelsen optage forhandling med regionplanmyndigheden, inden  

 arealet tilbageføres til landzone.
2. Beslutning om tilbageførsel Når grundlaget er til stede, kan kommunalbestyrelsen træffe beslutning om  

 at tilbageføre arealer til landzone.
Denne beslutning kan for så vidt angår  

 retlige spørgsmål påklages til Naturklagenævnet, jf. planlovens § 58, stk. 1,  

 nr. 3.
 Beslutningen skal, jf. bestemmelsen i planlovens § 45, stk. 4, meddeles  

 til ejerne af arealerne, panthaverne og andre rettighedshavere, samt til  

 amtsrådet og miljø- og energiministeren.
Underretningen er af rent oplysende karakter, og kommunalbestyrelsens  

 tilbageførselsbeslutning skal således ikke tiltrædes eller efterprøves af  

 ministeriet eller amtsrådet.
Efter bestemmelsen i planlovens § 45, stk. 5,  

 skal ejerne og panthaverne samtidig have oplyst reglerne om fremsættelse af  

 erstatningskrav.
3. Ophævelse af lokalplaner og byplanvedtægter Det vil som regel være nødvendigt at ophæve lokalplaner eller  

 byplanvedtægter for arealer, der skal tilbageføres.
Det kan ske ved kommunalbestyrelsens beslutning, jf. planlovens § 33, jf.  

 nærmere kap.
VI, afsnit D.
 For at undgå usikkerhed om retsvirkningerne af en  

 tilbageførselsbeslutning, anbefales det, at der træffes beslutning om  

 ophævelse af eventuelle byplanvedtægter eller lokalplaner samtidig med  

 beslutningen om selve tilbageførslen.
 Høring af grundejere og andre i forbindelse med ophævelse af en sådan plan  

 bør derfor ske samtidig med den grundejerhøring, der skal foretages forud for  

 beslutningen om tilbageførsel, jf. planlovens § 45, stk. 3, og afsnit B, pkt.  

 1.
C.
De økonomiske følger af en tilbageførselsbeslutning 1. Erstatningssager, herunder behandling ved  

 taksationskommissioner Reglerne om erstatning i forbindelse med tilbageførsel af arealer til  

 landzone er fastsat i planlovens § 46.
 Herefter er der adgang til at fremsætte krav om erstatning for faktisk  

 afholdte udgifter med henblik på ejendommens udnyttelse i byzone.
 Bestemmelsen må fortolkes således, at den også omfatter udgifter, der er  

 afholdt med henblik på udnyttelse i sommerhusområde.
 Også private ejere, der selv har begæret en tilbageførsel, kan fremsætte  

 krav om erstatning.
Reglen begrænser erstatningskravet til positive udgifter, der er afholdt  

 som følge af ejendommens placering i byzone.
En eventuel mistet  

 spekulationsgevinst kan ikke kræves erstattet efter bestemmelsen.
 Som eksempel på, hvilke udgifter, der kan kræves erstattet, kan nævnes  

 udgifter til en landinspektør, arkitekt og advokat for bistand med henblik på  

 arealets udnyttelse i byzone eller sommerhusområde, f.eks. udarbejdelse af  

 bebyggelsesplan eller lignende og ansøgninger samt deltagelse i møder med  

 myndigheder m.v.
 Krav om erstatning skal fremsættes skriftligt over for kommunalbestyrelsen  

 senest 12 uger efter, at ejerne har fået meddelelse om kommunalbestyrelsens  

 beslutning efter planlovens § 45, stk. 1 og 2, jf. § 46, stk. 3.
 Kommunalbestyrelsen skal, jf. bestemmelsen i § 46, stk. 3, underrette  

 amtsrådet og miljø- og energiministeren (Landsplanafdelingen) om fremsatte  

 erstatningskrav.
 Hvis der opnås enighed med ejeren om erstatningskravet, skal  

 kommunalbestyrelsen forelægge aftalen for amtsrådet og ministeren, der begge  

 skal tiltræde aftalen, jf. planlovens § 46, stk. 4, idet disse myndigheder  

 hver afholder 1/3 af udgifterne til erstatning, jf. § 46, stk. 5.
Opnås der ikke enighed med ejeren skal kommunalbestyrelsen efter  

 planlovens § 46, stk. 4, indbringe erstatningsspørgsmålet for  

 taksationsmyndighederne efter lov om offentlige veje.
Behandlingen af  

 erstatningssagerne foregår efter reglerne i lov om offentlige veje, jf.  

 planlovens § 50.
 Det henstilles, at kommunalbestyrelsen sender kopi af afsagte kendelser  

 til Landsplanafdelingen, således at ministeriet kan følge praksis i  

 kommissionerne.
2. Udgifter til sagsomkostninger og erstatninger Som nævnt ovenfor skal amtsrådet og staten (Miljø- og Energiministeriet)  

 afholde hver 1/3 af kommunens udgifter til sagsomkostninger og erstatning.
 De udgifter, kommunen kan kræve delvis refunderet, omfatter således  

 erstatningsbeløb med renter samt de sagsomkostninger, der i vejsager skal  

 afholdes af vejbestyrelsen i medfør af § 62, stk. 2, i lov om offentlige  

 veje.
 Til sagsomkostninger henregnes ikke kommunens udgifter til evt.  

 advokatbistand.
 Det påhviler kommunalbestyrelsen at udbetale sagsomkostninger og  

 erstatninger til henholdsvis taksationsmyndighed og grundejer.
 Når udgifterne er afholdt, kan kommunalbestyrelsen rejse krav om betaling  

 af 1/3 af udgifterne over for vedkommende amtsråd og ministeriet.
Kravet bilægges fornøden dokumentation, herunder kopi af  

 taksationsmyndighedens eventuelle kendelse.
Ministeriet og pågældende amtsråd  

 drager omsorg for, at betaling til kommunen af deres del af udgifterne sker  

 hurtigst muligt herefter.
3. Godtgørelse for grundskyld Regler herom er fastsat i § 29 A, i lov om beskatning til kommunerne af  

 faste ejendomme.
Loven henhører under Indenrigsministeriet.
Om forståelsen af  

 bestemmelserne har Indenrigsministeriet oplyst følgende:
 Godtgørelsen beregnes på grundlag af et forskelsbeløb, der skal ansættes  

 af vedkommende vurderingsråd for hvert år i den periode, der ydes godtgørelse  

 for.
 Forskelsbeløbet skal ud fra en sammenligning med vurderingen af  

 tilsvarende ejendomme i landzone angive forskellen mellem på den ene side den  

 faktisk ansatte afgiftspligtige grundværdi på grundlag af beliggenheden i  

 byzone og på den anden side den afgiftspligtige værdi, som ejendommen må  

 antages at ville være blevet vurderet til, hvis den på det pågældende  

 tidspunkt havde ligget i landzone.
 Om beregningen af forskelsbeløbet henvises til Statsskattedirektoratets  

 cirkulæreskrivelse af 5. august 1985 om godtgørelse for grundskyld af  

 arealer, der tilbageføres til landzone.
 Når forskelsbeløbene er fastsat, beregnes godtgørelsen ved at gange  

 beløbene med summen af den kommunale og amtskommunale grundskyldspromille,  

 der har været gældende for de enkelte skatteår.
Til beløbene for de enkelte år ydes der et tillæg på 4% for hvert år frem  

 til det tidspunkt, hvor godtgørelsen udbetales.
Der skal ikke beregnes rente  

 af tillægget.
 Den godtgørelse, der tilkommer ejeren, udgør halvdelen af de samlede  

 opgjorte beløb med tillæg for de enkelte år i godtgørelsesperioden.  

 Godtgørelsen er skattefri for modtageren.
Udbetalingen af godtgørelsen skal ske i to omgange.
Det må ses i  

 forbindelse med, at tilbageførslen til landzone først slår igennem i  

 ejendomsbeskatningen 1 til 2 år efter tilbageførslen.
Udbetalingen af den samlede godtgørelse skal ske til ejeren af arealerne  

 på tilbageførselstidspunktet.
Det kræves ikke, at den pågældende er ejer på  

 det tidspunkt, hvor udbetalingen finder sted.
Erhvervelse ved arv betragtes  

 som ejerskifte.
Godtgørelsesperioden beregnes i sådanne tilfælde fra og med  

 det kvartal, hvori dødsfaldet indtræder, selv om dødsboet fortsat måtte være  

 under behandling på tidspunktet for tilbageførslen til landzone.
 Godtgørelsesordningen gælder ikke for ejendomme, der på  

 tilbageførselstidspunktet ejes af det offentlige.
Godtgørelsen udbetales af kommunen.
Men kommunen kan over for vedkommende  

 amtskommune modregne den del af en udbetalt godtgørelse, der vedrører  

 amtskommunal grundskyld, ved førstkommende indbetaling af amtskommunernes  

 ejendomsskatter.
4. Godtgørelse for frigørelsesafgift og grundskyld til  

 staten af landbrugsejendomme Regler om tilbagebetaling af frigørelsesafgift er fastsat i § 8 A i lov om  

 frigørelsesafgift m.v. af fast ejendom.
Regler om tilbagebetaling af den særlige grundskyld til staten er fastsat  

 i § 5 A i lov nr. 541 af 28. december 1979 om grundskyld til staten af  

 landbrugsejendom.
De i Statsskattedirektoratets cirkulæreskrivelse af 5.  

 august 1985 angivne retningslinier for ansættelsen af beregningsgrundlaget  

 ved godtgørelse af grundskyld af arealer, som tilbageføres til landzone,  

 gælder tilsvarende ved tilbagebetaling af den særlige grundskyld til staten.
X Ekspropriation, overtagelse (§§ 47-50) Ekspropriationsbestemmelserne i planlovens kap. 11 er en sammenskrivning  

 af reglerne om ekspropriation til virkeliggørelse af lokalplaner og  

 ekspropriation til byudvikling i kommuneplanlovens § 34 og i lov om  

 ekspropriation til byudvikling.
Indholdet af reglerne er uændret.
 De gældende regler om kommunal overtagelsespligt som følge af  

 planlægningsmæssige dispositioner er ligeledes uændrede.
 Amtsrådene har ikke efter planloven adgang til at ekspropriere, men miljø-  

 og energiministeren kan efter planlovens § 3, stk. 4, i særlige tilfælde  

 beslutte at overtage en kommunalbestyrelses beføjelse til at ekspropriere.
A.
Ekspropriation Efter planlovens § 47, stk. 1, kan kommunalbestyrelsen ekspropriere fast  

 ejendom, der tilhører private, eller privates rettigheder over fast ejendom,  

 når ekspropriationen vil være af væsentlig betydning - for virkeliggørelsen af en lokalplan eller en byplanvedtægt eller - for at sikre gennemførelsen af en byudvikling i overensstemmelse med  

 kommuneplanen.
1. Ekspropriation til virkeliggørelse af lokalplaner Ekspropriation efter § 47, stk. 1, kan ske til virkeliggørelse af den  

 detaljerede planlægning i en lokalplan/byplanvedtægt.
Det er en forudsætning  

 for anvendelse af ekspropriationsbestemmelsen, at lokalplanen konkret  

 beskriver den anvendelse/bebyggelse, hvortil der ønskes eksproprieret.  

 Ekspropriation efter rammelokalplaner er ikke mulig.
 Såfremt kommunalbestyrelsen alene ønsker at realisere lokalplanformål,  

 hvortil ekspropriation kan ske i medfør af anden lovgivning, f.eks.  

 arealerhvervelse til offentlige veje og parkeringspladser, jf. lov om  

 offentlige veje § 43, bør denne lovgivnings ekspropriationsregler anvendes.
Ekspropriation på grundlag af en lokalplan/byplanvedtægt forudsætter  

 endvidere, at ekspropriationen er af væsentlig betydning for  

 virkeliggørelsen.
Det er en betingelse for ekspropriation, at det er  

 nødvendigt for kommunen at få rådighed over det pågældende areal, f.eks.  

 fordi der skal udføres anlæg på arealet.
Det er endvidere en betingelse, at  

 den konkrete anvendelse af det pågældende areal er nært forestående.
Se som  

 eksempel på nødvendighedskravet NKO nr. 56, 1995.
 Væsentlighedskravet indebærer, at ekspropriation ikke kan finde sted, hvis  

 ekspropriationsformålet kan realiseres på en for ejeren mindre indgribende  

 måde, eller hvis ejeren - bortset fra offentlige formål - selv kan og vil  

 realisere ekspropriationsformålet.
 Kravet om, at anvendelsen af det pågældende areal skal være nært  

 forestående, betyder bl.a., at de nødvendige tilladelser efter anden  

 lovgivning skal være meddelt eller kan forventes at blive meddelt inden for  

 en kortere frist.
Det er - bortset fra offentlige formål - ikke nogen betingelse, at det er  

 kommunen eller en anden offentlig myndighed, der realiserer  

 ekspropriationsformålet.
Der er adgang til at overdrage et eksproprieret  

 areal til en privat, der vil disponere over arealet i overensstemmelse med  

 planen.
2. Ekspropriation til byudvikling Ekspropriation til byudvikling kan ske, inden den detaljerede  

 (lokal-)planlægning er gennemført.
Omvendt er det ikke udelukket at  

 ekspropriere til byudvikling, fordi der foreligger en lokalplan for (en del  

 af) området.
Bestemmelsen tager sigte på ekspropriation af større i det væsentlige  

 ubebyggede arealer, typisk landzonearealer.
Betingelsen for, at der kan  

 eksproprieres, er, at det på grundlag af kommuneplanen og dens  

 rækkefølgebestemmelser kan godtgøres, at ekspropriationen er af væsentlig  

 betydning for at sikre den planlagte byudvikling.
3. Fremgangsmåde For så vidt angår fremgangsmåden ved ekspropriation, henviser planloven  

 til lov om offentlige veje § 45 og §§ 47-49, jf. planlovens § 47, stk. 3. Det  

 betyder, at der efter reglerne i vejloven skal afholdes åstedsforretning, og  

 at kommunalbestyrelsen først efter udløbet af den i vejlovens § 48 fastsatte  

 frist kan træffe ekspropriationsbeslutning.
 En lokalplan kan ikke danne grundlag for en ekspropriationsbeslutning, før  

 planen har fået endeligt bindende virkning ved den offentlige bekendtgørelse,  

 jf. § 30. Indledende skridt til ekspropriationen, som afholdelse af  

 åstedsforretning m.v., bør ikke finde sted, før indholdet af lokalplanen er  

 kendt, dvs. før lokalplanen er endeligt vedtaget.
4. Ekspropriation af rettigheder Planlovens § 47 giver endvidere hjemmel til ekspropriation af private  

 rettigheder over fast ejendom, f.eks. leje-, brugs- eller  

 servitutrettigheder.
Med hjemmel i planlovens § 15, stk. 2, nr. 16, kan der uden ekspropriation  

 i en lokalplan træffes bestemmelse om ophør af gyldigheden af udtrykkeligt  

 angivne tilstandsservitutter, hvis servituttens opretholdelse vil være i  

 strid med lokalplanens formål.
Private rådigheds- og tilegnelsesservitutter  

 kan derimod kun fjernes ved ekspropriation.
5. Klage over ekspropriationsbeslutninger Efter planlovens § 58, stk. 1, nr. 2, kan ekspropriationsbeslutningen  

 påklages til Naturklagenævnet.
Klageadgangen er ikke begrænset til retlige spørgsmål.
Også spørgsmål om  

 ekspropriationens hensigtsmæssighed og rimelighed kan påklages.
 Hvis der ikke er enighed om ekspropriationserstatningens størrelse,  

 fastsættes denne af taksationsmyndighederne efter lov om offentlige veje, jf.  

 planlovens § 50.
B.
Krav om overtagelse Efter planlovens § 48 kan en ejer forlange sin ejendom overtaget af  

 kommunen, når den i lokalplan eller byplanvedtægt er udlagt til et offentligt  

 formål.
Der er dog kun overtagelsespligt, hvis ejendommen på grund af den  

 pågældende bestemmelse ikke kan udnyttes økonomisk rimeligt i  

 overensstemmelse med anvendelsen af de omliggende ejendomme.
Der vil efter omstændighederne kunne kræves overtagelse af et areal, der i  

 kommuneplanen er udlagt til offentligt formål, selvom der endnu ikke er en  

 lokalplan, jf.
KFE 1992, 139.
 Der gælder lignende regler, hvis det kun er en del af ejendommen, der er  

 udlagt til offentligt formål.
Det er ikke en betingelse, at ejendommen udtrykkeligt er udlagt til et  

 offentligt formål.
Bestemmelsen finder også anvendelse, hvis en ejendom reelt  

 udlægges til et offentligt formål, f.eks. hvis den udlægges som friareal for  

 et større område end bebyggelsen i lokalplanen kan begrunde.
Det er heller ikke en betingelse, at krav om overtagelse fremsættes i  

 forbindelse med lokalplanens fremkomst.
Ejeren kan fremsætte kravet, når han  

 anser betingelserne for opfyldt.
 Er der ikke enighed om kommunens eventuelle forpligtelse til at overtage  

 arealet eller erstatningens størrelse, afgøres disse spørgsmål af  

 taksationsmyndighederne efter lov om offentlige veje, jf. planlovens § 50.  

 Kommunen er på ejerens begæring forpligtet til at indbringe sagen for  

 taksationskommissionen.
Krav om overtagelse af ejendom kan endvidere fremsættes i tilfælde, hvor  

 en lokalplan/byplanvedtægt indeholder forbud mod nedrivning af bebyggelse  

 uden kommunalbestyrelsens tilladelse, og tilladelse nægtes.
Der gælder også i  

 denne situation en begrænsning i kommunens forpligtelse til overtagelse.
Det  

 er en betingelse, at den pågældende ejendom ikke kan udnyttes økonomisk  

 rimeligt svarende til udnyttelsen af ejendomme med en lignende beliggenhed og  

 benyttelse, der ikke er omfattet af et nedrivningsforbud.
 Også i disse tilfælde er det taksationsmyndighederne efter lov om  

 offentlige veje, der i tilfælde af uenighed træffer afgørelse om, hvorvidt  

 der er overtagelsespligt, og fastsætter erstatningens størrelse, jf.  

 planlovens § 50.
Bestemmelsen i § 49, stk. 3, om forbud mod større byggearbejder er omtalt  

 i kap.
V, afsnit E, pkt. 2.
XI Servitutter (§§ 42-44) A.
Generelt De bestemmelser i planloven, der har særlig betydning i forbindelse med  

 servitutter, er § 15, stk. 2, nr. 16 (ophævelse af tilstandsservitutter), §  

 18 (lokalplanens retsvirkninger), §§ 42-44 (samtykke til stiftelse af  

 servitutter og påtaleret). Reglerne svarer helt til bestemmelserne i  

 kommuneplanloven.
Det må erindres, at de private servitutter, der indgår i  

 kommuneplanlægningen, også reguleres af privatretlige regler.
Det gælder  

 servitutter pålagt af kommunen som grundsælger, og servitutter hvor  

 kommunalbestyrelsen er indsat som påtaleberettiget.
I disse tilfælde har  

 kommunalbestyrelsen efter de privatretlige regler visse forpligtelser overfor  

 de grundejere, der er omfattet af servitutten.
Spørgsmålet om  

 kommunalbestyrelsens overholdelse af dem kan ikke påklages efter  

 kommuneplanlovens § 58, men kan af grundejerne indbringes for domstolene.
B.
Samtykke Efter § 42 kan en ejer af fast ejendom kun med forudgående samtykke fra  

 kommunalbestyrelsen pålægge ejendommen servitutbestemmelser om forhold,  

 hvorom der kan optages bestemmelse i en lokalplan.
 Det samme gælder for ændring af bestående servitutter, hvis ændringen er  

 ensbetydende med pålæg af en ny servitutbestemmelse.
 Ophævelse af eksisterende servitutter ved aftale mellem parterne kræver  

 ikke kommunalbestyrelsens samtykke.
 § 42  omfatter såvel ejendomme i privat som i  

 kommunens eje.
I § 42, stk. 1, 2. pkt., bestemmes det, at kommunalbestyrelsen ikke kan  

 meddele samtykke i tilfælde, hvor der foreligger lokalplanpligt, jf. lovens §  

 13, stk. 2. Også denne bestemmelse gælder såvel for private ejendomme som for  

 ejendomme i kommunens eje.
I § 42, stk. 2, er der fastsat nogle formelle  

 regler om samtykkeerklæringen.
 Kommunalbestyrelsen kan nægte samtykke, når den skønner, at servitutten  

 har uheldige virkninger for kommunens byplanarbejde.
 De servitutter, der kræver samtykke, er alle (private) servitutter om  

 emner, der kan reguleres i en lokalplan (bebyggelse og an-vendelse af  

 ejendomme, færdselsforhold osv. jf. planlovens § 15). Det er ikke nogen  

 betingelse, at den konkrete servitutbestemmelse med samme formulering kan  

 optages i en lokalplan.
C.
Påtaleret Efter planlovens § 43 kan kommunalbestyrelsen ved påbud eller forbud sikre  

 overholdelsen af servitutbestemmelser om forhold, hvorom der kan optages  

 bestemmelser i en lokalplan.
Bestemmelsen i § 43 omfatter samme gruppe servitutter, som kræver samtykke  

 efter § 42, dvs. private servitutter om emner, der kan reguleres i en  

 lokalplan.
Bestemmelsen giver kommunalbestyrelsen en adgang til at håndhæve  

 disse servitutter uanset, om kommunen har påtaleret i henhold til  

 servitutten.
Det er naturligvis en forudsætning, at kommunalbestyrelsen  

 varetager et planlægningsmæssigt formål ved udøvelsen af påtaleretten.
Se  

 vejledning om fremgangsmåden i sager om håndhævelse af plan- og  

 byggelovgivningen, december 1991.
Et forbud eller påbud efter § 43 kan gennemtvinges efter reglerne i  

 planlovens §§ 63 og 64, dvs. gennem en straffesag.
Retlige spørgsmål i  

 forbindelse med kommunalbestyrelsens anvendelse af § 43 kan påklages efter  

 planlovens § 58. Kommunalbestyrelsens beslutning om ikke at anvende § 43 kan  

 derimod ikke påklages.
Har kommunalbestyrelsen påtaleret i henhold til servitutten, kan den  

 (også) håndhæves gennem en civil retssag.
Da der er væsentlig forskel i  

 retsvirkningerne, skal kommunalbestyrelsen altid angive, hvis et forbud eller  

 påbud er udstedt i henhold til planlovens § 43, og der skal i så fald gives  

 klagevejledning til Naturklagenævnet, jf. ovenfor.
XII Klageregler i planloven (§§ 58-62) A.
Hvilke forhold kan påklages Naturklagenævnet kan som klagemyndighed kun tage stilling til retlige  

 spørgsmål i forbindelse med et amtsråds eller en kommunalbestyrelses  

 afgørelser efter loven, jf. § 58, stk. 1, nr. 3.
Dette gælder dog ikke landzoneafgørelser og beslutninger om  

 ekspropriation.
Disse afgørelser kan Naturklagenævnet undergive en  

 fuldstændig efterprøvelse, jf. § 58, stk. 1, nr. 1 og 2.
 Kommunalbestyrelsens afgørelser om dispensation til helårsbeboelse i  

 sommerhusområder er endelige og kan ikke påklages, jf. § 40, stk. 3.
Grundejerforeningers og beboerforeningers afgørelser i sager om  

 dispensation fra lokalplaner m.v. kan påklages til kommunalbestyrelsen til  

 fuldstændig efterprøvelse, jf. § 58 a.
Kommunalbestyrelsens afgørelse kan  

 derefter kun påklages for så vidt angår retlige spørgsmål.
Særligt om retlige spørgsmål På baggrund af lovens forarbejder og den udviklede praksis kan nævnes  

 følgende eksempler på retlige spørgsmål:
Hvis en afgørelse indebærer en fortolkning af planloven eller af en af de  

 planer, der er tilvejebragt efter planloven, er der tale om et retligt  

 spørgsmål.
Det samme gælder, hvis kommunalbestyrelsens afgørelse indebærer en  

 fortolkning af de før kommuneplanlovens ikrafttræden tilvejebragte planer  

 m.v. (først og fremmest byplanvedtægter), der i henhold til planlovens § 68  

 fortsat er gyldige.
Fortolkningen af private servitutter i forbindelse med  

 samtykke, påbud og forbud efter planlovens kap. 9 er ligeledes retlige  

 spørgsmål, jf. kap.
XI i vejledning om planloven.
 Det er et retligt spørgsmål, om en regionplan eller en kommuneplan har det  

 i loven foreskrevne indhold, og om bestemmelserne i en lokalplan har hjemmel  

 i planlovens § 15.
 Det er også et retligt spørgsmål, om en regionplan strider mod regler og  

 beslutninger efter § 3 (landsplandirektiver m.v.), og om en kommune- eller  

 lokalplan strider mod regionplanlægningen for forhold omfattet af § 6, stk. 3  

 og 4 eller mod regler og beslutninger efter § 3 (landsplandirektiver m.v.),  

 jf. § 11 stk. 2 og § 13, stk. 1, 2. pkt.
Ligeledes er det et retligt spørgsmål, om procedureregler og  

 kompetenceregler i forbindelse med udarbejdelse af de nævnte planer og  

 meddelelse af dispensationer og tilladelser m.v. er overholdt.
Det er også et  

 retligt spørgsmål, om forvaltningsloven og de almindelige forvaltningsretlige  

 regler om f.eks. usaglig forskelsbehandling og inhabilitet er overholdt.
Det er et retligt spørgsmål, om et bygge- eller anlægsarbejde m.v. i  

 henhold til planlovens § 13, stk. 2, er »større« og dermed udløser  

 lokalplanpligt.
Det er tilsvarende et retligt spørgsmål, om  

 kommunalbestyrelsen har kunnet dispensere fra en lokalplan, eller om  

 tilvejebringelse af en ny lokalplan har været nødvendig, fordi en  

 dispensation ville være i strid med principperne i planen, jf. planlovens §  

 19, stk. 1 og 2.
 Det er også et retligt spørgsmål, om betingelserne i planlovens § 37, stk.  

 1, for uden tilladelse at tage en overflødiggjort landbrugsbygning i brug til  

 andet erhvervsformål, er opfyldt.
 Det er ligeledes et retligt spørgsmål, om betingelserne i § 41 foruden  

 tilladelse at benytte en bolig i et sommerhusområde til helårsbeboelse er  

 opfyldt.
Det er derimod ikke et retligt spørgsmål, om der bør dispenseres  

 fra f.eks. en lokalplan.
Naturklagenævnet kan - bortset fra  

 landzoneafgørelser og beslutninger om ekspropriation - ikke efterprøve, om  

 kommunalbestyrelsens beslutning er rimelig eller hensigtsmæssig.
Der kan ikke klages til Naturklagenævnet over en kommunes eller et amts  

 udøvelse af tilsynspligten efter planlovens § 51, jf.
NKO nr. 27, 1994.
B.
Hvem kan klage? I planlovens § 59 angives de klageberettigede som miljø- og  

 energiministeren og i øvrigt enhver med retlig interesse i sagens udfald.
Det er Naturklagenævnet som klagemyndighed, der afgør spørgsmål om  

 klageberettigelse. 1. instansen har derfor pligt til at videresende enhver  

 modtaget klage til Naturklagenævnet, men kan ved videreforsendelsen udtale  

 sig om sin vurdering af spørgsmålet.
For så vidt angår klager over  

 foreningers afgørelser henvises til punkt C.
Af hidtidig praksis fremgår, at udtrykket »retlig interesse« kan  

 have forskellig betydning afhængigt af, hvad der klages over.
Lovens krav om  

 »retlig interesse« er lettere opfyldt, når der klages over retlige  

 spørgsmål i forbindelse med planers indhold eller tilvejebringelse, end når  

 klagen angår en konkret forvaltningsafgørelse, f.eks. efter planlovens  

 kapitel 9 (servitutter) eller § 47 (ekspropriation).
Ikke blot enkeltpersoner kan klage.
Praksis efter kommuneplanloven har  

 anerkendt klageberettigelse også for organisationer og foreninger m.v. med  

 lokalt tilhørsforhold til det pågældende område.
Praksis efter by- og  

 landzoneloven har på grundlag af lovens forarbejder accepteret klager også  

 fra landsdækkende foreninger, der har formål, der ligger tæt op ad, hvad der tilsigtes med landzonebestemmelserne, f.eks.
Danmarks  

 Naturfredningsforening.
C.
Klagemyndighed 1. Naturklagenævnet Efter planlovens § 58, stk. 1, afgør Naturklagenævnet alle klager over  

 amtsrådenes og kommunalbestyrelsernes afgørelser, der træffes med hjemmel i  

 planloven.
Nævnets afgørelser er endelige og kan ikke påklages til hverken  

 miljø- og energiministeren eller anden administrativ myndighed, jf. § 58,  

 stk. 3.
 Klager over lokaludvalgs afgørelser med hjemmel i planloven afgøres  

 ligeledes af Naturklagenævnet.
2. Særligt om formandsafgørelser Efter § 58, stk. 2, kan Naturklagenævnets formand på nævnets vegne træffe  

 afgørelse i sager, der ikke har meget væsentlig interesse for varetagelse af  

 lovens formål.
Det fremgår af lovens forarbejder, at det forventes, at kun  

 ganske få sager om året vil blive underkastet en egentlig nævnsbehandling.  

 Langt den overvejende sagsmængde forventes afgjort af formanden på nævnets  

 vegne.
3. Særregel om grundejer- og beboerforeningers  

 afgørelser Grundejer- og beboerforeningers afgørelser efter § 21, stk. 1, kan  

 påklages til kommunalbestyrelsen, jf. § 58 a.
Kommunalbestyrelsens afgørelse  

 i disse sager kan, for så vidt angår retlige spørgsmål, påklages til  

 Naturklagenævnet, jf. § 58, stk. 1, nr. 3.
D.
Klagefrist Planlovens § 60, stk. 1, fastsætter en frist på 4 uger for klager over  

 afgørelser efter loven.
Som afgørelser anses også endeligt vedtagne planer.  

 Fristen regnes fra det tidspunkt, hvor afgørelsen er meddelt.
Er afgørelsen  

 offentlig bekendtgjort, regnes fristen dog altid fra offentliggørelsen.
En afgørelse anses almindeligvis for at være meddelt (modtaget af) den  

 pågældende dagen efter, at myndigheden har afgivet afgørelsen til  

 postbesørgelse.
Hvis denne dag er en lørdag eller en helligdag, anses  

 afgørelsen for modtaget den følgende hverdag.
Klagen anses for rettidig, når den er modtaget af klagemyndigheden hhv.  

 den myndighed, der har truffet afgørelsen, senest 4 uger efter, at klageren  

 har modtaget afgørelsen/afgørelsen er offentliggjort.
Hvis klagefristen  

 udløber på en lørdag eller en helligdag, forlænges fristen til den følgende  

 hverdag.
I nogle tilfælde træffes en afgørelse indirekte, f.eks. kan afgørelser om  

 lokalplanpligt træffes indirekte i forbindelse med meddelelse af en  

 byggetilladelse, som ikke offentliggøres.
I sådanne tilfælde regnes  

 klagefristen fra det tidspunkt, hvor den klageberettigede bliver bekendt med  

 afgørelsen eller dog burde have indset, at en sådan afgørelse var truffet.  

 Denne regel vil ligeledes kunne finde anvendelse på et amtsråds afgørelse om  

 planoverensstemmelse.
Der gælder ikke nogen generel pligt for  

 kommunalbestyrelsen eller amtsrådet til at orientere de klageberettigede om  

 sådanne afgørelser.
E.
Til hvem kan klagen indgives? 1. Klage efter planlovens § 58, stk. 1, nr. 2 og 3 Klage over amtsråds og kommunalbestyrelsers afgørelser efter § 58, stk. 1,  

 nr. 3, - retlige spørgsmål - indgives til Naturklagenævnet, Vermundsgade 38  

 B, 2100 København Ø.
Det samme gælder klage efter § 58, stk. 1, nr. 2, over  

 kommunalbestyrelsers ekspropriationsbeslutninger efter § 47, stk. 1, jf. §  

 60, stk. 2, sidste pkt.
2. Klage efter planlovens § 58, stk. 1, nr. 1 Klage over amtsråds og kommunalbestyrelsers afgørelser efter § 35, stk. 1  

 - landzonebestemmelserne - indgives til den myndighed, der har truffet  

 afgørelsen.
 Amtsrådet/kommunalbestyrelsen videresender klagen til Naturklagenævnet,  

 Vermundsgade 38 B, 2100 København, under vedlæggelse af den påklagede  

 afgørelse og det materiale, der er indgået i sagens bedømmelse, jf. § 60,  

 stk. 2, 1. og 2. pkt.
Når sagen sendes til Naturklagenævnet må ejendommens matrikelbetegnelse  

 være oplyst, og der bør - foruden alle sagens akter - vedlægges relevant  

 plan- og kortmateriale samt redegø-res for det ansøgtes forhold til region-,  

 kommune- og eventuel lokalplanlægning.
Såfremt sagsforløbet ikke klart  

 fremgår af sagens akter, bør amtsrådet/kommunalbestyrelsen redegøre herfor.  

 Endvidere bør amtsrådet/kommunalbestyrelsen tage stilling til eventuelle nye  

 argumenter eller oplysninger fra klageren og kan i øvrigt fremsætte  

 bemærkninger til klagen.
 Amtsrådet/kommunalbestyrelsen skal sende klageren en kopi af brevet til  

 Naturklagenævnet.
3. Klage efter planlovens § 58 a Klage over grundejer- og beboerforeningers afgørelser efter § 21, stk. 1 -  

 dispensation fra lokalplaner og byplanvedtægter m.v. - indgives til  

 kommunalbestyrelsen.
F.
Krav om skriftlighed Det fremgår af planlovens § 60, at en klage skal være skriftlig.
Kravet om  

 skriftlighed er indført med planloven.
Klager modtaget som telegrammer eller  

 pr. telefax anses som skriftligt indgivet.
G.
Opsættende virkning 1. Retlige klager Rettidig klage i henhold til planlovens § 58, stk. 1, nr. 3, har ikke  

 umiddelbart opsættende virkning, men Naturklagenævnet kan tillægge en klage  

 over en af kommunalbestyrelsen truffet afgørelse opsættende virkning.
Hvis et  

 bygge- eller anlægsarbej-de er iværksat, kan Naturklagenævnet endvidere  

 påbyde dette standset, jf. lovens § 60, stk. 3. Den tilsvarende bestemmelse i  

 kommunaplenloven er kun blevet benyttet, når der var rimelig grund til at  

 tro, at den påklagede afgørelse led af betydelige mangler, og at afgørelsen  

 af sagen ville blive påvirket af, om det påklagede arbejde fik mulighed for  

 at fortsætte.
 Klager over påbud og forbud kan også tillægges opsættende virkning af  

 Naturklagenævnet.
2. Landzoneklager En tilladelse efter § 35, stk. 1, må ikke udnyttes før klagefristens  

 udløb, jf. § 60, stk. 2, 1. pkt.
 Rettidig klage over en landzoneafgørelse efter planlovens § 58, stk. 1,  

 nr. 1, har opsættende virkning, medmindre Naturklagenævnet konkret bestemmer  

 andet, jf. planlovens § 60, stk. 4, 2. pkt.
3. Ekspropriationsklager Rettidig klage over ekspropriationsbeslutninger efter planlovens § 58,  

 stk. 1, nr. 2, har efter § 60, stk. 4, opsættende virkning for den påklagede  

 afgørelse, medmindre Naturklagenævnet konkret bestemmer andet.
H.
Underretning Den, der har modtaget en tilladelse, skal underrettes om klagen, jf. § 60,  

 stk. 5. Den pågældende er part i klagesagen og har derfor ret til at gøre sig  

 bekendt med og udtale sig om sagen, før den afgøres, jf. forvaltningslovens  

 kapitel 5, navnlig §§ 19 og 21.
 I sager, hvor klagen sendes direkte til Naturklagenævnet, jf. afsnit E,  

 pkt. 1, vil nævnets sekretariat indhente en udtalelse fra  

 kommunalbestyrelsen/amtsrådet og samtidig bede myndigheden om at underrette  

 den pågældende.
 I sager om landzonetilladelse, hvor klagen sendes til  

 amtsrådet/kommunalbestyrelsen, jf. afsnit E, pkt. 2, skal den pågældende 1.  

 instans straks underrette den, der har modtaget en tilladelse, om klagen, jf.  

 § 60, stk. 5, 2. pkt.
I.
Søgsmål Afgørelser efter planloven kan indbringes for domstolene, jf. grundlovens  

 § 63 om domstolskontrollen med forvaltningen.
Såvel amtsråds og  

 kommunalbestyrelsers som Naturklagenævnets afgørelser kan indbringes for  

 domstolene.
Det er som hovedregel ikke nogen betingelse, at den  

 administrative rekurs er udtømt.
Sag kan således anlægges, selvom  

 klagemuligheden til Naturklagenævnet ikke er udnyttet.
Efter planlovens § 62, stk. 1, skal sag være anlagt inden 6 måneder, fra  

 afgørelsen er meddelt.
Er der udfærdiget offentlig bekendtgørelse, regnes  

 søgsmålsfristen fra bekendtgørelsen.
 Planloven indeholder nogle undtagelser fra hovedreglen om, at søgsmål kan  

 anlægges, før den administrative rekurs er udtømt.
 Søgsmål til prøvelse af afgørelser, der er truffet af en forening efter §  

 21, stk. 1, kan således ikke anlægges, før klageadgangen til  

 kommunalbestyrelsen efter § 58 a er udnyttet, jf. § 62, stk. 2.
 Endvidere kan spørgsmål, der kan prøves af taksationsmyndighederne efter §  

 50, ikke indbringes for domstolene, før overtaksationskommissionens afgørelse  

 foreligger, jf. § 62, stk. 4.
J.
Klagevejledning Efter planlovens § 35, pkt. 5, skal en afgørelse efter § 35, stk. 1,  

 indeholde oplysning om bestemmelserne i §§ 59 og 60 (klageberettigelse,  

 klagefrist og klagens indgivelse, herunder om opsættende virkning af klagen),  

 og efter planlovens § 35, stk. 7, skal offentliggørelse af en tilladelse  

 efter stk. 1 indeholde oplysning om samme bestemmelser.
 Kravet om oplysning om klagereglerne i en landzoneafgørelse er opfyldt,  

 når indholdet af bestemmelserne er indskrevet i selve afgørelsen eller  

 medsendt som bilag til afgørelsen i form af en klagevejledning.
Ud over de nævnte bestemmelser i § 35, stk. 5 og 7, indeholder planloven  

 ikke særlige bestemmelser om klagevejledning.
Det vil sige, at de almindelige  

 regler gælder, jf. forvaltningslovens § 25. Efter denne bestemmelse skal  

 afgørelser, som kan påklages til anden forvaltningsmyndighed, være ledsaget  

 af en vejledning om klageadgang, hvis afgørelsen ikke fuldt ud giver den  

 pågældende part medhold.
Klagevejledningen skal indeholde oplysning om, hvem der kan klage,  

 eventuel opsættende virkning, at klagen skal indgives skriftligt, angivelse  

 af klageinstans og oplysning om, hvem klagen skal sendes til og om  

 klagefristens længde.
I sager, der kun kan påklages efter planlovens § 58,  

 stk. 1, nr. 3, skal klagevejledningen oplyse om, at der kun kan klages over  

 retlige spørgsmål.
 Klagevejledningen skal endvidere oplyse om søgsmålsfristen i planlovens §  

 62, stk. 1, jf. forvaltningslovens § 26.
 Der skal gives klagevejledning ved alle slags afgørelser, f.eks.  

 tilladelser, dispensationer, påbud og forbud.
 Der skal også gives klagevejledning ved offentliggørelse af endeligt  

 vedtagne planer, jf. § 30. De oplysninger, en klagevejledning skal indeholde,  

 må fremgå af den offentlige bekendtgørelse (annoncen) om planens vedtagelse.  

 Klagevejledningen er en betingelse for, at klagefristen efter § 60 løber fra  

 datoen for bekendtgørelsen (annoncen).
 Ligeledes skal der gives klagevejledning, når der efter § 20, stk. 3, sker  

 underretning om en meddelt dispensation til dem, der rettidigt har fremsat  

 bemærkninger til ansøgningen.
 Pligt til at give klagevejledning ved meddelelse af afgørelser gælder også  

 for foreningers afgørelse efter § 21, stk. 1. Miljø- og energiministeriet  

 skal tilråde kommunalbestyrelsen at indskærpe dette over for foreningen, hvis  

 en grundejer- eller beboerforening bemyndiges til at udøve beføjelserne efter  

 § 21, stk. 1. Opmærksomheden henledes endvidere på, at klage over foreningers  

 afgørelse skal indsendes til kommunalbestyrelsen.
 Eksempler på klagevejledning:
1. Afgørelser i plansager og underretning ved  

 dispensation, der ikke offentliggøres »I henhold til planlovens § 58, stk. 1, nr. 3, kan kun retlige  

 spørgsmål påklages.
Det vil sige, at De f.eks. kan klage, hvis De ikke mener,  

 at kommunalbestyrelsen har haft hjemmel til at træffe afgørelsen.
De kan  

 derimod ikke klage over, at kommunalbestyrelsen efter Deres opfattelse burde  

 have truffet en anden afgørelse.
 Klage indgives til Naturklagenævnet, Vermundsgade 38 B, 2100 København Ø.  

 Klagen skal være modtaget af Naturklagenævnet inden 4 uger fra modtagelsen af  

 denne afgørelse.
Hvis De vil indbringe afgørelsen for domstolene, skal dette ske inden 6  

 måneder fra afgørelsens modtagelse.« 2. Offentliggørelse af planer »I henhold til planlovens § 58, stk. 1, nr. 3, kan kun retlige  

 spørgsmål påklages.
Det vil sige, at der kan klages over spørgsmål om planens  

 lovlighed, herunder dens lovlige tilvejebringelse.
Der kan derimod ikke  

 klages over planens hensigtsmæssighed.
 Klage indgives til Naturklagenævnet, Vermundsgade 38 B, 2100 København Ø.  

 Klagen skal være modtaget af Naturklagenævnet inden 4 uger fra datoen for  

 denne annonces offentliggørelse.
 Hvis De vil indbringe spørgsmål om planens lovlighed for domstolene, skal  

 dette ske inden 6 måneder fra datoen for denne annonces  

 offentliggørelse«.
3. Landzonesag (afslag) »De kan klage over denne afgørelse efter reglerne i planlovens § 58,  

 stk. 1, nr. 1, jf. § 60, stk. 2.
 Klage skal indsendes til (amtets/kommunens adresse). Klagen skal være  

 modtaget af amtet/kommunen inden 4 uger efter, at De har modtaget afgørelsen.
Hvis De vil indbringe afgørelsen for domstolene, skal dette ske inden 6  

 måneder fra afgørelsens modtagelse.« 4. Landzonesag (tilladelse på vilkår) »De kan klage over denne afgørelse efter reglerne i planlovens § 58,  

 stk. 1, nr. 1, jf. § 60, stk. 2.
 Klage skal indsendes til (amtets/kommunens adresse). Klagen skal være  

 modtaget af amtet/kommunen inden 4 uger efter, at De har modtaget  

 afgørelsen/tilladelsen er offentliggjort.
 Rettidig klage har den virkning, at tilladelsen ikke må udnyttes,  

 medmindre Naturklagenævnet bestemmer andet.
Hvis De vil indbringe afgørelsen for domstolen, skal dette ske inden 6  

 måneder fra afgørelsens modtagelse.« 5. Offentliggørelse af landzonetilladelse, jf. § 35,  

 stk. 7 »Enhver med retlig interesse i sagens udfald kan inden 4 uger fra  

 datoen for denne annonces offentliggørelse klage over afgørelsen.
En klage  

 skal være skriftlig og indgives til (amtets/kommunens adresse). Klagen skal  

 være modtaget af (amtet/kommunen) inden 4 uger fra datoen for denne annonces  

 offentliggørelse. (Amtet/kommunen videresender klagen til Naturklagenævnet.  

 Rettidig klage har den virkning, at tilladelsen ikke må udnyttes, medmindre  

 Naturklagenævnet bestemmer andet.« 6. Ekspropriationssager »De kan klage over denne afgørelse efter reglerne i planlovens § 58,  

 stk. 1, nr. 1.
 Klage indgives til Naturklagenævnet, Vermundsgade 38 B, 2100 København Ø.  

 Klagen skal være skriftlig og den skal være modtaget af Naturklagenævnet  

 inden 4 uger fra modtagelsen af denne afgørelse.
Hvis De vil indbringe afgørelsen for domstolene, skal dette ske inden 6  

 måneder fra afgørelsens modtagelse.« Bilag 1 Oversigt over bekendtgørelser, cirkulærer og vejledninger Bekendtgørelser Nr. 85 af 2. februar 1994 om tilladelse til forsøg i Sønderjyllands  

 Amtskommune i medfør af lov om planlægning.
 Nr. 408 af 25. maj 1994 om afgrænsning og administration af  

 EF-fuglebeskyttelsesområder og Ramsarområder.
 Nr. 847 af 30. september 1994 om supplerende regler i medfør af lov om  

 planlægning (samlebekendtgørelse).
 Nr. 848 af 30. september 1994 om ændring af bekendtgørelse om  

 listevirksomhed.
 Nr. 849 af 30. september 1994 om tilladelse m.v. til de anlæg, der er  

 omfattet af miljøvurderinger i henhold til lov om planlægning (VVM).
Cirkulærer, landsplandirektiver Nr. 35 af 28. februar 1978 om reservation af arealer til et  

 hovedtransmissionsnet for naturgas i Danmark (1. reservationsetape).
 Nr. 129 af 2. august 1979 om reservation af arealer til et  

 hovedtransmissionsnet for naturgas i Danmark (2. reservationsetape).
 Nr. 109 af 26. maj 1981 om reservation af arealer til et  

 hovedtransmissionsnet for naturgas i Danmark (3. reservationsetape samt  

 tillæg til 1. reservationsetape). Ændret ved cirk. nr. 89 af 16. august 1985.
 Nr. 14004 af 12. juni 1981 om udbygning af Københavns lufthavn, Kastrup,  

 samt bygge- og anvendelsesbestemmelser for områder, der er berørt af  

 miljømæssige gener fra lufthavnen.
 Nr. 14000 af 5. maj 1982 om reservation af arealer til en rørledning for  

 transport af råolie og kondensat fra Vesterhavet til Fredericia.
 Nr. 14006 af 1. oktober 1984 om fastlæggelse af arealer til en  

 naturgasledning fra Gevninge til elværket ved Kyndby.
 Nr. 183 af 26. november 1984 om lokalplanforslag og zonelovsansøgninger  

 vedrørende arealer indenfor 200 meters afstand på hver side af  

 transmissionsledningerne for olie og naturgas.
 Nr. 51 af 13. maj 1985 om placering af to IHAWK raketeskadriller på  

 Højstrup Øvelsesplads i Odense kommune.
 Nr. 89 af 16. august 1985 om ændring af cirkulære nr. 109 af 26. maj 1981  

 om reservation af arealer til et hovedtransmissionsnet for naturgas i  

 Danmark.
 Nr. 8 af 5. februar 1986 om placering af en sendestation til FM/TV-1 i  

 hovedstadsområdet.
 Nr. 48 af 6. maj 1986 om placering af TV-2 sendestationer.
 Nr. 116 af 1. oktober 1986 om placering af depot(er) i hovedstadsområdet  

 for afsvovlingsprodukter fra kraftværker.
 Nr. 129 af 13. oktober 1988 om placering af landanlæg til en fast  

 Storebæltsforbindelse mellem Halsskov og Knudshoved.
 Nr. 145 af 10. november 1988 om arealudlæg til placering af specialdepoter  

 for flyveaske og afsvovlingsprodukter fra kraftværker.
 Nr. 34 af 17. marts 1989 om region- og lokalplanlægning for Christiania.
 Nr. 68 af 27. marts 1990 om afgrænsning af arealer, der er omfattet af  

 ordningen om tilskud til jordbrugsdrift i miljøfølsomme områder.
 Nr. 31 af 25. februar 1991 om naturgaslager ved Stenlille.
 Nr. 221 af 23. december 1992 om etablering af et registreringscenter for  

 asylansøgere i det tidligere Avnstrup Plejehospital.
 Nr. 92 af 24. maj 1993 om reservation af arealer til en 400 kV  

 højspændingsforbindelse fra Bjæverskov ved Køge på Sjælland til Tyskland.
 Nr. 10 af 17. januar 1994 om kommunale parkeringsfonde.
 Nr. 21 af 28. januar 1994 om planlægning for vindmøller.
Vejledninger og øvrigt materiale Nr. 14004 af 31. december 1978. Udarbejdelse af regionplanforslag.
 Udarbejdelse af regionplanforslag.
 Vejledning i regionplanlægning nr. 3/1978 (udsolgt)..
 Nr. 14013 af 31. december 1983. Regionplantillæg 1984/85.
 Regionplantillæg 1984/85.
 Vejledning i regionplanlægning nr. 5/1983 (udsolgt).
 Nr. 14014 af 31. december 1983. Grundejerforeninger og lokalplanlægning.
 Grundejerforeninger og lokalplanlægning.
 Vejledning i kommuneplanlægning nr. 7/1983.
 Nr. 14021 af 31. december 1984. Planlægning af kolonihaver.
 Planlægning af kolonihaver.
 Kommuneplanorientering nr. 11/1984 (udsolgt).
 Nr. 14022 af 31. december 1984. Fortætning af parcelhusområder.
 Fortætning af parcelhusområder.
 Kommuneplanorientering nr. 12/1984 (udsolgt).
 Nr. 14023 af 31. december 1984. By- og landzoneloven.
 By- og landzoneloven - kompetence.
 Eksempler på kompetenceafgrænsninger omkring landsbyer, 1984.
 Nr. 14000 af 1. juli 1987 Lokalplanvejledning.
 Lokalplanvejledning, 1989.
 Otium i sommerhuset, 1991.
 Vejledning om planlægning i kystområderne, 1995.
 Vindmøller i kommuneplanlægningen, 1994.
 Principper for etablering og sanering af højspændingsanlæg, 1995.
 Husstandsmøller i kommuneplanlægningen, 1995.
