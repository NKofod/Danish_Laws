Fremsat den 4. oktober 2000 af  

 skatteministeren (Ole Stavad) Forslag til Lov om ændring af ligningsloven, lov om  

 VækstFonden og forskellige andre love (Beskatning ved aflønning i form af aktier,  

 tegningsretter og aktiekøberetter) § 1 I lov om påligningen af indkomstskat til staten  

 (ligningsloven), jf. lovbekendtgørelse nr. 775 af 16. august 2000,  

 foretages følgende ændringer:
 1. I § 7 A, stk. 1, nr. 1, indsættes som  

 sidste punktum:
»Selskabet kan ved opgørelsen af den skattepligtige  

 indkomst fradrage udgifter ved ydelsen af tegningsretter til aktier som  

 driftsomkostning.« 2. I § 9 C, stk. 4, 4. pkt., indsættes efter  

 »§ 10«: »med tillæg af vederlag omfattet af § 28 A omregnet  

 efter § 28 B, stk. 3,«.
 3. § 28, stk. 1, affattes således:
»For personer, der som vederlag modtager køberetter  

 til aktier eller tegningsretter til aktier af det selskab, hvor de er ansat,  

 indtræder beskatningen af den modtagne køberet eller tegningsret  

 først på det tidspunkt, hvor køberetten henholdsvis  

 tegningsretten udnyttes eller afstås.
Tilsvarende gælder  

 beskatning af køberetter til aktier eller tegningsretter til aktier,  

 der modtages som led i en aftale om personligt arbejde i øvrigt, samt  

 for køberetter til aktier eller tegningsretter til aktier, som  

 personer, der er valgt til medlem af eller medhjælp for selskabets  

 bestyrelse, modtager som vederlag.
Anvendelse af reglerne i 1. og 2. pkt. er  

 betinget af, at det selskab, hvor modtageren er ansat m.m., enten selv har  

 udstedt køberetten henholdsvis tegningsretten eller har erhvervet  

 køberetten henholdsvis tegningsretten fra et selskab, der er  

 koncernforbundet med selskabet, jf. kursgevinstlovens § 4, stk. 2,  

 og som har udstedt køberetten henholdsvis tegningsretten.
Beskatningen  

 sker på grundlag af køberettens eller tegningsrettens  

 værdi på udnyttelsestidspunktet henholdsvis  

 afståelsestidspunktet.
Såfremt den modtagne køberet eller  

 tegningsret udløber uudnyttet, bortfalder beskatningen efter  

 § 16, jf. statsskattelovens § 4.« 4. I § 28, stk. 2, 1. pkt., indsættes efter  

 »køberetter til aktier«: »eller tegningsretter til aktier«, og i  

 § 28, stk. 2, 2. pkt., indsættes 2 steder efter  

 »køberetten«: »henholdsvis tegningsretten«.
 5. I § 28 indsættes efter stk. 3, som nyt  

 stykke:
»Stk. 4. Er der ydet tegningsretter omfattet af stk. 1  

 eller 2, kan selskabet ved opgørelsen af den skattepligtige indkomst  

 fradrage udgifter ved ydelsen af tegningsretterne som driftsomkostning.
Den  

 del af den fradragsberettigede udgift, der svarer til tegningsrettens  

 værdi på udnyttelsestidspunktet, kan dog først fradrages  

 ved opgørelsen af den skattepligtige indkomst for det  

 indkomstår, hvor tegningsretten udnyttes.
Er tegningsretten ydet af et  

 selskab, der er koncernforbundet med det selskab, hvor modtageren er ansat  

 m.m., jf. kursgevinstlovens § 4, stk. 2, indtræder en  

 eventuel beskatning af det selskab, hvor modtageren er ansat m.m.,  

 først i det indkomstår, hvor tegningsretten udnyttes, for  

 så vidt angår den del af beskatningen, der kan henføres  

 til udgifter som nævnt i 2. pkt.« Stk. 4-5 bliver herefter stk. 5-6.
 6. I § 28, stk. 4, der bliver stk. 5,  

 indsættes efter »køberetter«: »eller tegningsretter« og efter  

 »stk. 3, 1. pkt.« indsættes: »eller stk. 4, 1. pkt.«.
 7. I § 28 indsættes efter stk. 4, der bliver  

 stk. 5, som nye stykker:
»Stk. 6. Ophører den skattepligtiges skattepligt efter  

 kildeskattelovens § 1, uden at der samtidig indtræder skattepligt  

 efter kildeskattelovens § 2, stk. 1, litra a, eller  

 kildeskattelovens § 2, stk. 1, litra b, jf. kildeskattelovens  

 § 43, stk. 2, litra a, skal vederlag som nævnt i stk. 1,  

 1. og 2. pkt., medregnes ved opgørelsen af den skattepligtige indkomst  

 for det indkomstår, hvori skattepligten ophører.
Bliver den  

 skattepligtige efter bestemmelserne i en dobbeltbeskatningsoverenskomst  

 hjemmehørende i en fremmed stat, Færøerne eller  

 Grønland sidestilles dette ved anvendelse af reglerne i 1. pkt. med  

 ophør af skattepligt.
Beskatningen sker på grundlag af  

 køberettens eller tegningsrettens værdi på tidspunktet for  

 skattepligtens ophør.
Stk. 7. Ophører den skattepligtiges skattepligt efter  

 kildeskattelovens § 2, stk. 1, litra a, eller kildeskattelovens  

 § 2, stk. 1, litra b, jf. kildeskattelovens § 43, stk. 2,  

 litra a, uden at den skattepligtige samtidig bliver skattepligtig efter  

 kildeskattelovens § 1, skal vederlag som nævnt i stk. 1, 1.  

 og 2. pkt., medregnes ved opgørelsen af den skattepligtige indkomst  

 for det indkomstår, hvori skattepligten ophører.
Beskatningen  

 sker på grundlag af køberettens eller tegningsrettens  

 værdi på tidspunktet for skattepligtens ophør.
Stk. 8. Reglerne i aktieavancebeskatningslovens § 13 a,  

 stk. 5 og 6, om henstand finder tilsvarende anvendelse ved betaling af  

 skatter og arbejdsmarkedsbidrag pålignet efter stk. 6.  

 Henstandsbeløbet med tillæg forfalder dog, når tegnings-  

 eller køberetterne afstås, udnyttes eller den skattepligtige  

 dør, og henstanden er betinget af, at der ved senere hel eller delvis  

 udnyttelse eller afståelse af tegnings- eller køberetterne  

 indgives selvangivelse af det modtagne vederlag. Ønskes der ikke  

 omberegning efter stk. 9, er henstanden betinget af, at der indgives  

 meddelelse om udnyttelsen eller afståelsen.
Indgives selvangivelse  

 eller meddelelse ikke rettidigt, finder reglerne i  

 aktieavancebeskatningslovens § 13 a, stk. 7, tilsvarende  

 anvendelse.
Stk. 9. Ved udnyttelse eller afståelse af tegnings-  

 eller køberetter efter at der er indtrådt skattepligt efter  

 stk. 6 eller 7, kan den skattepligtige vælge for disse tegnings-  

 eller køberetter at opgøre det skattepligtige vederlag på  

 grundlag af tegnings- eller køberettens værdi på dette  

 tidspunkt.
Adgang til omberegning efter 1. pkt. er betinget af, at der ved  

 fraflytningen m.v. er indgivet selvangivelse til skattemyndighederne, og at  

 der ved den senere udnyttelse eller afståelse indgives selvangivelse  

 herom til skattemyndighederne.
Nedsættes skatten og  

 arbejdsmarkedsbidrag efter 1. pkt., finder reglerne i  

 aktieavancebeskatningslovens § 13 a, stk. 12, tilsvarende  

 anvendelse.
Stk. 10. Er der ydet henstand efter stk. 8, og  

 udløber tegnings- eller køberetterne uudnyttet, bortfalder  

 henstandsbeløbet med tillæg for disse tegnings- og  

 køberetter.
Bortfald af henstandsbeløbet med tillæg efter  

 1. pkt. er betinget af, at der indgives meddelelse om udløbet til  

 skattemyndighederne inden selvangivelsesfristens udløb.
I modsat fald  

 anses henstandsbeløbet med tillæg for forfalden på  

 tidspunktet for tegnings- eller køberettens udløb.
Reglerne i  

 aktieavancebeskatningslovens § 13 a, stk. 7, 2. og 3. pkt., finder  

 tilsvarende anvendelse.
Er der ikke ydet henstand efter stk. 8, og  

 udløber tegnings- eller køberetterne uudnyttet efter, at der er  

 indtrådt skattepligt efter stk. 6 eller 7, bortfalder pligten til  

 at betale skat og arbejdsmarkedsbidrag af disse tegnings- og  

 køberetter.
Bortfald af skatten og arbejdsmarkedsbidrag efter 4. pkt.  

 er betinget af, at der ved fraflytningen m.v. er indgivet selvangivelse til  

 skattemyndighederne, og at der ved det senere udløb indgives  

 meddelelse herom til skattemyndighederne inden selvangivelsesfristens  

 udløb.
Bortfalder pligten til at betale skat og arbejdsmarkedsbidrag  

 efter 4. pkt., finder reglerne i aktieavancebeskatningslovens § 13 a,  

 stk. 12, tilsvarende anvendelse.
Stk. 11. For tegningsretter og køberetter, hvor der er  

 indtrådt skattepligt efter stk. 6 eller 7, men som på ny  

 omfattes af skattepligt her i landet, bortfalder pligten til at betale skat  

 og arbejdsmarkedsbidrag af tegningsretter og køberetter, der ikke er  

 udnyttet eller afstået ved skattepligtens genindtræden.
De  

 pågældende tegnings- og køberetter behandles efter  

 reglerne i stk. 1-5, idet beskatningen ved en senere udnyttelse eller  

 afståelse sker på grundlag af tegnings- eller køberettens  

 værdi på dette tidspunkt.
Bortfalder pligten til at betale skat  

 og arbejdsmarkedsbidrag efter 1. pkt., finder reglerne i  

 aktieavancebeskatningslovens § 13 a, stk. 12, tilsvarende  

 anvendelse.« Stk. 5 bliver herefter stk. 12.
 8. I § 28, stk. 5, der bliver stk. 12,  

 ændres »Stk. 1-4« til: »Stk. 1-11«.
 9. Efter § 28 indsættes:
»§ 28 A.
En person, der som led i et ansættelsesforhold  

 har modtaget vederlag i form af aktier, tegningsretter til aktier eller  

 køberetter til aktier af enten det selskab, hvor personen er ansat,  

 eller fra et selskab, der er koncernforbundet med dette selskab, jf.  

 kursgevinstlovens § 4, stk. 2, kan indgå en skriftlig aftale  

 med det selskab, hvor vedkommende er ansat, eller det selskab, hvor aktien,  

 tegningsretten eller køberetten er modtaget fra, om at selskabet  

 betaler en afgift, jf. stk. 3, til dækning af den skat m.v., som  

 medarbejderen ellers skulle have betalt af det modtagne vederlag.
Ved det  

 modtagne vederlag forstås summen af værdien af de aktier m.v.,  

 som medarbejderen modtager direkte, og den afgift, som selskabet betaler, jf.  

 § 28 B, stk. 1.
Stk. 2. Det er en betingelse for anvendelse af reglerne i  

 stk. 1, at de modtagne aktier, tegningsretter eller køberetter,  

 er aktier i det selskab, hvor personen er medarbejder eller i et selskab, der  

 er koncernforbundet med dette selskab, jf. kursgevinstlovens § 4,  

 stk. 2, eller giver ret til at tegne eller erhverve aktier i de  

 nævnte selskaber.
For tegningsretter og køberetter omfattet af  

 § 28 er det yderligere en betingelse, at tegningsretten henholdsvis  

 køberetten udnyttes til erhvervelse af aktier.
Det er endvidere en  

 betingelse, at den skriftlige aftale er indgået inden udløbet af  

 det kvartal, hvori medarbejderen har erhvervet aktierne, tegningsretterne  

 eller køberetterne.
For tegningsretter og køberetter omfattet  

 af § 28 er det en betingelse, at den skriftlige aftale er indgået  

 inden udløbet af det kvartal, hvori medarbejderen har udnyttet  

 tegningsretten henholdsvis køberetten.
 Stk. 3. Når der er indgået en skriftlig aftale  

 mellem selskab og medarbejder om betaling af en afgift af det modtagne  

 vederlag, jf. stk. 1, kan det selskab, der har indgået aftalen med  

 medarbejderen, indbetale afgiften på en af følgende  

 måder:
 1)	Kontant.
 2)	Ved aflevering af aktier.
 3)	Ved deponering af aktier.
Stk. 4. Hvor selskabet vælger at indbetale afgiften ved  

 aflevering eller deponering af aktier, skal der afleveres henholdsvis  

 deponeres aktier med en kursværdi svarende til den opgjorte afgift.
De  

 aktier, der afleveres henholdsvis deponeres, skal være i samme selskab  

 og skal have samme rettigheder, som de aktier medarbejderen modtager eller  

 kan erhverve i henhold til de modtagne tegningsretter eller  

 køberetter.
Stk. 5. Såfremt selskabet betaler afgift efter reglerne  

 i stk. 3, bortfalder selskabets ret efter statsskattelovens § 6,  

 litra a, til at fradrage den del af de udgifter, der er forbundet med ydelsen  

 af de pågældende aktier eller køberetter, som svarer til  

 aktiernes værdi ved medarbejderens erhvervelse henholdsvis  

 køberetternes værdi ved medarbejderens erhvervelse eller  

 udnyttelse.
Endvidere bortfalder selskabets ret efter § 28, stk. 4,  

 til at fradrage den del af de udgifter, der er forbundet med ydelsen af de  

 pågældende tegningsretter, som svarer til tegningsretternes  

 værdi ved medarbejderens udnyttelse.
Stk. 6. Frigøres de deponerede aktier ved kontant  

 betaling af kursværdien, jf. § 6 A, stk. 4, i lov om  

 VækstFonden, anses frigørelsen for en afståelse omfattet  

 af aktieavancebeskatningslovens regler, idet selskabet dog ikke skal medregne  

 fortjeneste og tab ved opgørelsen af den skattepligtige indkomst.
Ved  

 opgørelse af fortjeneste eller tab efter aktieavancebeskatningslovens  

 regler ved en senere afståelse af aktier i selskabet skal selskabet  

 medregne kursværdien ved frigørelsen af de deponerede aktier i  

 anskaffelsessummen.
§ 28 B.
Afgiften efter § 28 A, stk. 3, udgør  

 40 pct. af værdien af det vederlag, jf. § 28 A, stk. 1, 2.  

 pkt., som medarbejderen modtager.
 Stk. 2. Ved opgørelsen af medarbejderens skattepligtige  

 indkomst medregnes ikke vederlag, hvoraf der betales afgift efter reglerne i  

 § 28 A.
 Stk. 3. Hvor det modtagne vederlag, jf. § 28 A,  

 stk. 1, 2. pkt., efter andre bestemmelser skal indgå i  

 medarbejderens indkomstgrundlag m.v., omregnes det til den værdi,  

 vederlaget ville have haft, såfremt der ikke var indgået en  

 aftale efter reglerne i § 28 A, ved at gange det modtagne vederlag med  

 100/68.
§ 28 C.
Reglerne i kildeskattelovens afsnit V, VII, VIII og IX  

 og i opkrævningsloven om betaling, rente, gebyrer, kontrol,  

 inddrivelse, klage og straf m.v. vedrørende indeholdelse af A-skat  

 finder med de i stk. 2-4 nævnte undtagelser tilsvarende anvendelse  

 for afgiften efter § 28 B, stk. 1.
Stk. 2. Afgiftsperioden er kvartalet.
Afgiften forfalder til  

 betaling den 1. i den første måned efter udløbet af det  

 kvartal, hvori opgørelsen af det samlede vederlag, jf. § 28 A,  

 stk. 1, 2. pkt., skal foretages med seneste rettidige betalingsdag den  

 10. i den efterfølgende måned.
 Stk. 3. Er aktier, tegningsretter til aktier eller  

 køberetter til aktier modtaget fra et andet selskab end det selskab,  

 hvor modtageren er ansat, hæfter alene sidstnævnte selskab for  

 betaling af afgiften.
 Stk. 4. Skatteministeren kan fastsatte nærmere regler om  

 opkrævning m.v. af afgiften, herunder at angivelse af afgiften skal  

 indgives af det selskab, hvor modtageren af aktier, tegningsretter til aktier  

 eller køberetter til aktier er ansat.
Stk. 5. Afgift omfattet af § 28 A, stk. 3, nr. 2  

 eller 3, overføres via de statslige told- og skattemyndigheders  

 foranstaltning til VækstFonden.
Skatteministeren fastsætter efter  

 forhandling med erhvervsministeren nærmere regler om  

 overførslen, herunder om tilbageførelse af overskydende  

 beløb til statskassen, jf. lov om VækstFonden § 6 A,  

 stk. 5.« § 2 I lov om VækstFonden, jf. lovbekendtgørelse nr. 672 af 11.  

 juli 2000, foretages følgende ændring:
 1. Efter § 6 indsættes:
»§ 6 A.
VækstFonden modtager den del af afgiften som  

 nævnt i ligningslovens § 28 A, stk. 3, som betales ved  

 aflevering eller ved deponering af aktier.
Stk. 2. Et selskab, som vælger deponering efter  

 ligningslovens § 28 A, stk. 3, nr. 3, skal til brug for  

 deponeringen oprette et depot i et pengeinstitut eller hos en anden  

 værdipapirhandler omfattet af lov om værdipapirhandel m.v.
Der  

 kan ikke foretages udlæg i eller ske overdragelse, pantsætning  

 eller anden økonomisk råden over de deponerede aktier.
 Stk. 3. Selskabet bevarer ejendomsretten til de deponerede  

 aktier, idet følgende rettigheder m.v. dog tilkommer  

 VækstFonden:
 1)	Udbytte af de deponerede aktier, der vedtages i deponeringsperioden,  

 tilfalder VækstFonden.
2)	Såfremt der foretages en fondsemission i deponeringsperioden,  

 skal det yderligere antal aktier, som kan henføres til de deponerede  

 aktier, ligeledes deponeres.
Er der overskydende aktieretter, skal selskabet  

 betale et beløb til VækstFonden.
Ved unoterede aktieretter skal  

 betales et beløb svarende til handelsværdien og ved  

 børsnoterede aktieretter skal betales et beløb opgjort på  

 grundlag af gennemsnitskursen på den sidste handelsdag for  

 aktieretterne til VækstFonden.
Fondsaktierne anses for deponeret  

 på samme tidspunkt som de oprindeligt deponerede aktier.
3)	Gennemføres en kapitalforhøjelse ved nytegning i  

 deponeringsperioden med fortegningsret for hidtidige aktionærer, skal  

 værdien af de tegningsretter, som kan henføres til de deponerede  

 aktier, indbetales til VækstFonden.
Ved unoterede tegningsretter  

 opgøres beløbet til handelsværdien, og ved  

 børsnoterede tegningsretter opgøres beløbet på  

 grundlag af gennemsnitskursen på den sidste handelsdag for  

 tegningsretterne.
 4)	Gennemføres en kapitalnedsættelse i  

 deponeringsperioden, skal udlodninger, der følger af  

 kapitalnedsættelsen, og som kan henføres til de deponerede  

 aktier, indbetales til VækstFonden.
5)	Gennemføres en aktieombytning omfattet af  

 aktieavancebeskatningslovens § 13 eller en fusion eller spaltning  

 omfattet af fusionsskattelovens regler i deponeringsperioden, skal det antal  

 aktier, som kan henføres til de oprindeligt deponerede aktier,  

 ligeledes deponeres.
Hvis der udbetales en kontant udligningssum som  

 følge af en skattefri aktieombytning eller fusion, skal hele den del  

 af udligningssummen, som kan henføres til de deponerede aktier,  

 indbetales til VækstFonden.
Stk. 4. Såfremt aktierne er børsnoteret, jf.  

 aktieavancebeskatningslovens § 4, stk. 2, kan selskabet  

 frigøre de deponerede aktier mod betaling af aktiernes aktuelle  

 kursværdi.
Er aktierne unoteret, kan selskabet ligeledes frigøre  

 de deponerede aktier mod betaling af aktiernes aktuelle kursværdi, idet  

 de deponerede aktier dog først kan frigøres 8 år efter  

 udløbet af det kalenderår, hvori de er deponeret.
Dog kan  

 aktierne frigøres før dette tidspunkt, såfremt selskabets  

 aktier har været handlet, eller der foreligger et bindende tilbud  

 vedrørende erhvervelse af aktier i selskabet, og handelen er foretaget  

 eller det bindende tilbud er afgivet inden for en periode på 1  

 måned før den ønskede frigørelse.
Endvidere er det  

 en betingelse, at handelen eller tilbuddet omfatter aktier med mindst samme  

 pålydende værdi som de deponerede aktier, eller hvor aktierne  

 ikke har en pålydende værdi, at handelen m.m. omhandler aktier,  

 der udgør mindst samme andel af selskabets kapital som de deponerede  

 aktier.
Reglerne i 3. og 4. pkt. finder ikke anvendelse, såfremt  

 handelen eller det bindende tilbud omhandler overdragelse af aktier til et  

 selskab, der er koncernforbundet, jf. kursgevinstlovens § 4,  

 stk. 2, med selskabet eller overdragelse af aktier til personer, hvor  

 der ikke foreligger konkret modstående interesser.
Uanset om aktierne  

 er børsnoteret eller unoteret, skal deponeringen være afviklet  

 senest 9 år efter udløbet af det kalenderår, hvori  

 aktierne er deponeret.
Afviklingen kan enten ske kontant eller mod aflevering  

 af de deponerede aktier.
Stk. 5. I det omfang VækstFonden efter denne bestemmelse  

 modtager mere end 25 millioner kr. årligt, tilfalder det overskydende  

 beløb statskassen.
Ved opgørelsen af dette beløb  

 indgår 1)	kursværdi af modtagne aktier, jf. stk. 1, 1)	udbytter, jf. stk. 3, nr. 1, 3)	salgspris for aktieretter, jf. stk. 3, nr. 2, 4)	værdi af tegningsretter, jf. stk. 3, nr. 3, 5)	udlodninger, jf. stk. 3, nr. 4, 6)	kontant udligningssum, jf. stk. 3, nr. 5, 7)	kontant betaling for frigørelse af deponering, jf.  

 stk. 4, og 8)	kursværdi af afleverede aktier, jf. stk. 4.
Stk. 6. Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift indbetalt i henhold til ligningslovens § 28 A, stk. 3.  

 Erhvervsministeren kan efter aftale med skatteministeren fastsætte  

 regler om indberetning om afgiften m.m. til de statslige told- og  

 skattemyndigheder, udover hvad der følger af § 7 A i  

 skattekontrolloven.« § 3 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 844 af 4.  

 september 2000, foretages følgende ændringer:
 1. I § 1, stk. 2, 2. pkt., indsættes efter  

 »aktieretter«: », idet reglerne i denne lov dog ikke finder anvendelse for  

 tegningsretter til aktier, der er omfattet af ligningslovens § 28«.
 2. I § 2 d, stk. 3, 1. pkt., ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1, nr. 1-2 f og 3 a-5 b«.
§ 4 I lov om en arbejdsmarkedsfond, jf. lovbekendtgørelse nr. 720 af  

 14. september 1999, som ændret senest ved § 2 i lov nr. 458 af 31.  

 maj 2000, § 1 i lov nr. 459 af 31. maj 2000, § 3 i lov nr. 460 af  

 31. maj 2000 og § 4 i lov nr. 461 af 31. maj 2000, foretages  

 følgende ændringer:
 1. I § 7, stk. 1, litra a, ændres »litra a,  

 c, j eller g,« til: »litra a, c, g, j eller k,«.
 2. I § 8, stk. 1, litra b, ændres »den  

 skattepligtige værdi af køberetter til aktier omfattet af  

 ligningslovens § 16 og § 28, stk. 1 eller 2,« til: »den  

 skattepligtige værdi af aktier, tegningsretter til aktier eller  

 køberetter til aktier omfattet af ligningslovens § 16 eller  

 § 28, stk. 1 eller 2,«.
 3. I § 11, stk. 8, ændres 2 steder  

 »køberetter til aktier« til: »aktier, tegningsretter til aktier eller  

 køberetter til aktier«.
§ 5 I lov om en kommunal og amtskommunal ejendomsværdiskat  

 (ejendomsværdiskatteloven), jf. lovbekendtgørelse nr. 721 af 14.  

 september 1999, som ændret ved lov nr. 773 af 15. oktober 1999 og  

 senest ved § 4 i lov nr. 459 af 31. maj 2000, foretages følgende  

 ændring:
 1. I § 10, 1. pkt., indsættes efter »med  

 tillæg af «: »vederlag omfattet af ligningslovens § 28 A omregnet  

 efter ligningslovens § 28 B, stk. 3,« og i § 10, 2. pkt.,  

 indsættes efter »med tillæg af«: » ægtefællernes  

 samlede vederlag omfattet af ligningslovens § 28 A omregnet efter  

 ligningslovens § 28 B, stk. 3,«.
§ 6 I lov om indskud på etableringskonto, jf. lovbekendtgørelse  

 nr. 115 af 24. februar 1999, som ændret ved § 6 i lov nr. 958 af  

 20. december 1999, foretages følgende ændring:
1. I § 3, stk.1, indsættes efter 2. pkt.: »Til  

 nettolønindtægten henregnes endvidere vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« § 7 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 639 af 3. august 1999, som ændret senest  

 ved § 5 i lov nr. 459 af 31. maj 2000, § 2 i lov nr. 460 af 31. maj  

 2000 og § 3 i lov nr. 461 af 31. maj 2000, foretages følgende  

 ændringer:
 1. I § 2, stk. 1, litra j, ændres »et skib  

 med hjemsted her i landet.« til : »et skib med hjemsted her i landet,«.
 2. I § 2, stk. 1, indsættes som litra  

 k:
»k)	oppebærer vederlag i form af aktier, tegningsretter til  

 aktier eller køberetter til aktier for virksomhed udført her i  

 landet som led i et ansættelsesforhold, som led i en aftale om ydelse  

 af personligt arbejde i øvrigt eller som valgt medlem af eller  

 medhjælp for et selskabs bestyrelse.
Det er uden betydning for  

 skattepligten om retten til vederlaget er erhvervet efter ophør af  

 virksomheden her i landet.« § 8 I lov om den skattemæssige behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 774 af 16. august 2000, foretages  

 følgende ændring:
 1. § 37, stk. 5, affattes således:
»Stk. 5. Reglerne i stk. 1-4, jf. § 29, finder  

 tilsvarende anvendelse for aftaler om køb og salg af aktier, uanset om  

 de pågældende aftaler er omfattet af § 30, stk. 1, nr.  

 5, og dermed ellers skal behandles efter skattelovgivningens almindelige  

 regler, jf. § 30, stk. 6. Dog finder 1. pkt. ikke anvendelse for  

 køberetter til aktier, der er omfattet af ligningslovens § 28,  

 stk. 6 eller 7.« § 9 I skattekontrolloven, jf. lovbekendtgørelse nr. 858 af 13.  

 september 2000, foretages følgende ændringer:
 1. § 7 A, stk. 2, nr. 10 og 11, affattes  

 således:
»10)	Værdien af udnyttelse af en købe- eller tegningsret  

 til aktier eller anparter, når retterne skal beskattes som nævnt  

 i ligningslovens § 28, samt værdien af afståelse af  

 sådanne rettigheder, når afståelsen er foretaget af den,  

 der har modtaget købe- eller tegningsretten fra det selskab, der har  

 ydet retten.
Værdien opgøres på udnyttelses- henholdsvis  

 afståelsestidspunktet.
Er købe- eller tegningsretten ydet af et  

 selskab i udlandet, der er koncernforbundet med det selskab her i landet,  

 hvor den, der udnytter eller afstår retten, var ansat m.m. på det  

 tidspunkt, hvor retten blev ydet, kan det selskab, hvor den  

 pågældende var ansat m.m. på ydelsestidspunktet,  

 pålægges indberetningspligten.
11)	Vederlag i form af en købe- eller tegningsret til aktier  

 eller anparter, der er ydet som led i et ansættelsesforhold, som led i  

 en aftale om personligt arbejde i øvrigt eller som valgt medlem af  

 eller medhjælp for et selskabs bestyrelse, uden at vederlaget skal  

 beskattes som nævnt i ligningslovens § 28. Dette gælder  

 også, når vederlaget er ydet af et selskab, der er  

 koncernforbundet med det selskab, hvor erhververen er ansat m.m., jf.  

 kursgevinstlovens § 4, stk. 2. Er vederlaget ydet af et selskab i  

 udlandet, der er koncernforbundet med det selskab her i landet, hvor  

 erhververen er ansat m.m., kan det selskab, hvor erhververen er ansat m.m.,  

 pålægges indberetningspligten.« 2. I § 7 A, stk. 2, indsættes som nr. 12 og  

 13:
»12)	Værdien af vederlag i form af aktier eller anparter, der er  

 ydet som led i et ansættelsesforhold, som led i en aftale om personligt  

 arbejde i øvrigt eller som valgt medlem af eller medhjælp for et  

 selskabs bestyrelse.
Dette gælder også, når vederlaget er  

 ydet af et selskab, der er koncernforbundet med det selskab, hvor erhververen  

 er ansat m.m., jf. kursgevinstlovens § 4, stk. 2. Værdien  

 opgøres på erhvervelsestidspunktet.
Er vederlaget ydet af et  

 selskab i udlandet, der er koncernforbundet med det selskab her i landet,  

 hvor erhververen er ansat m.m., kan det selskab, hvor erhververen er ansat  

 m.m., pålægges indberetningspligten.
13)	Værdien af vederlag i form af aktier eller anparter eller  

 købe- eller tegningsretter hertil, hvis der efter reglerne i  

 ligningslovens § 28 A og § 28 B er indgået aftale om betaling  

 af en afgift til dækning af erhververens skat m.v.
Værdien  

 opgøres som nævnt i ligningslovens § 28 A, stk. 1,  

 sidste pkt.
Værdien opgøres på erhvervelsestidspunktet,  

 medmindre vederlag er omfattet af ligningslovens § 28, i hvilke  

 tilfælde værdien opgøres på udnyttelsestidspunktet.  

 Er aktien m.v. ydet af et selskab, der er koncernforbundet med det selskab,  

 hvor erhververen var ansat på det tidspunkt, hvor vederlaget blev ydet,  

 kan indberetningspligten pålægges det selskab, hvor erhververen  

 var ansat på ydelsestidspunktet.« § 10 I lov nr. 362 af 1. juli 1988 om særlige fradrag til  

 sømænd m.v., som ændret ved § 30 i lov nr. 59 af 7.  

 februar 1990, foretages følgende ændring:
1. I § 3, stk. 1, indsættes efter 3. pkt.:  

 »Lønindtægt opgøres med tillæg af vederlag omfattet  

 af ligningslovens § 28 A omregnet efter ligningslovens § 28 B,  

 stk. 3.« By- og Boligministeriet § 11 I lov om individuel boligstøtte, jf. lovbekendtgørelse nr.  

 855 af 25. november 1999, som ændret ved § 3 i lov nr. 404 af 31.  

 maj 2000, § 5 i lov nr. 406 af 31. maj 2000 og § 5 i lov nr. 424 af  

 31. maj 2000, foretages følgende ændring:
 1. § 8, stk. 1, nr. 1, affattes  

 således:
»1)	Husstandsindkomsten opgøres som summen af ansøgeren  

 og dennes husstandsmedlemmers hver for sig opgjorte indkomster.
Indkomsterne  

 opgøres som personlig indkomst med tillæg af positiv  

 kapitalindkomst, der anvendes til beregning af indkomstskat efter  

 personskattelovens § 7, dog før det deri nævnte  

 bundfradrag.
Endvidere tillægges aktieindkomst, der beskattes efter  

 personskattelovens § 8 a, stk. 1 og 2, bortset fra udbytteindkomst  

 op til 5.000 kr., hvori der er indeholdt endelig udbytteskat.
Endelig  

 tillægges vederlag omfattet af ligningslovens § 28 A omregnet  

 efter ligningslovens § 28 B, stk. 3.« Socialministeriet § 12 I lov om social pension, jf. lovbekendtgørelse nr. 385 af 26. maj  

 2000, foretages følgende ændring:
 1. I § 28, stk. 1, nr. 1, indsættes som nyt  

 2. pkt.:
»Endelig tillægges vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« Undervisningsministeriet § 13 I lov nr. 479 af 31. maj 2000 om folkehøjskoler, efterskoler,  

 husholdningsskoler og håndarbejdsskoler (frie kostskoler) foretages  

 følgende ændring:
 1. I § 32, stk. 1, indsættes efter  

 »personskattelovens § 8 a, stk. 2«: », med tillæg af vederlag  

 omfattet af ligningslovens § 28 A omregnet efter ligningslovens  

 § 28 B, stk. 3«.
§ 14 I lov om statens uddannelsesstøtte, jf. lovbekendtgørelse  

 nr. 558 af 31. juli 1998, foretages følgende ændringer:
 1. I § 23, stk. 2, indsættes efter  

 »personskattelovens § 8 a, stk. 2«: », med tillæg af vederlag  

 omfattet af ligningslovens § 28 A omregnet efter ligningslovens  

 § 28 B, stk. 3«.
 2. I § 26, stk. 1, indsættes efter  

 »personlig indkomst«: »med tillæg af vederlag omfattet af  

 ligningslovens § 28 A omregnet efter ligningslovens § 28 B,  

 stk. 3, og«.
§ 15 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1, nr. 1 og 3-6, har virkning for  

 tegningsretter, der erhverves den 1. januar 2001 eller senere.
 Stk. 3. § 1, nr. 2, har virkning fra og med  

 indkomståret 2002.
 Stk. 4. § 1, nr. 7, har virkning for ophør af  

 skattepligt, der sker den 1. januar 2001 eller senere.
 Stk. 5. § 1, nr. 9, § 4, nr. 2 og 3, § 5,  

 § 6 og §§ 10-12 har virkning for aktier og tegningsretter, der  

 erhverves den 1. januar 2001 eller senere, og for køberetter, der  

 erhverves eller udnyttes den 1. januar 2001 eller senere.
 Stk. 6. § 2 har virkning for afgift omfattet af  

 ligningslovens §§ 28 A-C, der forfalder den 1. januar 2001 eller  

 senere.
 Stk. 7. § 4, nr. 1, og § 7 har virkning for aktier,  

 tegningsretter og køberetter, der erhverves den 1. januar 2001 eller  

 senere.
 Stk. 8. § 13 og § 14, nr. 2, har første gang  

 virkning for opgørelse af indkomstgrundlaget for 2003 på  

 grundlag af indkomståret 2001.
 Stk. 9. § 14, nr. 1, har virkning for opgørelse af  

 egenindkomsten for støtteåret 2001 og følgende  

 år.
Bemærkninger til lovforslaget Almindelige bemærkninger Lovforslaget er en genfremsættelse - dog med en  

 række yderligere ændringer - af lovforslag nr.
L 289, forslag til  

 ændring af forskellige skattelove og lov om VækstFonden  

 (Beskatning ved aflønning af medarbejdere i form af aktier,  

 tegningsretter og aktiekøberetter). Forslaget blev fremsat den 5. maj  

 2000 og blev kun førstebehandlet i folketingssamlingen 1999/2000, idet  

 lovforslaget efter planen skulle genfremsættes i den kommende  

 folketingssamling.
Udover aktieaflønningsordningen indeholder  

 lovforslaget et forslag om inddragelse af tegningsretter til aktier under  

 reglen i ligningslovens § 28 om udskydelse af beskatningstidspunktet til  

 udnyttelsen eller afståelsen.
Endvidere foreslås det at  

 indføre fraflytterbeskatning i forhold til tegnings- og  

 køberetter omfattet af ligningslovens § 28, og reglerne om  

 arbejdsmarkedsbidrag, indberetningspligt og begrænset skattepligt  

 foreslås udvidet til generelt at omfatte aktier, tegningsretter til  

 aktier og køberetter til aktier, der modtages som vederlag.
Lovforslaget indgår som et led i regeringens  

 erhvervsstrategi - .dk21 og har bl.a. til formål at medvirke til  

 en forbedring af vilkårene for aflønning ved tildeling af  

 aktier, tegningsretter til aktier eller køberetter til aktier.  

 Regeringen ønsker herved at styrke bl.a. innovative virksomheder, der  

 har problemer med at fastholde gode og kvalificerede medarbejdere her i  

 landet.
Især virksomheder med stort vækstpotentiale (f.eks.  

 IT-branchen og Bio-tek-branchen) har interesse i en aflønningsform,  

 hvor nøglemedarbejdere knyttes til virksomheden som fremtidige ejere  

 og får andel i indtjeningen.
Får flere medarbejdere aktier i den  

 virksomhed, de arbejder i, vil det desuden kunne medvirke til en styrket  

 aktiekultur i Danmark samtidig med, at medarbejderne får mulighed for  

 at få mere indflydelse på arbejdspladsens mål og  

 retning.
1. Aktieaflønningsordningen Efter forslaget kan selskaber vælge at betale  

 medarbejderens skat af aktier, tegningsretter og køberetter, der er  

 ydet som led i aflønningen af medarbejderen.
Skatten betales i  

 så fald i form af en afgift.
Afgiften kan betales kontant eller ved  

 aflevering eller deponering af aktier.
Med forslaget søges det at  

 løse eventuelle likviditetsmæssige problemer i tilknytning til  

 den skattebetaling, der udløses, når medarbejdere modtager  

 aktier m.v. som led i deres aflønning.
Medarbejdere, som modtager aktier, tegningsretter til  

 aktier (warrants) eller køberetter til aktier (aktieoptioner) som et  

 led i deres aflønning, skal medregne værdien af det modtagne ved  

 indkomstopgørelsen for det år, hvor medarbejderen erhverver  

 endelig ret til de modtagne aktier m.v.
Er der tale om køberetter til  

 aktier omfattet af reglerne i ligningslovens § 28, skal værdien  

 dog først medregnes ved indkomstopgørelsen for det år,  

 hvor køberetten udnyttes eller afstås.
Hvor beskatningen  

 indtræder ved retserhvervelsen eller udnyttelsen, kan situationen for  

 medarbejderen være den, at vedkommende ikke har kontante midler til  

 betaling af den udløste skat.
Medarbejderen kan dermed komme i en  

 situation, hvor der enten må sælges ud af de erhvervede aktier  

 eller optages et lån til betaling af skatten.
Bl.a. med baggrund i ovenstående har der igennem  

 længere tid været fremsat ønske om, at der sker en  

 ændret likviditetsmæssig behandling, når selskaber  

 vederlægger medarbejdere med aktier, tegningsretter til aktier eller  

 køberetter til aktier.
Hvis medarbejderen skal sælge ud af  

 aktierne for at betale skatten, mindskes incitamentet bag tildelingen.
Den  

 foreslåede ordning kan bruges af alle typer virksomheder, men har  

 størst relevans i forhold til de virksomheder, hvor  

 likviditetsbelastningen forhindrer virksomheden i at foretage fuld  

 aflønning i kontanter og/eller forhindrer medarbejderen i at beholde  

 alle de tildelte aktier m.v.
Der har fra flere sider været udtrykt ønske  

 om en ændring, hvorved likviditetsbelastningen løses ved, at  

 beskatningen hos medarbejderen udskydes, indtil aktierne sælges.
Der  

 henvises til, at medarbejderen på dette tidspunkt har likviditet til at  

 betale skatten af det modtagne.
En udskydelse af beskatningstidspunktet til  

 salgstidspunktet for aktierne er imidlertid efter regeringens opfattelse  

 betænkelig dels af skattetekniske årsager, dels af hensyn til  

 sigtet om at undgå skattespekulation.
Hvis skatten først  

 udløses, når aktierne sælges, vil skatten ændre  

 karakter fra en skat på løn til en skat på aktieavance.  

 Også i forhold til dobbeltbeskatningsoverenskomster og  

 fusionsdirektivet (90/434/EØF) - EFT L 225 af 20.8.1990, s 1 - vil der  

 være tale om skat på aktieavance.
Med en omkvalificering til skat  

 på aktieavance vil medarbejderen kunne benytte sig af de særlige  

 successionsregler, der er styret af fusionsdirektivet, og som betyder, at  

 beskatningen udskydes.
Det vil i realiteten være muligt at udskyde  

 beskatningen i det uendelige.
Medarbejderen vil dermed gennem anvendelse af  

 reglerne om succession kunne afhænde de modtagne eller erhvervede  

 aktier uden beskatning af de pågældende aktier.
Løn er  

 omfattet af den begrænsede skattepligt til Danmark, hvorimod  

 aktieavance ikke er.
En ændring fra løn til aktieavance vil  

 dermed betyde, at Danmark i visse tilfælde reelt fraskriver sig  

 beskatningen.
Regeringen er imidlertid enig i, at der kan være  

 behov for en større fleksibilitet i forhold til afregning af skatten,  

 således at de likviditetsmæssige problemer, der kan ligge i de  

 gældende regler, imødegås.
Ved forslaget foreslås  

 det at løse eventuelle likviditetsmæssige problemer ved at  

 indføre mulighed for, at selskabet i form af en afgift kan indbetale  

 medarbejderens skat af værdien af de modtagne aktier, tegningsretter  

 eller køberetter.
Konverteringen af medarbejderens skat til en afgift,  

 der betales af selskabet, er efter forslaget kombineret med, at selskabet  

 ikke har fradragsret for den modsvarende lønudgift.
Selskabet kan  

 enten indbetale afgiften kontant eller ved aflevering eller deponering af  

 aktier.
Vælges deponering af aktier, bevarer selskabet ejendomsretten  

 til aktierne, herunder alle forvaltningsmæssige beføjelser, men  

 selskabet må afgive de økonomiske rettigheder over aktierne, som  

 f.eks. retten til udbytte.
Det er hensigten, at de midler, der indkommer ved  

 selskabets betaling af afgiften, inden for visse rammer skal tilfalde  

 VækstFonden.
Indkommer der midler ud over den fastsatte ramme, skal det  

 overskydende beløb indgå i statskassen.
Der skal ikke ske  

 afregning til kommunerne af en del af den omhandlede afgift.
Endvidere  

 bortfalder indbetaling af arbejdsmarkedsbidrag og særligt  

 pensionsbidrag, når medarbejderens skat konverteres til en  

 afgiftsbetaling.
 Ved forslaget imødekommes de indvendinger, der har  

 været mod den nuværende beskatning, nemlig:
-	Nye innovative selskaber har ofte en stram likviditet.  

 Lønudgifter er derfor en belastning.
Dette er en af begrundelserne for  

 at anvende aktier, tegningsretter eller køberetter.
Med lovforslaget  

 skabes der bedre mulighed for at aflønne uden kontanter, således  

 at selskabet ikke drænes for likviditet.
Har selskabet likviditet til  

 at betale, kan selskabet vælge at betale afgiften kontant i forbindelse  

 med, at medarbejderen får aktier m.v.
 -	At der ikke gives fradragsret for lønudgiften i selskabet ved  

 ydelse af aktierne m.v., stemmer godt overens med, at der kan være  

 problemer med at udnytte fradragsretten, når der ikke er skattepligtig  

 indkomst i selskabet som følge af store investeringer og/eller  

 manglende indtjening.
-	Når der deponeres aktier, hvis værdi bestemmer afgiftens  

 størrelse, stilles VækstFonden på samme måde som  

 medarbejderen.
Det gælder både, når det går godt, og  

 når det går skidt.
 -	I og med at hele skattebetalingen ligger på de aktier, der  

 deponeres, opstår der ikke problemer i forhold til fusionsdirektivet  

 (90/434/EØF), som ellers indebærer, at beskatningen kan udskydes  

 i forbindelse med skattefrie omstruktureringer, ligesom Danmark opretholder  

 beskatningsretten i forhold til dobbeltbeskatningsoverenskomster, hvilket  

 ikke er tilfældet, hvis der er tale om aktieavancer.
Forslaget er ikke en hindring for virksomheders eventuelle  

 omstruktureringer.
Hvor selskabet vælger at betale afgiften ved  

 deponering af aktier, kan de deponerede aktier således indgå i  

 ombytninger, fusioner og spaltninger på lige fod med de øvrige  

 aktier i selskabet.
Forslaget sigter alene mod at løse de  

 likviditetsmæssige problemer.
Det har for regeringen været en  

 væsentlig præmis, at beskatningsniveauet ved aflønning med  

 aktier m.v. skal være det samme som almindelig lønindkomst.
Det  

 ligger således ikke i lovforslaget, at aflønning i form af  

 aktier, tegningsretter eller køberetter skal undergives en  

 særlig lempelig beskatning i forhold til aflønning i  

 kontanter.
 Ved den aktieaflønningsordning, der er indeholdt i  

 lovforslaget, opnås følgende fordele:
-	Der indføres en række valgmuligheder, så  

 likviditeten ikke belastes hos selskab og/eller medarbejderen.
Deponering  

 eller aflevering af aktier vil være aktuelt, såfremt hverken  

 medarbejderen eller selskabet har fornøden fri likviditet, mens  

 kontant betaling vil være aktuel, såfremt det kun er  

 medarbejderen, der ikke besidder overskydende likviditet.
 -	Der afgives ikke indflydelse til tredjemand.
 -	En del af afgiften geninvesteres i erhvervslivet via  

 VækstFonden.
 -	VækstFonden får samme mulighed for gevinst/tab som  

 medarbejderen, når der afleveres eller deponeres aktier.
Forslaget er tænkt som et valgfrit supplement til de  

 gældende regler.
Virksomheden og medarbejderen kan således  

 vælge at indgå en aftale om at benytte enten deponering,  

 aflevering eller kontant betaling.
Indgås der ikke en sådan  

 aftale, sker beskatningen helt efter de gældende regler.
Såfremt aktieaflønningsordningen  

 vælges, skal medarbejderen ikke medregne det modtagne vederlag ved  

 indkomstopgørelsen.
For at sikre, at den foreslåede  

 ændring af beskatningsreglerne for vederlag i form af aktier m.v. ikke  

 medfører en ændring af beregningsgrundlag for boligsikring og  

 boligydelse, er der i boligstøtteloven foreslået indsat en  

 bestemmelse, hvorefter vederlag i form af aktier m.v. fortsat indgår i  

 indkomstgrundlaget ved boligstøtteberegningen, selv om der er valgt  

 afgiftsbetaling.
En tilsvarende ændring er foreslået i lov om  

 social pension i forhold til indtægtsgrundlaget for beregning af  

 pensionstillæg og personlige tillæg til folke- og  

 førtidspensionister samt ved beregning af grundbeløbet til  

 førtidspensionister.
Endvidere er tilsvarende ændringer  

 foreslået i lov om folkehøjskoler m.m. i forhold til grundlaget  

 for beregning af elevstøtte og i lov om statens  

 uddannelsesstøtte i forhold til grundlaget for beregning at  

 uddannelsesstøtte.
 2. Tegningsretter til aktier, fraflytterbeskatning m.v.
Efter forslaget udvides anvendelsesområdet for  

 ligningslovens § 28, således at også tegningsretter til  

 aktier, der modtages som vederlag, omfattes af reglerne om, at  

 personalegodebeskatningen først indtræder, når  

 tegningsretten anvendes til tegning af aktier eller afstås.
Samtidig  

 foreslås det, at selskabet skal have fradragsret for de udgifter, der  

 er forbundet med ydelsen af tegningsretter til medarbejderne.
 Forslaget er en opfølgning på  

 skatteministerens tilkendegivelse i betænkningen til L 195,  

 folketingssamlingen 1996/1997 - L 195 er vedtaget som lov nr. 440 af 10. juni  

 1997. Skatteministeren tilkendegav, at han nærmere ville overveje, om  

 der eventuelt bør gennemføres en ændring, således  

 at køberetter til aktier og tegningsretter tildelt til  

 favørkurs generelt sidestilles.
Som et led i ligestillingen mellem køberetter og  

 tegningsretter foreslås det yderligere, at der indføres  

 indberetningspligt vedrørende tegningsretter til aktier, der er ydet  

 som led i et ansættelsesforhold, og at tegningsretter til aktier  

 pålægges arbejdsmarkedsbidrag og særligt pensionsbidrag.
Da  

 den direkte tildeling af aktier til medarbejderne ikke adskiller sig  

 væsentlig fra den situation, hvor medarbejderne erhverver aktierne  

 gennem tildelte køberetter eller tegningsretter, foreslås det,  

 at der også indføres indberetningspligt og pålægges  

 arbejdsmarkedsbidrag og særligt pensionsbidrag, når der er tale  

 om tildeling af aktier.
 Derudover foreslås det, at der indføres  

 begrænset skattepligt af vederlag i form af aktier, tegningsretter til  

 aktier og køberetter til aktier.
 Lovforslaget indeholder endelig et forslag om at  

 indføre fraflytterbeskatning i forhold til køberetter til  

 aktier og tegningsretter til aktier, der er omfattet af ligningslovens  

 § 28. Baggrunden for den foreslåede fraflytterbeskatning er, at  

 det ikke bør være muligt for medarbejderne at undgå  

 personalegodebeskatningen ved at fraflytte landet inden udnyttelsen.  

 Muligheden for ved fraflytningen at undgå personalegodebeskatningen  

 opstår alene i forhold til køberetter og tegningsretter omfattet  

 af ligningslovens § 28. Hovedreglen er, at en beskatning indtræder  

 på retserhvervelsestidspunktet, hvor ligningslovens § 28 som en  

 undtagelse hertil fastsætter, at beskatningstidspunktet først  

 indtræder ved udnyttelsen eller en eventuel afståelse.
Gældende regler Det mest almindelige beskatningstidspunkt er  

 retserhvervelsestidspunktet, det vil sige når der er erhvervet endelig  

 ret til et løngode, uanset om det er i form af aktier,  

 køberetter til aktier eller tegningsretter til aktier.
Efter  

 ligningslovens § 28 er beskatningstidspunktet dog udskudt til  

 udnyttelsestidspunktet for køberetter til aktier modtaget som led i et  

 ansættelsesforhold eller personligt arbejde i øvrigt.
Ved aflønning med aktier indtræder  

 skattepligten på tildelingstidspunktet, da der på dette tidspunkt  

 er erhvervet endelig ret til aktien.
Beskatningsgrundlaget er  

 kursværdien på tildelingstidspunktet fratrukket en eventuel  

 egenbetaling.
Beskatningen sker som personlig indkomst.
Selskabet har fradrag  

 for den modsvarende udgift.
En tegningsret er en ret til at tegne nyudstedte  

 aktier på et fremtidigt tidspunkt eller inden for en nærmere  

 fastsat fremtidig periode.
Enten til en fastsat pris eller ved at der aftales  

 principper for, hvordan prisen skal opgøres.
Tegningsretten beskattes  

 som udgangspunkt på tildelingstidspunktet.
Såfremt udnyttelsen er  

 suspensivt betinget, f. eks. betinget af fortsat ansættelse i uopsagt  

 stilling på et nærmere angivet fremtidigt tidspunkt, anses retten  

 først for at være endeligt erhvervet, når betingelserne er  

 opfyldt.
Ved tildeling af tegningsretter sker der beskatning af  

 markedsværdien på det tidspunkt, hvor der er erhvervet endelig  

 ret til tegningsretten.
Værdien med fradrag af eventuel egenbetaling  

 beskattes som personlig indkomst på retserhvervelsestidspunktet.  

 Aflønning med tegningsretter har ingen skattemæssige  

 konsekvenser for selskabet.
En køberet er en ret til at erhverve en  

 aktie på et fremtidigt tidspunkt eller indenfor en nærmere  

 fastsat fremtidig periode til en på forhånd fastsat kurs.  

 Beskatningen af køberetter omfattet af ligningslovens § 28 sker  

 på grundlag af køberettens værdi på  

 udnyttelsestidspunktet fratrukket en eventuel egenbetaling.
Selskabets  

 modsvarende udgift ved ydelse af køberetten er fradragsberettiget med  

 samme værdi.
Selskabets afståelse af aktier ved udnyttelse af  

 køberetten beskattes efter de almindelige afståelsesregler.
Hos  

 medarbejderen beskattes den økonomiske fordel som personlig indkomst.  

 Der opkræves også arbejdsmarkedsbidrag og særligt  

 pensionsbidrag af fordelen, det vil sige af køberettens værdi  

 på udnyttelsestidspunktet fratrukket en eventuel egenbetaling.
For alle tre løngoder gælder det, at  

 lønelementet opgjort som kursværdien fratrukket en eventuel  

 egenbetaling skal indgå i medarbejderens personlige indkomst.  

 Lønelementet skal medregnes ved indkomstopgørelsen for det  

 indkomstår, hvor der er erhvervet endelig ret til de modtagne aktier  

 m.v. og for køberetter omfattet af ligningslovens § 28 for det  

 indkomstår, hvor køberetten udnyttes til erhvervelse af aktier.  

 Skatten af de pågældende løngoder forfalder dermed til  

 betaling på et tidspunkt, hvor løngodet ikke nødvendigvis  

 er omsat i kontanter.
Tildelingen af disse goder indebærer  

 således, at medarbejderen skal fremskaffe likviditet til betaling af  

 skatten.
Lovforslaget 1. Aktieaflønningsordningen Forslaget omhandler den situation, hvor medarbejdere har  

 modtaget aktier, tegningsretter til aktier eller køberetter til aktier  

 som et led i deres aflønning.
Efter forslaget kan medarbejderen og det  

 selskab, hvor vedkommende er ansat, skriftligt aftale, at selskabet i form af  

 en afgift indbetaler den skat m.v., som medarbejderen ellers skulle betale.  

 Er aktien m.v. modtaget fra et koncernforbundet selskab, kan aftalen enten  

 indgås med arbejdsgiverselskabet eller med det koncernforbundne  

 selskab, som aktien m.v. er modtaget fra.
Afgiften kan indbetales ved  

 aflevering eller deponering af aktier eller kontant.
Der er tale om et  

 valgfrit tilbud til medarbejderen og selskabet om at foretage afregningen af  

 medarbejderens skat m.v. af det modtagne vederlag i form af aktier m.v.  

 på en anden måde.
Såfremt der indgås en aftale om selskabets  

 betaling af en afgift til dækning af medarbejderens skat m.v., skal  

 medarbejderen ikke medregne det modtagne vederlag ved opgørelsen af  

 den skattepligtige indkomst.
Afgiften træder i stedet for den  

 indkomstskat, som medarbejderen ellers skulle have betalt af det modtagne  

 vederlag.
Afgiften træder endvidere i stedet for arbejdsmarkedsbidrag  

 og særligt pensionsbidrag, som medarbejderen ellers skulle have  

 betalt.
Beslutningen om betalingen af afgiften træffes  

 senest på det tidspunkt, hvor medarbejderens skat m.v. udløses,  

 dvs. når medarbejderen har erhvervet endelig ret til de modtagne  

 aktier, tegningsretter eller køberetter - for køberetter og  

 tegningsretter omfattet af ligningslovens § 28, når  

 køberetten henholdsvis tegningsretten udnyttes til erhvervelse af  

 aktier.
Deponeringen eller afleveringen af aktierne eller den kontante  

 betaling skal ske senest 1 måned og 10 dage efter udløbet af det  

 kvartal, hvori medarbejderen har erhvervet aktier m.v.
Ordningen med deponering af aktier til betaling af  

 afgiften går ud på, at den skat m.v., der udløses ved  

 medarbejderens erhvervelse af aktier og ved erhvervelse eller udnyttelse af  

 køberetter til aktier og tegningsretter til aktier, afregnes ved, at  

 aktier med en værdi svarende til 40 pct. af værdien af  

 løngodet deponeres i et pengeinstitut m.m.
Hermed afregnes  

 medarbejderens skat på en måde, der ikke belaster likviditeten  

 hos hverken selskab eller medarbejderen.
Den post aktier, der skal lægges i depot,  

 måles i forhold til de pågældende aktiers, tegningsretters  

 eller køberetters værdi.
I tilfælde, hvor medarbejderen  

 betaler for en del af aktierne m.v., skal aktierne i depotet måles i  

 forhold til den del af tildelingen, der udgør lønnen  

 (forskellen mellem værdien af det tildelte og egenbetalingen).
Det er i ordningen forudsat, at beskatningsniveauet for  

 aflønningen i form af aktier, tegningsretter og køberetter ikke  

 skal være markant lavere end beskatningen af almindelig løn.
Da  

 der er tale om en fast afgiftssats på 40 pct., vil der dog kunne  

 være en mindre fordel for topskatteydere.
Det er endvidere forudsat, at  

 byrdefordelingen mellem selskab og medarbejder skal opretholdes.
Der er i den sammenhæng en række forhold, der  

 kan indgå - eksempelvis selskabets fradragsret for  

 lønomkostningen og udskudte skatter.
Det er lagt til grund, at  

 aktierne i depotet, skal bære så stor en del af medarbejderens  

 beskatning som muligt, således at beskatningen af lønnen ikke  

 delvis udskydes til salget af aktierne.
 Udgangssituationen er, at selskabet betaler løn til  

 medarbejderen.
Almindelig løn Selskab (tkr.) Medarbejder (tkr.) Stat (tkr.) Lønomkostning 100 Løn 100 Skat af løn 60 Fradragsværdi - 32 Skat - 60 Fradrag i selskab - 32 Nettolønomkostning 68 Til disposition 40 Samlet skat 28 Med dette som udgangspunkt er foreslået  

 en ordning for aflønning med aktier m.v., hvor selskabet ikke  

 får fradragsret for lønudbetalingen.
 Der lægges aktier i depotet i forholdet 60/40,  

 således at der lægges aktier svarende til 40 pct. af  

 løngodet i depot.
 Der er nedenfor taget udgangspunkt i den situation, hvor  

 hele løngodet består af aktier, men resultatet gælder  

 tilsvarende, hvor der i løngodet indgår tegningsretter eller  

 køberetter.
Aktieløn; forhold 60/40; anskaffelsessum =  

 handelsværdi; ingen fradragsret i selskab Selskab (tkr.) Medarbejder (tkr.) VækstFonden (tkr.) Aktieudstedelse 68 Løn (60 pct. af aktier) 41 Afgift (40 pct. af aktier) 27 Fradragsværdi 0 Skat 0 Fradrag - 0 Nettolønomkostning 68 Til disposition 41 Samlet afgift 27 Som det ses, rammer denne ordning meget  

 tæt på udgangssituationen.
Hele lønskatten ligger på  

 aktierne i depotet.
Løngodet for medarbejderen er summen af de aktier,  

 der lægges i depot, og de aktier, som medarbejderen modtager.
De 27.000  

 kr., som er værdien af de deponerede aktier, måles i forhold til  

 alle aktierne (68.000 kr.) og ikke kun i forhold til de 60 pct. (41.000 kr.),  

 medarbejderen modtager.
Værdien af de 40 pct., der deponeres, er  

 medarbejderens beskatning, hvorfor de skal medregnes ved opgørelsen af  

 løngodet.
 Eksempler (hele løngodet består af aktier):
 Formlen for, hvor mange aktier der lægges i depot,  

 er:
 (Aktiens kursværdi - medarbejderens egenbetaling) ×  

 40 pct.
Uden egenbetaling Hvis løngodet udgør aktier til en  

 værdi af 20.000 kr., skal selskabet lægge aktier i depot for  

 (20.000 kr. - 0 kr.) × 40 pct. = 8.000 kr., svarende til 40 pct. af  

 løngodet til medarbejderen.
Medarbejderen modtager aktier til en  

 værdi af 12.000 kr. af selskabet.
Med egenbetaling Hvis medarbejderen selv betaler 10.000 kr. for aktierne,  

 der har en værdi af 20.000 kr., er løngodet kun 10.000 kr.,  

 hvorfor selskabet skal deponere aktier for (20.000 kr. - 10.000 kr.) ×  

 40 pct. = 4.000 kr., svarende til 40 pct. af løngodet til  

 medarbejderen, men 20 pct. af aktietildelingen til medarbejderen.  

 Medarbejderen modtager her aktier til en værdi af 16.000 kr.
Vælges det at indbetale medarbejderens skat m.v. som  

 en afgift ved deponering af aktier, bevarer selskabet alle  

 forvaltningsmæssige beføjelser vedrørende de deponerede  

 aktier, mens VækstFonden overtager de økonomiske rettigheder  

 vedrørende de pågældende aktier.
Heri ligger bl.a., at  

 udbytter af de aktier, der lægges i depotet, tilfalder  

 VækstFonden, og at VækstFonden fra selskabet modtager den fulde  

 handelsværdi af aktierne, når de deponerede aktier bliver  

 frigjort.
Dette svarer til, at VækstFonden selv havde ejet de  

 deponerede aktier og solgt disse.
Selskabet kan indgå i skattefri omstruktureringer  

 mod, at aktierne i depotet ombyttes med aktier i det modtagende/erhvervende  

 selskab.
Det gælder også, selvom andre aktionærer  

 vederlægges kontant.
Hvor der bruges kontante udligningssummer i  

 forbindelse med skattefri omstruktureringer, skal en forholdsmæssig del  

 af de kontante udligningssummer tilfalde VækstFonden.
I forbindelse med  

 kapitaludvidelser og fondsemissioner m.v. skal VækstFonden også  

 stilles, som om den havde ejet aktierne.
Baggrunden er, at det ønskes  

 sikret, at værdien af de aktier, der ligger til grund for  

 afgiftsbetalingen, ikke udvandes eller indfries på et forkert grundlag.
 Selskabet kan indgå i skattepligtige  

 omstruktureringer mod, at de deponerede aktier indløses kontant.  

 Baggrunden for, at VækstFonden ved skattepligtige omstruktureringer  

 skal indløses kontant, er, at der ved disse omstruktureringer reelt  

 sker køb og salg af aktierne, således at selskabet i forbindelse  

 hermed opnår likviditet til betaling af afgiften.
Frigørelsen af de deponerede aktier kan ske ved, at  

 selskabet betaler den fulde handelsværdi på  

 frigørelsestidspunktet.
Størrelsen af den endelige  

 afgiftsbetaling afhænger således af udviklingen i aktiekurserne.  

 Det gælder både i op- og nedadgående retning.
Hvis  

 selskabet f.eks. går konkurs, således at de deponerede aktier  

 bliver værdiløse, så indebærer dette dermed, at den  

 skat m.v., der blev betalt gennem deponeringen af de pågældende  

 aktier, er gået tabt.
Det er hensigten, at værdien ved aktiernes  

 frigørelse fra depotet, udbytter og kontante udligningssummer m.m.  

 skal tilfalde VækstFonden - dog med maksimalt 25 mill. kr.  

 årligt.
Udbytter m.v. vil dermed kunne anvendes til investeringer i  

 dansk erhvervsliv.
 Selskabet kan også vælge at aflevere aktierne  

 til VækstFonden, når aktierne kan eller skal frigøres.  

 VækstFonden skal herefter søge aktierne afhændet hurtigst  

 muligt, men dog således at man har tid til at sikre sig en fair pris.  

 Hvis selskabet ikke er i stand til betale det beløb, der skal til for  

 at frigøre aktierne inden for de givne frister, overtager  

 VækstFonden aktierne.
Selskabet sidder tæt på informationer, der kan  

 have betydning for aktiernes kursudvikling.
For at skabe en vis  

 ligevægt mellem selskabet og VækstFonden samt for at sikre, at  

 den handelsværdi, der lægges til grund, er aktiernes reelle  

 handelsværdi, indeholder forslaget faste rammer for, hvornår de  

 deponerede aktier kan frigøres.
Disse rammer skal sikre, at der ikke  

 sker en uberettiget begunstigelse af selskabet.
Unoterede selskaber kan  

 derfor ikke frit vælge, hvornår aktierne kan frigøres.
 Hvis aktierne er børsnoteret, kan selskabet til  

 enhver tid frigøre de deponerede aktier ved at betale  

 børskursen.
For unoterede aktier gælder der ikke  

 børsetiske regler svarende til, hvad der gælder for  

 børsnoterede aktier.
For unoterede aktier er der dermed ikke  

 tilsvarende kontrolmekanismer, der sikrer VækstFonden imod at blive  

 vederlagt på et tidspunkt, hvor selskabet ligger inde med oplysninger,  

 der kan få betydning for kursen.
Det er derfor vigtigt, at det sikres,  

 at VækstFonden ikke bliver købt ud på et tidspunkt, hvor  

 det kun er til fordel for selskabet.
I løbet af deponeringsperioden kan selskabet  

 frigøre unoterede aktier fra depotet under forudsætning af, at  

 der er sket handler med selskabets aktier, eller fremsat bindende tilbud,  

 hvor der er fastsat en handelsværdi mellem reelt uafhængige  

 parter for aktieposter, der mindst svarer til de deponerede aktier.
Herved  

 undgås det, at den deponerede aktiepost blokerer for salg.
 Uanset om aktierne er børsnoteret eller unoteret,  

 skal deponeringen være afviklet senest 9 år efter  

 deponeringen.
Uanset om de deponerede aktier frigøres ved kontant  

 betaling eller mod aflevering af aktierne, anses dette for en afståelse  

 omfattet af aktieavancebeskatningslovens regler.
Hvor selskabet frigør  

 aktierne ved kontant betaling, betragtes afståelsen som skattefri, og  

 det pågældende vederlag er ej heller fradragsberettiget for  

 selskabet.
Derimod tjener den kontante betaling som ny anskaffelsessum for  

 aktierne.
For børsnoterede aktier bliver selskabets anskaffelsessum  

 børskursen og for unoterede aktier den fastlagte handelsværdi  

 på det tidspunkt, hvor deponeringen ophører.
I stedet for at deponere aktier kan selskabet betale et  

 kontant beløb eller aflevere aktier, der svarer til 40 pct.  

 af værdien af løngodet.
Ved kontant betaling går  

 beløbet i statskassen, mens de afleverede aktier tilfalder  

 VækstFonden.
Som ved deponeringen modsvares afgiften på de 40  

 pct. af, at selskabet ikke har fradragsret for lønudbetalingen.  

 Kontant betaling kan anvendes, hvor selskabet har likviditet.
Såfremt  

 der afleveres aktier til betaling af afgiften, skal der ske  

 afståelsesbeskatning efter aktieavancebeskatningslovens regler.
De aktier, som medarbejderen modtager eller  

 erhverver ved udnyttelse af tegningsretter eller køberetter, behandles  

 efter erhvervelsen efter de almindelige regler for aktier.
Det gælder  

 både, når afgiften betales kontant af selskabet, og når  

 selskabet deponerer eller afleverer aktier.
Den anskaffelsessum, der skal  

 bruges ved avanceopgørelsen ved et senere salg af aktierne, er  

 handelsværdien på retserhvervelsestidspunktet, dog  

 handelsværdien på udnyttelsestidspunktet, når aktierne er  

 erhvervet ved udnyttelse af en køberet eller en tegningsret omfattet  

 af ligningslovens § 28.
2. Forholdet til selskabslovgivningen Lovforslaget indeholder ikke ændringer i forhold til  

 de selskabsretlige regler.
Lovforslaget indeholder heller ikke bindinger i  

 forhold til, hvorledes selskabet vil skaffe aktier til brug for deponeringen  

 eller afleveringen.
Det står således selskabet frit for,  

 hvorledes det inden for selskabslovgivningens rammer vil komme i besiddelse  

 af aktierne.
Efter aktieselskabslovens regler kan et aktieselskab  

 modtage egne aktier ved en fondsemission, i og med at disse aktier ikke  

 tegnes, men derimod tildeles vederlagsfrit.
Et aktieselskab kan således  

 modtage fondsaktier på grundlag af en beholdning af egne aktier.  

 Selskabet kan tillige modtage fondsaktier, hvis de øvrige  

 aktionærer afstår fra at modtage fondsaktier til fordel for  

 selskabet.
Et selskab kan modtage egne aktier ud over de 10 pct. af  

 aktiekapitalen, som ellers er maksimum i henhold til aktieselskabslovens  

 § 48, stk. 1, når aktierne modtages vederlagsfrit.
Egne  

 aktier, som selskabet har modtaget vederlagsfrit, f.eks. fondsaktier eller  

 aktier modtaget som gave, skal afhændes, så snart det kan ske  

 uden skade for selskabet og senest 3 år efter erhvervelsen.
Dette er  

 dog kun et krav, hvis den pålydende værdi af selskabets og dets  

 datterselskabers samlede beholdning af aktier i selskabet overstiger 10 pct.  

 af aktiekapitalen, jf. aktieselskabslovens § 48 d.
Selskabets modtagelse af fondsaktier forudsætter, at  

 det vedtages på en generalforsamling med fornødent flertal.
En  

 beslutning om at udstede fondsaktier til andre end aktionærerne,  

 kræver tiltrædelse af mindst ni tiendedele af såvel de  

 afgivne stemmer på generalforsamlingen i selskabet, som af den på  

 generalforsamlingen repræsenterede stemmeberettigede aktiekapital.  

 Endvidere forudsætter selskabets modtagelse af fondsaktier, at  

 grundlaget for emissionen er tilstede, dvs. at selskabets samlede egenkapital  

 overstiger aktiekapitalen.
Dette vil dog typisk være situationen,  

 uanset om selskabet samlet har haft overskud i sin levetid, idet  

 aktiekapitalen - når der er tale om selskaber med en større  

 kapital end minimumskravet på 500.000 kr. - ofte tegnes til overkurs.  

 Stiftes et selskab eksempelvis med et kapitalindskud på 5 mill. kr.,  

 vil det allerede af selskabsretlige og regnskabsmæssige årsager  

 typisk være mere hensigtsmæssigt at tegne en aktiekapital  

 på 1 mill. kr. til kurs 500 end at tegne en aktiekapital på 5  

 mill. kr. til kurs 100.
 En relevant fremgangsmåde i forhold til den  

 foreslåede aktieaflønningsordning kan derfor være, at  

 generalforsamlingen vælger at tildele selskabet fondsaktier til brug  

 for tildeling til medarbejder og betaling af afgiften ved deponering eller  

 aflevering af aktier.
 I forhold til anpartsselskaber er situationen den, at de  

 efter anpartsselskabsloven ikke har adgang til at besidde egne anparter.  

 Anpartsselskaber kan derfor ikke tildeles fondsanparter ved en fondsemission.  

 Anpartsselskaber kan dermed ikke umiddelbart anvende ordningen med betaling  

 af medarbejderens skat gennem deponering af anparter.
3. Tegningsretter til aktier Efter gældende regler omfatter ligningslovens  

 § 28 om udskydelse af personalegodebeskatningen til  

 udnyttelsestidspunktet eller afståelsestidspunktet kun  

 køberetter til aktier.
Det foreslås, at reglerne i  

 ligningslovens § 28 udvides til også at omfatte tegningsretter til  

 aktier.
Ved at inddrage tegningsretter til aktier under  

 ligningslovens § 28 opnås, at de eksisterende problemer med hensyn  

 til korrekt værdiansættelse af tildelte tegningsretter til brug  

 for personalegodebeskatningen bortfalder.
Endvidere betyder ens regler med  

 hensyn til beskatningstidspunktet for personalegodebeskatningen, at  

 nødvendigheden af allerede på tildelingstidspunktet at få  

 fastslået, om der er tale om tegningsretter eller køberetter  

 ikke længere er tilstede.
I udlandet opereres der ikke altid med en  

 sondring mellem køberetter og tegningsretter - det er uden betydning,  

 om der er tale om den ene eller den anden kategori.
Hvor medarbejdere i  

 Danmark modtager retter fra et udenlandsk koncernselskab, er det  

 således ikke altid lige let allerede på tildelingstidspunktet at  

 afgøre, om det tildelte er en tegningsret eller en køberet -  

 det viser sig først ved udnyttelsen.
Men medarbejderen har brug for at  

 vide, hvilken kategori, der er tale om, allerede ved tildelingen for at kunne  

 foretage en korrekt indkomstopgørelse.
Tegningsretterne inddrages under de samme betingelser og  

 regler, der gælder for køberetterne.
Det vil sige, at der skal  

 være tale om tegningsretter til aktier, der er modtaget som vederlag  

 enten som led i et ansættelsesforhold eller som led i en aftale om  

 personligt arbejde i øvrigt.
Derudover vil også tegningsretter  

 til aktier, der modtages som vederlag af personer, der er valgt til medlem af  

 eller medhjælp for bestyrelsen, være omfattet.
Tegningsretterne  

 skal være modtaget af arbejdsgiverselskabet eller et selskab, der er  

 koncernforbundet med arbejdsgiverselskabet.
Hvor tegningsretten modtages fra  

 arbejdsgiverselskabet, er det yderligere en betingelse, at  

 arbejdsgiverselskabet enten selv har udstedt tegningsretten eller har  

 erhvervet tegningsretten fra et selskab, der er koncernforbundet med  

 arbejdsgiverselskabet.
Hvor tegningsretten er modtaget fra et selskab, der er  

 koncernforbundet med arbejdsgiverselskabet, er det en yderligere betingelse,  

 at tegningsretten er udstedt af det pågældende  

 koncernselskab.
Personalegodebeskatningen indtræder på  

 udnyttelsestidspunktet eller afståelsestidspunktet og  

 beskatningsgrundlaget er tegningsrettens værdi på det  

 pågældende tidspunkt.
Såfremt tegningsretten ikke udnyttes,  

 dvs. at tegningsretten bortfalder uden at dette udløser noget krav  

 parterne i mellem, så bortfalder personalegodebeskatningen  

 tilsvarende.
 Samtidig med at tegningsretter til aktier foreslås  

 omfattet af reglerne i ligningslovens § 28, foreslås det, at der  

 indføres en ret for selskabet til at kunne fradrage de udgifter som er  

 forbundet med at yde tegningsretter til medarbejderne, som en driftsudgift.  

 Endvidere foreslås en tilsvarende fradragsret indført, hvor der  

 er tale om tegningsretter omfattet af ligningslovens § 7 A.
Efter gældende regler har selskaber ikke fradragsret  

 for de udgifter, der er forbundet med at yde medarbejderne tegningsretter til  

 aktier som led i deres aflønning.
Begrundelsen er, at ydelsen ikke  

 anses for en driftsudgift for selskabet, men derimod anses for at  

 udgøre et tab for selskabets hidtidige aktionærer.
Når  

 medarbejderne får tildelt tegningsretter med ret til at tegne aktier  

 til en kurs under markedskursen, indebærer dette, at aktierne i  

 selskabet taber i værdi, og dermed at de hidtidige aktionærer  

 må se værdien af deres aktier gå ned.
Tildeling af tegningsretter til aktier til medarbejderne  

 som led i deres aflønning fremtræder på mange måder  

 klart som en lønudgift for selskabet på linie med løn i  

 kontanter og tildeling af andre former for personalegoder, ligesom en skarp  

 adskillelse mellem aktionærer og selskab i denne situation måske  

 ikke er helt oplagt.
På den baggrund er det foreslået at  

 indføre en fradragshjemmel for selskabet.
Fradragshjemlen gælder  

 kun i forhold til tegningsretter, der indgår i en  

 medarbejderaktieordning omfattet af ligningslovens § 7 A, og i forhold  

 til tegningsretter til aktier, hvor medarbejderen beskattes efter reglerne i  

 ligningslovens § 28. Såfremt betingelserne for at anvende reglerne  

 i ligningslovens § 7 A eller § 28 ikke er opfyldt, således at  

 medarbejderen beskattes på retserhvervelsestidspunktet efter  

 ligningslovens § 16, jf. statsskattelovens § 4, så er det  

 fortsat de gældende regler, der finder anvendelse, dvs. ingen  

 fradragsret for selskabet.
Den foreslåede fradragshjemmel i  

 ligningslovens § 7 A og § 28 omfatter alle udgifter, der er  

 forbundet med at yde tegningsretterne.
Fradragstidspunktet er tidspunktet for  

 udgiftens afholdelse.
For tegningsretter, der omfattes af ligningslovens  

 § 28, er fradragstidspunktet for den del af udgiften, der svarer til  

 tegningsrettens værdi på udnyttelsestidspunktet, det  

 indkomstår, hvor medarbejderen udnytter tegningsretten.
4. Fraflytterbeskatning Ophører en persons skattepligt til Danmark som  

 følge af fraflytning eller bliver vedkommende efter bestemmelserne i  

 en dobbeltbeskatningsoverenskomst hjemmehørende i en fremmed stat,  

 Færøerne eller Grønland, beskattes tegningsretter til  

 aktier, der var i personens besiddelse på det pågældende  

 tidspunkt og som havde været ejet i mindst 3 år, efter  

 aktieavancebeskatningslovens regler, som om de var afstået, jf.  

 aktieavancebeskatningslovens § 13 a.
Tilsvarende regler gælder i  

 forhold til køberetter til aktier, jf. kursgevinstlovens  

 § 37.
De gældende regler omfatter også  

 tegningsretter til aktier og køberetter til aktier, som medarbejdere  

 har modtaget som led i deres aflønning.
Hvor personalegodebeskatningen  

 indtræder på retserhvervelsestidspunktet er der intet problem i  

 forhold til personalegodebeskatningen og en eventuel fraflytning, i og med at  

 der allerede på retserhvervelsestidspunktet er gjort endeligt op med  

 personalegodebeskatningen.
Hvor personalegodebeskatningen efter  

 ligningslovens § 28 er udskudt til udnyttelsestidspunktet eller  

 afståelsestidspunktet er situationen imidlertid en anden.  

 Ligningslovens § 28 indebærer, at den aflønning, der ligger  

 i en eventuel værdistigning fra retserhvervelsen til udnyttelsen eller  

 afståelsen, omfattes af personalegodebeskatningen og dermed beskattes  

 som personlig indkomst.
Ved fraflytning vil den yderligere aflønning  

 som følge af en eventuel værdistigning fra retserhvervelsen til  

 fraflytningen derimod ikke blive personalegodebeskattet.
I stedet vil den  

 yderligere aflønning for så vidt angår køberetter  

 blive beskattet som kapitalindkomst efter kursgevinstloven, mens den for  

 så vidt angår tegningsretter enten vil være skattefri eller  

 blive beskattet som aktieindkomst efter aktieavancebeskatningsloven.
 Da det ikke bør være muligt at undgå  

 personalegodebeskatningen af en yderligere aflønning som følge  

 af en værdistigning fra retserhvervelsen til udnyttelsen eller  

 afståelsen, foreslås det, at ligningslovens § 28 udbygges  

 med en selvstændig regel om fraflytterbeskatning af vederlag i form af  

 tegningsretter til aktier og køberetter til aktier, der i  

 øvrigt er omfattet af ligningslovens § 28. I konsekvens heraf  

 foreslås det samtidig, at de pågældende tegningsretter og  

 køberetter undtages fra reglerne om fraflytterbeskatning i henholdsvis  

 aktieavancebeskatningsloven og kursgevinstloven.
Fraflytterbeskatningen foreslås kombineret med  

 regler om adgang til henstand og ret til omberegning ved udnyttelse eller  

 afståelse efter fraflytningen.
Endvidere foreslås regler om  

 bortfald af fraflytterskatten, hvor tegnings- eller køberetten  

 udløber uudnyttet efter fraflytningen, og hvor der sker  

 tilbageflytning før udnyttelse eller afståelse.
5. Arbejdsmarkedsbidrag Som et led i ønsket om en ensartet behandling af  

 aktier, tegningsretter til aktier og køberetter til aktier, der ydes  

 som vederlag, foreslås det, at også aktier og tegningsretter til  

 aktier omfattes af bidragsgrundlaget efter arbejdsmarkedsfondsloven for  

 lønmodtagere og honorarmodtagere.
For tegningsretter til aktier  

 gælder dette, uanset om de omfattes af ligningslovens § 28 eller  

 af samme lovs § 16. I følge forslaget vil de  

 pågældende vederlag skulle indgå i bidragsgrundlaget med de  

 værdier og på det tidspunkt, hvormed de indgår i grundlaget  

 for indkomstbeskatningen.
Opkrævningen af arbejdsmarkedsbidraget vil,  

 som det er tilfældet med andre bidragspligtige B-indkomster, ske ved de  

 statslige told- og skattemyndigheders foranstaltning.
 Da der efter gældende regler skal betales  

 arbejdsmarkedsbidrag af et egentligt (bidragspligtigt) lønvederlag,  

 findes det rimeligt, at der også indføres pligt til at betale  

 arbejdsmarkedsbidrag af de pågældende aktier og tegningsretter  

 til aktier, i og med at de helt eller delvis kan træde i stedet for et  

 egentligt lønvederlag.
 Den foreslåede ændring af  

 arbejdsmarkedsfondsloven betyder, at der tillige skal beregnes særligt  

 pensionsopsparing på 1 pct. (SP-bidrag) af bidragsgrundlaget.
6. Indberetningspligt Lovforslaget omfatter aktier, tegningsretter til aktier og  

 køberetter til aktier, der ydes som vederlag til lønmodtagere.  

 Der er efter gældende regler indberetningspligt i forhold til  

 køberetter til aktier.
Ud fra ligestillings hensyn og da de samme  

 begrundelser for at indføre indberetning i forhold til  

 køberetter gør sig gældende i forhold til aktier og  

 tegningsretter, foreslås det, at der skabes mulighed for at etablere en  

 indberetningsordning vedrørende aktier og tegningsretter til aktier,  

 der ydes til medarbejdere m.m.
Derudover foreslås en særlig  

 indberetningsordning i forhold til aktieaflønningsordningen.
Det  

 foreslås således at der etableres mulighed for, at det i  

 forbindelse med den årlige lønindberetning kan  

 pålægges arbejdsgivere at oplyse værdien af aktier,  

 tegningsretter og køberetter, hvor der er indgået aftale om, at  

 arbejdsgiveren betaler medarbejderens skat af de tildelte aktier m.v.
7. Begrænset skattepligt Aktier, tegningsretter til aktier og køberetter til  

 aktier, der modtages som vederlag for personligt arbejde i et  

 ansættelsesforhold m.v., er B-indkomst.
Den begrænsede  

 skattepligt af vederlag er knyttet op på, at vederlaget er omfattet af  

 kildeskattelovens § 43, stk. 1, dvs. er A-indkomst, eller at  

 vederlaget i medfør af kildeskattelovens § 43, stk. 2, skal  

 henregnes til A-indkomst.
Da beskatningen af vederlag, som ikke fuldt  

 skattepligtige personer modtager som betaling for udført arbejde her i  

 landet, ikke bør afhænge af, om lønnen udbetales i  

 kontanter eller f.eks. til dels i form af aktier, tegningsretter eller  

 køberetter, foreslås det, at der indføres begrænset  

 skattepligt af vederlag i form af aktier, tegningsretter til aktier eller  

 køberetter til aktier, der modtages som led i et  

 ansættelsesforhold m.v. for arbejde udført her i landet.
Provenumæssige konsekvenser Aktieaflønningsordningen Efter forslaget skal lønmodtagere, der som led i  

 deres aflønning modtager aktier m.v., kunne vælge at lade  

 selskabet betale indkomstskatten heraf i form af en afgift på 40 pct.  

 til staten, uden at selskabet får fradragsret for aktieudstedelsen.
Afgiftsbetalingen kan enten ske kontant til staten eller  

 ved at aflevere eller deponere aktier i VækstFonden.
Deponering skal  

 være afviklet efter 9 års forløb, enten ved kontant  

 betaling af et beløb svarende til aktiernes værdi ved  

 indløsningen eller ved overdragelse af aktierne til VækstFonden,  

 som skal videresælge aktierne bedst muligt.
De første 25 mill.  

 kr. årligt, som VækstFonden modtager i form af udbytte på  

 deponerede aktier, salgsprovenuer m.v. tilfalder fonden, mens overskydende  

 beløb indbetales til Told * Skat.
 Forslaget indebærer, at medarbejdernes skat afregnes  

 på en måde, der ikke belaster likviditeten hos selskab eller  

 medarbejdere.
 Der er ikke sikre holdepunkter for et underbygget  

 skøn over forslagets provenuvirkning.
 I oversigten nedenfor er derfor vist provenuvirkningen af,  

 at en lønsum på 100 mill. kr. omlægges til  

 aktieaflønning.
 Efter gældende regler er nettoskatteprovenuet pr.  

 100 mill. kr. lønsum ca. 31 mill. kr. ved en gennemsnitlig  

 marginalskat på 63 pct. for lønmodtagere og med fradragsret i  

 selskabet til en skatteværdi på 32 pct.
 Dette skatteprovenu falder bort ved omlægning fra  

 traditionel løn til aktieaflønning.
Afgiften på 40 pct. tilfalder fuldt ud staten,  

 hvormed omlægningen indebærer et provenutab for amter og  

 kommuner.
Omlægning er ikke omfattet af DUT.
 Satsen på 40 pct. er fastlagt ud fra en  

 marginalskatteprocent på 60. Topskatteyderes marginalskatteprocent er i  

 gennemsnit lidt højere (63,1 pct. fra 2002 ved kommuneskat på  

 32,9 pct.). Ordningen vil således indebære en lille lettelse af  

 beskatningen af topskatteydere.
 Forudsættes denne lettelse at tilfalde  

 medarbejderne, er aktieaflønningsordningen neutral for selskabet set i  

 forhold til almindelig lønudbetaling, og selskabets samlede  

 lønomkostninger efter skat vil fortsat udgøre 68 mill. kr.  

 årligt.
 Afgiften bliver 27 mill. kr. pr. 100 mill. kr.  

 lønsum, der omlægges (40 pct. af 68 mill. kr.), og medarbejderne  

 modtager aktier til en værdi af 41 mill. kr.
 I det følgende er forudsat, at 60 pct. af afgiften  

 (ca. 16 mill. kr.) vælges indbetalt kontant, mens de resterende 40 pct.  

 (ca. 11 mill. kr.) betales ved deponering af aktier.
Forskellen mellem det mistede provenu på 31 mill.  

 kr. efter gældende regler og den kontante afgift på ca. 16 mill.  

 kr. efter forslaget, dvs. ca. 15 mill. kr., vil være provenutabet de  

 første år pr. 100 mill. kr. lønsum, indtil  

 indtægter af deponerede aktier i VækstFonden begynder at vise  

 sig.
Staten skønnes at få et merprovenu på ca. 10 mill.  

 kr., mens de kommunale indkomstskatter reduceres med ca. 25 mill. kr.
 Provenuvirkning af forslag til aktieaflønning ved  

 omlægning af en lønsum på 100 mill. kr.
Ansatte Selskab Samlet skat m.v.
Heraf Stat m.v.
VækstFond Kommuner Mill. kr.
 Mill. kr.
 Mill. kr.
 Mill. kr.
 Mill. kr.
 Mill. kr.
Gældende regler Løn 100 -100 - - - - Skat -63 32 31 6 - 25 Ialt 37 - 68 31 6 - 25 Forslag Aktieaflønning 41 - 41 - - - - Aktieaflønning 41 - 41 - - - - Afgift, kontant1) - -16 16 16 0 0 Afgift, aktiedeponering1) - -11 11 - 11 0 Ialt 41 -68 27 16 11 0 Ændring i kontante beløb -37 52 -15 10 - -25 Samlet ændring på sigt 4 0 - 4 10 11 -25 1)	Det er her forudsat, at 60 pct. vil betale afgiften  

 kontant, mens 40 pct. vælger deponering af aktier.
I de første år antages de  

 deponerede aktier m.v. kun i begrænset omfang at indebære et  

 kontant provenu til VækstFonden, men efterhånden som  

 deponeringerne i de følgende 9 år afvikles ved indløsning  

 eller salg af aktierne, vil fondens kontante provenu gradvist vokse.  

 Går det godt for de selskaber, hvis aktier er deponerede, således  

 at deres aktiekurs stiger, vil staten på sigt have fordel af ordningen,  

 mens staten vil tabe, hvis det går mindre godt for virksomhederne,  

 eller de går konkurs.
Staten påtager sig hermed en risiko for  

 skattebetalingen på lige fod med medarbejderne.
Hvis aktierne bliver  

 værdiløse, har staten ikke fået noget, ligesom  

 medarbejderen ikke har fået nogen løn.
 Forudsættes der i gennemsnit uændrede kurser  

 på de deponerede aktier, skønnes staten efter en 9 års  

 periode at ville få et yderligere merprovenu på 11 mill. kr.  

 årligt i form af indtægter til VækstFonden pr. 100 mill.  

 kr. lønsum, der omlægges til aktieaflønning.
 På sigt skønnes der således at blive  

 tale om et merprovenu til staten på 10 mill. kr. og indtægt til  

 VækstFonden på 11 mill. kr. årligt, mens kommunerne  

 får et provenutab på 25 mill. kr.
 Den samlede virkning af forslaget skønnes  

 således på sigt til et årligt provenutab på 4 mill.  

 kr. pr. 100 mill. kr. omlagt lønsum, eller 4 pct. af den  

 lønsum, der omfattes af forslaget.
 Finansårsvirkningen i 2001 for staten skønnes  

 til et merprovenu på 10 mill. kr. pr. 100 mill. kr. s omlagt  

 lønsum.
 De kommunaløkonomiske konsekvenser af forslaget i  

 2001 vedrører udelukkende de selvbudgetterende kommuner og amter og  

 skal ses i sammenhæng med de øvrige lovforslag, der  

 gennemføres.
 De samlede virkninger på det kommunale  

 udskrivningsgrundlag for 2001 vil blive neutraliseret i forbindelse med  

 efterreguleringerne for de selvbudgetterende kommuner og amter i 2003.
Herudover vil ordningen medføre, at selskabet  

 umiddelbart får fordel af den sparede skat vedr. lønudgiften,  

 uanset om det har overskud eller underskud.
Herved reduceres statens  

 rentegevinst ved, at underskud først kan udnyttes i senere år og  

 statens gevinst ved at underskud eventuelt bortfalder ved forældelse  

 eller konkurs.
Tegningsretter til aktier Efter gældende regler beskattes medarbejderes  

 tegningsretter til aktier, der ydes uden betingelser, som personlig indkomst  

 på tildelingstidspunktet, mens efterfølgende  

 værdistigninger beskattes lempeligere i form af aktieindkomst.
 Efter forslaget udskydes beskatningstidspunktet til  

 tegningsretten udnyttes, men til gengæld beskattes hele tegningsrettens  

 værdi på udnyttelsestidspunktet som personlig indkomst.  

 Udskydelsen af beskatningen medfører et umiddelbart provenutab, men  

 på længere sigt vil beskatningen som personlig indkomst  

 medføre et merprovenu.
 Endvidere vil forslaget om, at aktier og tegningsretter  

 til aktier, der ydes som vederlag, pålægges arbejdsmarkedsbidrag,  

 medføre et merprovenu.
 På den anden side vil forslaget om at give selskabet  

 fradragsret for udgiften til at yde tegningsretter til medarbejderne -  

 både med og uden suspensive betingelser - medføre et  

 provenutab.
Samlet skønnes disse ændringer at  

 medføre et provenutab på både kort og langt sigt.  

 Provenutabet vil afhænge af omfanget af tegningsretter m.v., der kommer  

 ind under de nye regler, og af den fremtidige værdi af de  

 pågældende virksomheder, som kan svinge meget.
Der er ikke  

 holdepunkter for en nærmere vurdering af størrelsen heraf.
 Forslagene om, at aflønning i form af aktier skal  

 indgå i beregningsgrundlaget for sociale pensioner og  

 boligstøtte skønnes ikke at have nævneværdige  

 provenumæssige konsekvenser.
Administrative konsekvenser for stat, amter og kommuner Lovforslaget skønnes at medføre  

 engangsudgifter på 7,1 mill. kr. for Told * Skat, hovedsagelig til  

 edb-tilretning.
Derudover skønnes der at blive tale om et  

 begrænset merarbejde i Told * Skat til kontrol af ordningen  

 vedrørende aktieaflønning.
 Den del af lovforslaget, der vedrører ændring  

 af boligstøtteloven, skønnes ikke at have  

 nævneværdige konsekvenser for kommunerne. Ændringen af lov  

 om social pension vurderes at have helt minimale administrative konsekvenser  

 for kommunerne, da indtægtsgrundlaget, der opgøres af Told- og  

 Skattestyrelsen, kun i enkelte tilfælde ikke kan anvendes i  

 udmålingen af social pension.
Erhvervsøkonomiske konsekvenser Aktieaflønningsordningen Lovforslaget indgår i og skal ses i sammenhæng  

 med regeringens erhvervsstrategi, som blev præsenteret i februar 2000  

 med .dk21.
Indledningsvis skal det fremhæves, at  

 VækstFonden med forslaget får flere midler til investering i  

 erhvervslivet.
Det er positivt.
Nystartede og innovative virksomheder vil ofte være  

 afhængige af en række nøglemedarbejdere, der er vigtige  

 for virksomhedens fremtid.
Virksomheden og investorerne vil derfor have en  

 stor interesse i at knytte disse medarbejdere tættere til virksomheden.  

 Denne tilknytning kan bl. a. opnås ved at aflønne medarbejderne  

 med aktier, tegningsretter eller aktiekøberetter i virksomheden.
Endvidere gælder det, at nystartede virksomheder kan  

 have brug for al tilgængelig likviditet, idet virksomhederne ingen  

 indtægter har, før produktet er færdigudviklet.
For at  

 kunne investere og udbetale løn er virksomhederne ofte nødt til  

 kontinuerligt at få tilført ny kapital.
Brugen af aktier,  

 tegningsretter og aktiekøberetter kan for selskaber være med til  

 at spare på likviditeten.
Pr. 100 mill. kr. lønsum, der  

 omlægges til aktieaflønning, kan selskabet således  

 opnå en likviditetsbesparelse på 100 mill. kr., hvis afgiften  

 fuldt ud betales ved deponering af aktier.
For medarbejderne betyder det at blive medejer af  

 arbejdsgiverselskabet, at de igennem deres egen indsats er med til at  

 bestemme aktiernes værdi og dermed størrelsen af deres samlede  

 løn.
Det øger motivationen.
At aktier, tegningsretter og aktiekøberetter kan  

 medvirke til, at medarbejderne bliver mere motiverede gør, at  

 aflønning med aktier m.v. også er interessant for selskaber, der  

 ikke har likviditetsmæssige problemer.
For disse selskaber er det  

 formentlig muligheden for, at selskabet kan betale medarbejderens skat, der  

 er mest interessant.
 De forskellige valgmuligheder i lovforslaget har netop til  

 hensigt at gøre skattereglerne for anvendelsen af aktier m.v. som led  

 i aflønning så fleksible, at der bliver mulighed for at betale  

 medarbejderens lønskat på en sådan måde, at det ikke  

 behøver at belaste likviditeten hos hverken medarbejder eller  

 selskab.
 Denne fleksibilitet må forventes at ville bidrage  

 til udbredelsen af aktier, tegningsretter og aktiekøberetter som led i  

 aflønning.
Muligheden for kun at betale 40 pct. i afgift mod at  

 selskabet ikke får fradrag for lønudgiften, kommer de selskaber  

 til gode, der ikke umiddelbart kan udnytte fradragsretten.
Et selskabs -  

 måske værdiløse - fradragsret fremrykkes og får  

 værdi, når den konverteres til en lavere beskatning hos  

 medarbejderen.
Også denne mulighed er særligt interessant for  

 selskaber, der ikke har et skattemæssigt overskud, fordi der endnu ikke  

 er lanceret noget produkt, eller fordi overskuddet investeres i ny forskning  

 og produktudvikling.
Tegningsretter til aktier Den foreslåede fradragsret for udgiften ved at yde  

 medarbejderne tegningsretter til aktier uden for  

 aktieaflønningsordningen vil ligeledes medvirke til at øge  

 anvendelsen af tegningsretter til aktier som aflønning.
Administrative konsekvenser for erhvervslivet og borgerne Den i lovforslaget indeholdte  

 aktieaflønningsordning medfører, at selskabet og den ansatte  

 skal træffe et valg og nedfælde en aftale ved en tildeling af  

 aktier, tegningsretter til aktier eller aktiekøberetter.  

 Valgmuligheden skal sikre, at det bliver muligt for parterne at  

 aflønne medarbejderen med aktier m.v. på en sådan  

 måde, at der tages hensyn til parternes likviditetsmæssige  

 forhold.
Valgfriheden medfører, at det er nødvendigt  

 for selskabet og medarbejderne at sætte sig ind i konsekvenserne af de  

 foreslåede regler.
Det er en naturlig konsekvens af, at der tilbydes  

 flere forskellige muligheder.
 Anvendes deponeringsmuligheden, skal selskabet oprette og  

 føre et depot over de deponerede aktier.
Når medarbejderen modtager eller erhverver aktierne,  

 er lønskatten endeligt betalt.
De aktier, medarbejdere modtager eller  

 erhverver, behandles således skattemæssigt på samme  

 måde, som var aktierne købt på almindelig vis.
 Den del af lovforslaget, der vedrører  

 indberetningspligt ved ydelse af aktier og tegningsretter til aktier,  

 skønnes at ville kunne medføre en mindre administrativ  

 belastning for de selskaber, der har valgt at  tilbyde deres  

 medarbejdere aktier og tegningsretter, som en del af deres  

 aflønning.
 Den del af lovforslaget, der vedrører ændring  

 af boligstøtteloven, skønnes kun at have ubetydelige  

 administrative konsekvenser for borgerne.
Miljømæssige konsekvenser Lovforslaget indeholder ikke miljømæssige  

 konsekvenser.
Forholdet til EU-retten Lovforslaget indeholder ikke EU-retlige aspekter.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Indkomstårsvirkning:
 Pr. 100 mill. kr.s løn, der omlægges til aktieløn,  

 medfører forslaget et umiddelbart statsligt merprovenu på 10  

 mill. kr., når det forudsættes, at 60 pct. af afgiften  

 vælges indbetalt kontant.
 Herudover vil VækstFonden efter en 9 års periode tillige  

 få indtægter på 11 mill. kr.
 Endelig skønnes forslaget om ændring i beskatningen af aktier  

 og tegningsretter til aktier ydet som vederlag at medføre et  

 provenutab.
 Finansårsvirkning:
 Finansårsvirkningen for staten i 2001 skønnes at blive et  

 merprovenu på ca. 10 mill. kr. pr. 100 mill. kr. s  

 løn.
 Indkomstårsvirkning:
 Pr. 100 mill. kr.s løn, der omlægges til aktieløn,  

 medfører forslaget en reduktion af indkomstskatteprovenuet på  

 ca. 25 mill. kr. for amter og kommuner.
Administrative konsekvenser for stat, amter og  

 kommuner Ingen Lovforslaget skønnes at medføre engangsudgifter  

 på 7,1 mill. kr. for Told * Skat, hovedsagelig til edb-tilretning.  

 Derudover skønnes der at blive tale om et begrænset merarbejde i  

 Told * Skat til kontrol af ordningen vedrørende  

 aktieaflønning.
Økonomiske konsekvenser for erhvervslivet De foreslåede skatteregler for aflønning med  

 aktier, tegningsretter og køberetter vil understøtte  

 udbredelsen heraf i erhvervslivet.
Medarbejdernes skat kan afregnes på  

 en måde, der ikke belaster likviditeten hos selskab eller  

 medarbejdere.
 Med forslaget får VækstFonden flere midler til investering i  

 erhvervslivet.
Ingen Den foreslåede fradragsret for medarbejdernes  

 tegningsretter til aktier uden for aktieaflønningsordningen vil  

 ligeledes medvirke til at øge anvendelsen af tegningsretter til aktier  

 som aflønning.
Administrative konsekvenser for erhvervslivet Ingen Hvis ordningen vedrørende aktieaflønning  

 vælges, skal der foreligge en skriftlig aftale mellem virksomhed og  

 medarbejder.
Hvis virksomheden vælger af indbetale afgiften ved  

 deponering af aktier, skal virksomheden endvidere oprette og føre et  

 depot.
 Den foreslåede indberetningspligt vedrørende  

 aktier og tegningsretter til aktier skønnes at ville kunne  

 medføre en mindre administrativ belastning for de selskaber, der  

 vælger at tilbyde aktier og tegningsretter som vederlag til  

 medarbejderne.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Høring Lovforslaget har været på høring i  

 Advokatrådet, Akademikernes Centralorganisation,  

 Amtsrådsforeningen, Arbejderbevægelsens Erhvervsråd, Dansk  

 Handel & Service, Det Danske Handelskammer, Erhvervenes  

 Skattesekretariat, Finansrådet, Foreningen af Registrerede Revisorer,  

 Foreningen af Statsautoriserede Revisorer, Frederiksberg Kommune,  

 Håndværksrådet, IT-Brancheforeningen, Kommunernes  

 Landsforening, Københavns Kommune, Landsorganisationen i Danmark,  

 Skattechefforeningen og Skatterevisorforeningen.
 Høringssvarene og Skatteministeriets kommentarer  

 til de væsentligste bemærkninger og forslag er medtaget som bilag  

 1 i lovforslaget.
 Forslaget har endvidere været sendt på  

 høring i Arbejdsministeriet, By- og Boligministeriet,  

 Erhvervsministeriet, Erhvervs- og Selskabsstyrelsen, Finansministeriet,  

 Indenrigsministeriet, Justitsministeriet, Kulturministeriet,  

 Socialministeriet, Sundhedsministeriet, Undervisningsministeriet,  

 VækstFonden og Økonomiministeriet.
Bemærkninger til de enkelte bestemmelser Til § 1 Til nr. 1 Det foreslås, at der indføres adgang for  

 selskabet til at fradrage de udgifter, der er forbundet med ydelsen af  

 tegningsretter til de ansatte.
Der er tale om en egentlig fradragshjemmel,  

 hvor det fastslås, at de pågældende udgifter behandles som  

 almindelige driftsomkostninger.
Fradragstidspunktet følger de  

 almindelige regler for fradrag for driftsomkostninger.
For så vidt angår udgifter, der er forbundet  

 med ydelsen af køberetter til de ansatte, følger selskabets  

 fradragsret direkte af statsskattelovens § 6, litra a.
Det samme  

 gælder for så vidt angår ydelsen af aktier (dog ikke  

 fondsaktier) og obligationer til de ansatte efter ligningslovens § 7 A,  

 stk. 1, nr. 2 og 3 - dette selv om selskabets fradragsret herfor tillige  

 er fastslået i de pågældende bestemmelser.
For fondsaktier  

 er der alene fradragsret i medfør af ligningslovens § 7 A,  

 stk. 1, nr. 2.
Til nr. 2 Forslaget er en konsekvens af forslaget under § 1,  

 nr. 9, jf. bemærkningerne til det foreslåede § 28 B,  

 stk. 3.
 Efter § 9 C, stk. 4, har skattepligtige med en  

 indkomst, der ikke overstiger 136.100 kr. (1987-niveau), et særligt  

 højt fradrag for befordring som opgjort efter § 9 C,  

 stk. 1-3. Indkomsten på 136.100 kr. opgøres som indkomst  

 omfattet af arbejdsmarkedsfondslovens § 8, stk. 1, litra a, b, d og  

 e, og § 10, med tillæg af en række særligt  

 nævnte ydelser i form af dagpenge o.lign.
 Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i § 28 A har indgået en aftale med  

 arbejdsgiverselskabet eller et selskab, der er koncernforbundet hermed, om,  

 at selskabet betaler medarbejderens skat m.v. af det modtagne, skal det  

 modtagne vederlag ikke medregnes ved indkomstopgørelsen, og der skal  

 ej heller betales arbejdsmarkedsbidrag m.v. heraf, jf. bemærkningerne  

 til de foreslåede § 28 A, stk. 1 og 2.
 Dette indebærer, at vederlag af den nævnte  

 karakter ikke umiddelbart vil indgå i opgørelsen af den indkomst  

 på 136.100 kr. (reguleret), der danner overgrænsen for,  

 hvornår der er adgang til det forhøjede befordringsfradrag.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3.
 Det foreslås derfor, at der ved en tilføjelse  

 til § 9 C, stk. 4, 4. pkt., skabes hjemmel for, at vederlag  

 omfattet af de foreslåede regler medregnes ved opgørelsen af, om  

 en persons indkomst ligger over eller under den beløbsgrænse,  

 der indgår i § 9 C, stk. 4.
Til nr. 3 og 4 Det foreslås, at tegningsretter til aktier inddrages  

 under reglerne i ligningslovens § 28 under de samme betingelser m.m.,  

 som gælder for køberetter til aktier.
Ved udtrykket »aktier«  

 forstås såvel aktier som anparter omfattet af  

 aktieavancebeskatningslovens regler, jf. aktieavancebeskatningslovens  

 § 1, stk. 1. Heri ligger bl.a., at tegningsretter til konvertible  

 obligationer ikke er omfattet af den foreslåede udvidelse af  

 anvendelsesområdet for ligningslovens § 28. Konvertible  

 obligationer, herunder den tegningsret til aktier, der udgør en del af  

 en konvertibel obligation, er ej heller omfattet af den foreslåede  

 udvidelse af anvendelsesområdet for ligningslovens § 28.
Inddragelsen under reglerne i ligningslovens § 28  

 betyder, at personalegodebeskatningen af modtagne tegningsretter til aktier  

 først indtræder på det tidspunkt, hvor tegningsretten  

 udnyttes eller afstås.
Såfremt tegningsretten ikke anvendes,  

 bortfalder personalegodebeskatningen.
Ved ikke-anvendelse forstås, at  

 tegningsretten bortfalder, uden at dette udløser noget krav parterne i  

 mellem.
Reglerne om udskydelse af beskatningstidspunktet til  

 udnyttelses- eller afståelsestidspunktet omfatter tegningsretter til  

 aktier, der er tildelt af arbejdsgiverselskabet eller et selskab, der er  

 koncernforbundet med arbejdsgiverselskabet.
Reglerne omfatter tegningsretter  

 til aktier, der modtages af personer som led i deres ansættelsesforhold  

 eller for udførelse af personligt arbejde i øvrigt.
Endvidere  

 er tegningsretter til aktier modtaget som vederlag af personer, der er valgt  

 til medlem af eller medhjælp for selskabets bestyrelse, omfattet.  

 Tegningsretter til aktier, der modtages af arbejdsgiverselskabet skal enten  

 være udstedt af arbejdsgiverselskabet eller erhvervet af  

 arbejdsgiverselskabet fra et koncernforbundet selskab.
Tegningsretter til  

 aktier, der modtages fra et koncernselskab, skal være udstedt af  

 koncernselskabet.
Personalegodebeskatning af tegningsretter indtræder,  

 når medarbejdere m.m. får tildelt tegningsretter, der må  

 anses for at have en værdi for modtageren.
I forhold til ligningslovens  

 § 28 skal vurderingen af, om en tildelt tegningsret til aktier  

 repræsenterer en økonomisk fordel for medarbejderen m.m., ske  

 på beskatningstidspunktet.
Hvorvidt den tildelte tegningsret allerede  

 på retserhvervelsestidspunktet måtte repræsentere en  

 økonomisk værdi for medarbejderen m.m. eller ej er uden  

 betydning.
Beskatningsgrundlaget er tegningsrettens værdi  

 på udnyttelses- henholdsvis afståelsestidspunktet.
Ved udnyttelse  

 opgøres tegningsrettens værdi som forskellen mellem de  

 omhandlede aktiers handelsværdi på udnyttelsestidspunktet og den  

 kursværdi som modtageren har erhvervet aktierne til.
Ved  

 afståelse er tegningsrettens værdi lig med  

 afståelsessummen.
Såfremt modtageren har betalt noget for  

 tegningsretten skal denne betaling fragå i den opgjorte værdi.  

 Ved udnyttelse er aktiernes anskaffelsessum summen af: Det beløb, der  

 er betalt for tegningsretten, den værdi, der er lagt til grund for  

 personalegodebeskatningen og det beløb, der er betalt for aktien  

 på udnyttelsestidspunktet.
Til nr. 5 Det foreslås, at der indføres adgang for  

 selskabet til at fradrage de udgifter, der er forbundet med ydelsen af  

 tegningsretter til aktier til medarbejdere, bestyrelsesmedlemmer,  

 bestyrelsesmedhjælpere og til personer for ydelse af personligt arbejde  

 i øvrigt.
I modsætning til reglerne i ligningslovens § 28,  

 stk. 3, om selskabets fradrag ved ydelse af køberetter til aktier  

 er der i forhold til tegningsretterne tale om en egentlig fradragshjemmel.  

 Retten til fradrag omfatter alle udgifter, der er forbundet med ydelsen af  

 tegningsretterne, og ikke kun den udgift, der ligger i, at medarbejderen  

 m.m., kan erhverve aktien til favørkurs.
F.eks. vil advokat- og  

 revisoromkostninger, der har direkte tilknytning til ydelsen af  

 tegningsretterne, være omfattet af fradragsretten.
Retten til at fradrage udgifter forbundet med ydelsen af  

 tegningsretter til medarbejdere m.m. omfatter kun udgifter til  

 tegningsretter, hvor modtageren er omfattet af de øvrige regler i  

 ligningslovens § 28. De fradragsberettigede udgifter behandles som  

 almindelige driftsomkostninger.
Fradragstidspunktet følger  

 således de almindelige regler for fradrag for driftsomkostninger, idet  

 den del af den fradragsberettigede udgift, der svarer til tegningsrettens  

 værdi på udnyttelsestidspunktet, dog først kan fradrages  

 ved indkomstopgørelsen for det indkomstår, hvor tegningsretten  

 udnyttes.
Udskydelsen af fradragstidspunktet til udnyttelsestidspunktet  

 gælder også i den situation, hvor medarbejderen forinden  

 måtte have afstået tegningsretten.
Bestemmelsen omfatter såvel den situation, hvor  

 tegningsretten er ydet af arbejdsgiverselskabet som den situation, hvor  

 tegningsretten er ydet af et selskab, der er koncernforbundet med  

 arbejdsgiverselskabet.
Hvor tegningsretten er ydet af et koncernforbundet  

 selskab, kan der være tale om, at arbejdsgiverselskabet godtgør  

 koncernselskabet de herved forbundne udgifter.
Hvis der sker refusion, vil situationen typisk være  

 den, at koncernselskabet ikke skal medregne refusionsbeløbet ved  

 opgørelsen af den skattepligtige indkomst, og modsat at  

 arbejdsgiverselskabet ikke har fradragsret for den betalte refusion.
Hvis der  

 ikke sker refusion, anses arbejdsgiverselskabet derimod typisk for at have  

 modtaget et tilskud, en udlodning eller lignende fra koncernselskabet.
Det  

 følger af det foreslåede 3. pkt. i bestemmelsen, at  

 beskatningstidspunktet for det modtagne tilskud m.v. udskydes til det  

 indkomstår, hvor tegningsretten udnyttes.
Udskydelsen omfatter kun den  

 del af de ikke godtgjorte udgifter, der svarer til tegningsrettens  

 værdi på udnyttelsestidspunktet.
Der er med reglen i det  

 foreslåede 3. pkt. ikke tale om en beskatningshjemmel.
Hvorvidt det  

 modtagne tilskud m.v. er skattepligtigt for arbejdsgiverselskabet, må  

 vurderes ud fra skattelovgivningens almindelige regler.
Arbejdsgiverselskabet  

 vil derudover kunne fradrage et beløb af samme størrelse som  

 det skattepligtige tilskud m.v., som en driftsudgift, idet reglen i det  

 foreslåede 2. pkt. i bestemmelsen om udskydelse af fradragstidspunktet  

 finder tilsvarende anvendelse.
Til nr. 6 og 8 Der er tale om konsekvensændringer.
Til nr. 7 Det foreslås, at såfremt en medarbejder m.m.,  

 der har modtaget tegningsretter eller køberetter, ophører med  

 at være skattepligtig i henhold til kildeskattelovens § 1,  

 så skal tegningsrettens eller køberettens værdi på  

 fraflytningstidspunktet medregnes til indkomsten i det indkomstår,  

 hvori skattepligten ophører.
Såfremt den pågældende  

 efter bestemmelserne i en dobbeltbeskatningsoverenskomst bliver  

 hjemmehørende i en fremmed stat, Færøerne eller  

 Grønland sidestilles dette med ophør af skattepligt efter  

 kildeskattelovens § 1.
 Reglen gælder kun i de tilfælde, hvor den  

 fulde skattepligt ophører uden en samtidig indtræden af  

 begrænset skattepligt efter kildeskattelovens § 2, stk. 1,  

 litra a eller kildeskattelovens § 2, stk. 1, litra b, jf.  

 kildeskattelovens § 43, stk. 2, litra a.
Personer omfattet af kildeskattelovens § 2,  

 stk. 1, litra a er ikke fuldt skattepligtige, der i kraft af personligt  

 arbejde i tjenesteforhold oppebærer indkomst for virksomhed  

 udført her i landet.
Personer omfattet af kildeskattelovens § 2,  

 stk. 1, litra b, jf. kildeskattelovens § 43, stk. 2, litra a  

 er ikke fuldt skattepligtige, der oppebærer indkomst her fra landet for  

 medlemskab af eller som medhjælp for bestyrelser, udvalg, kommissioner,  

 råd eller lignende.
 Det foreslås endvidere, at der indføres  

 fraflytterbeskatning, hvor en medarbejder m.m., der har modtaget  

 tegningsretter eller køberetter, ophører med at være  

 skattepligtig i henhold til kildeskattelovens § 2, stk. 1, litra a  

 eller ophører med at være skattepligtig i henhold til  

 kildeskattelovens § 2, stk. 1, litra b, jf. kildeskattelovens  

 § 43, stk. 2, litra a.
 Der indtræder ikke fraflytterbeskatning ved  

 ophør af skattepligt efter de pågældende regler om  

 begrænset skattepligt, såfremt der samtidig med ophør af  

 skattepligt efter de pågældende regler i kildeskattelovens  

 § 2 indtræder skattepligt efter kildeskattelovens § 1.
Tegnings- og køberetter omfattet af ligningslovens  

 § 28 er tegningsretter og køberetter, der oppebæres som  

 aflønning for arbejde udført her i landet enten som led i et  

 ansættelsesforhold, som led i en aftale om personligt arbejde i  

 øvrigt eller i egenskab af bestyrelsesmedlem eller  

 bestyrelsesmedhjælper.
Så længe denne tilknytning til  

 Danmark opretholdes, er det ikke anset for nødvendigt at  

 indføre fraflytterbeskatning.
Derfor er der efter forslaget ikke  

 fraflytterbeskatning, hvor den fulde skattepligt afløses af  

 skattepligt efter kildeskattelovens § 2, stk. 1, litra a eller  

 kildeskattelovens § 2, stk. 1, litra b, jf. kildeskattelovens  

 § 43, stk. 2, litra a og omvendt.
Derimod indtræder der  

 fraflytterbeskatning, hvor den fulde skattepligt afløses af en  

 begrænset skattepligt efter andre bestemmelser i kildeskattelovens  

 § 2 samt hvor den begrænsede skattepligt efter kildeskattelovens  

 § 2 , stk. 1, litra a eller § 2, stk. 1, litra b, jf.  

 kildeskattelovens § 43, stk. 2, litra a bortfalder samtidig med, at  

 der foreligger eller indtræder skattepligt efter andre bestemmelser i  

 kildeskattelovens § 2.
 Ved værdien på tidspunktet for skattepligtens  

 ophør forstås forskellen mellem handelsværdien på  

 ophørstidspunktet for de aktier, som tegningsretten eller  

 køberetten giver ret til, og den kursværdi, som medarbejderen  

 m.m. i henhold til tegningsretten eller køberetten kan erhverve  

 aktierne til.
Fraflytterbeskatningen omfatter skat og  

 arbejdsmarkedsbidrag af det på fraflytningstidspunktet opgjorte  

 skattepligtige vederlag.
Såfremt skatten og arbejdsmarkedsbidrag ikke  

 betales rettidigt skal der betales morarente efter reglerne i  

 kildeskattelovens § 63 henholdsvis arbejdsmarkedsfondslovens § 13,  

 stk. 5.
I tilknytning til fraflytterbeskatningen foreslås  

 som nyt stk. 8 i ligningslovens § 28 indført en regel  

 om adgang til henstand med betaling af den skat plus  

 arbejdsmarkedsbidrag, der forfalder til betaling som følge af  

 fraflytningen m.v.
Henstanden omfatter i givet fald det samlede beløb,  

 der skal betales.
Der kan ikke opnås henstand enten kun med skatten  

 eller kun med arbejdsmarkedsbidraget.
 Efter forslaget kan der i lighed med  

 aktieavancebeskatningslovens regler kun opnås henstand i de  

 situationer, hvor beskatningen skyldes ophør af den fulde skattepligt  

 til Danmark eller hvor beskatningen skyldes det forhold, at personen bliver  

 hjemmehørende i en fremmed stat, Færøerne eller  

 Grønland i følge bestemmelserne i en  

 dobbeltbeskatningsoverenskomst.
Henstanden ydes efter reglerne i  

 aktieavancebeskatningslovens § 13 a, stk. 5 og 6. Dog er det  

 præciseret, at henstandsbeløbet med tillæg ikke kun  

 forfalder ved afståelse og død, men også ved udnyttelse af  

 de omfattede tegningsretter eller køberetter.
Endvidere er det  

 præciseret, at henstanden ikke kun er betinget af, at der indgives  

 selvangivelse ved en senere afståelse, men også ved en senere  

 udnyttelse.
På tilsvarende måde er det præciseret, at  

 henstanden er betinget af, at der indgives meddelelse også ved  

 udnyttelse og ikke kun ved afståelse, hvor der ikke ønskes  

 omberegning.
 At henstandsreglerne i aktieavancebeskatningslovens  

 § 13 a, stk. 5 og 6, finder anvendelse, betyder bl.a., at henstand  

 ydes mod sikkerhed og mod betaling af et tillæg, og at henstanden er  

 betinget af, at der ved fraflytningen m.v. indgives selvangivelse til  

 skattemyndighederne.
Efter den foreslåede bestemmelse finder reglen i  

 aktieavancebeskatningslovens § 13 a, stk. 7, om bortfald af  

 henstanden og betaling af morarenter tilsvarende anvendelse, såfremt  

 selvangivelse eller meddelelse ikke indgives rettidigt.
I forhold til  

 selvangivelsen gælder dette både i forhold til den selvangivelse,  

 der skal indgives ved fraflytningen m.v., og i forhold til den selvangivelse,  

 der skal indgives ved en senere udnyttelse eller afståelse, hvor der  

 ønskes omberegning efter det foreslåede stk. 9.
Der foreslås som nyt stk. 9 i  

 ligningslovens § 28 indsat en regel om adgang til omberegning af  

 skatten og arbejdsmarkesbidrag, i de situationer, hvor tegnings- eller  

 køberetterne udnyttes eller afstås efter fraflytningen.
Reglen  

 gælder uanset om fraflytterskatten m.v. er betalt ved fraflytningen  

 m.v. eller der er opnået henstand.
Omberegningen foretages på  

 grundlag af handelsværdien på udnyttelsestidspunktet henholdsvis  

 afståelsestidspunktet for de aktier, som tegningsretten eller  

 køberetten giver ret til at tegne, i stedet for de  

 pågældende aktiers handelsværdi på  

 ophørstidspunktet.
 Adgangen til omberegning er betinget af, at der ved  

 fraflytningen m.v. er indgivet selvangivelse til skattemyndighederne.  

 Endvidere er adgangen til omberegning betinget af, at der ved en senere hel  

 eller delvis udnyttelse eller afståelse af tegnings- eller  

 køberetterne indgives en selvangivelse af det skattepligtige  

 vederlag.
Ved en nedsættelse af skatten og  

 arbejdsmarkedsbidrag som følge af omberegningen finder reglerne i  

 aktieavancebeskatningslovens § 13 a, stk. 12, tilsvarende  

 anvendelse.
Det vil sige, at eventuel for meget betalt skat og  

 arbejdsmarkedsbidrag efter anmodning tilbagebetales med en  

 rentegodtgørelse, og hvor der er ydet henstand bortfalder  

 tillægget til henstandsbeløbet vedrørende den skat m.v.,  

 der nedsættes.
 Det foreslåede stk. 10 til  

 ligningslovens § 28 regulerer den situation, hvor tegnings- og  

 køberetterne udløber uudnyttet efter fraflytningen.
Såfremt der er ydet henstand og tegnings- eller  

 køberetterne udløber uudnyttet efter fraflytningen, bortfalder  

 fraflytterskatten m.v. og dermed også henstandsbeløbet med  

 tillæg.
Bortfald af henstandsbeløbet indebærer samtidig en  

 frigørelse af sikkerhedsstillelsen.
Bortfaldet er betinget af, at der  

 inden selvangivelsesfristens udløb indgives en meddelelse til  

 skattemyndighederne om tegnings- eller køberetternes udløb.  

 Indgives meddelelsen ikke rettidigt, er konsekvensen, at  

 henstandsbeløbet med tillæg anses for forfalden på  

 tidspunktet for tegnings- eller køberetternes udløb.
Der er  

 ikke adgang til omberegning efter stk. 9, jf. henvisningen til  

 aktieavancebeskatningslovens § 13 a, stk. 7, 3. pkt.
Betales  

 henstandsbeløbet med tillæg ikke rettidigt forrentes det  

 forfaldne beløb som angivet i aktieavancebeskatningslovens § 13  

 a, stk. 7, 2. pkt.
I den situation, hvor der ikke er ydet  

 henstand, og tegnings- eller køberetterne udløber uudnyttet  

 efter fraflytningen, bortfalder pligten til at betale skat og  

 arbejdsmarkedsbidrag heraf.
Bortfaldet af skatten og arbejdsmarkedsbidrag er  

 betinget af, at der ved fraflytningen m.v. er indgivet selvangivelse til  

 skattemyndighederne, og at der ved tegnings- eller køberetternes  

 udløb indgives en meddelelse herom til skattemyndighederne inden  

 selvangivelsesfristens udløb.
Såfremt pligten til at betale  

 fraflytterskat m.v. bortfalder som følge af udløb uden  

 udnyttelse, finder reglerne i aktieavancebeskatningslovens § 13 a,  

 stk. 12, tilsvarende anvendelse.
Endelig foreslås som nyt stk. 11 i  

 ligningslovens § 28 en regel om bortfald af fraflytterskatten m.v. i de  

 situationer, hvor de pågældende tegnings- og køberetter  

 på ny bliver omfattet af skattepligt til Danmark.
Reglen  

 omfatter den situation, hvor en person efter at have modtaget tegnings- eller  

 køberetter omfattet af ligningslovens § 28, stk. 1 og 2,  

 fraflytter Danmark med den konsekvens, at der skal betales fraflytterskat  

 m.v. af de modtagne tegnings- eller køberetter efter bestemmelserne i  

 stk. 6 eller 7, og derefter flytter tilbage til Danmark på et  

 tidspunkt, hvor tegnings- eller køberetterne stadig er i behold, dvs.  

 hverken udnyttet, afstået eller udløbet.
 Efter tilbageflytningen behandles de i behold  

 værende tegnings- og køberetter efter reglerne i ligningslovens  

 § 28, idet beskatningen ved en senere afståelse eller udnyttelse  

 sker på grundlag af tegnings- og køberetternes værdi  

 på afståelsestidspunktet henholdsvis udnyttelsestidspunktet.
 Såfremt pligten til at betale fraflytterskat m.v.  

 bortfalder som følge af en tilbageflytning til Danmark finder reglerne  

 i aktieavancebeskatningslovens § 13 a, stk. 12, tilsvarende  

 anvendelse.
Til nr. 9 Til § 28 A, stk. 1 og 2 Efter den foreslåede bestemmelse kan personer, der  

 som led i deres ansættelsesforhold har modtaget vederlag i form af  

 aktier, tegningsretter til aktier eller køberetter til aktier, under  

 visse betingelser indgå en skriftlig aftale med det selskab, hvor  

 vedkommende er ansat, om at dette selskab indeholder og indbetaler  

 medarbejderens skat m.v. af det modtagne vederlag.
Medarbejderens skat m.v.  

 konverteres til en afgift, som det påhviler selskabet at indbetale.  

 Hvor aktierne m.v. er modtaget fra et selskab, der er koncernforbundet med  

 arbejdsgiverselskabet, kan medarbejderen enten indgå en sådan  

 aftale med arbejdsgiverselskabet eller det koncernforbundne selskab.  

 Anvendelsen af de særlige regler for afregning af medarbejderens skat  

 m.v. i form af en afgift, forudsætter dermed, at der er fuld enighed  

 mellem medarbejderen og det pågældende selskab herom.
 Baggrunden for kravet om skriftlighed er, at der er tale  

 om en aftale, der indgås mellem to parter med virkning for trediemand,  

 nemlig skattemyndighederne.
Ordningen omfatter kun ansatte personer.
Det vil sige, at  

 der skal være tale om vederlag for personligt arbejde i  

 tjenesteforhold, jf. kildeskattelovens § 43, stk. 1. Personer, der  

 har modtaget aktierne m.v. som led i en aftale om ydelse af personligt  

 arbejde uden for et egentligt ansættelsesforhold, samt personer, der  

 har modtaget aktierne m.v. i deres egenskab af valgt medlem af eller  

 medhjælp for selskabets bestyrelse, falder uden for bestemmelsens  

 anvendelsesområde.
Den foreslåede bestemmelse har således  

 et snævrere anvendelsesområde end reglerne i ligningslovens  

 § 16 om beskatning af personalegoder og reglerne i ligningslovens  

 § 28 om udskydelse af tidspunktet for personalegodebeskatningen af visse  

 tegningsretter og køberetter til aktier.
Endvidere omfatter ordningen  

 ikke vederlag, der indgår i opgørelsen af udenlandsk  

 indkomst.
Aktierne, tegningsretterne eller køberetterne skal  

 være modtaget fra det selskab, hvor personen er ansat eller fra et  

 selskab, der er koncernforbundet med arbejdsgiverselskabet.
Endvidere er det  

 en betingelse, at der er tale om aktier henholdsvis tegningsretter og  

 køberetter vedrørende aktier i enten arbejdsgiverselskabet  

 eller et selskab, der er koncernforbundet med arbejdsgiverselskabet.
Ved  

 udtrykket »aktier« forstås såvel aktier som anparter omfattet af  

 aktieavancebeskatningsloven, jf. aktieavancebeskatningslovens § 1, stk,  

 1. Definitionen af et koncernforbundet selskab følger definitionen i  

 kursgevinstlovens § 4, stk. 2. Efter kursgevinstlovens § 4,  

 stk. 2, anses selskaber m.v. for koncernforbundne, hvis samme  

 aktionærkreds eller en fond direkte eller indirekte ejer mere end 50  

 pct. af aktiekapitalen i hvert selskab eller direkte eller indirekte  

 råder over mere end 50 pct. af stemmerne i hvert selskab.  

 Koncernforbindelsen skal foreligge på det tidspunkt, hvor medarbejderen  

 modtager aktier, tegningsretter eller køberetter.
Tegningsretter til aktier og køberetter til aktier,  

 der er omfattet af reglerne i ligningslovens § 28, er kun omfattet af  

 ordningen, såfremt de udnyttes til køb af aktier.
Når  

 ordningen ikke finder anvendelse, såfremt tegningsretterne afstås  

 eller køberetterne afstås eller udnyttes ved  

 differenceafregning, er begrundelsen, at medarbejderen i disse situationer  

 ikke kan anses for at have et likviditetsproblem.
En afståelse eller  

 differenceafregning indebærer, at medarbejderen modtager kontanter og  

 dermed har likvide midler til betaling af skatten.
Betingelsen om, at der skal ske udnyttelse ved køb  

 af aktier, betyder, at ordningen ikke finder anvendelse i den situation, hvor  

 der indtræder fraflytterbeskatning enten efter de foreslåede  

 regler i ligningslovens § 28, stk. 6 og 7 eller efter  

 fraflytterbeskatningsreglerne i aktieavancebeskatningsloven eller  

 kursgevinstloven.
Derudover omfatter ordningen ikke tegningsretter til aktier  

 og køberetter til aktier omfattet af ligningslovens § 28, der  

 udløber uudnyttet.
Begrundelsen er, at personalegodebeskatningen ikke  

 udløses, når tegningsretten eller køberetten ikke  

 udnyttes.
Tilsvarende omfatter ordningen ikke aktier, tegningsretter til  

 aktier og køberetter til aktier, der er omfattet af reglerne i  

 ligningslovens § 7 A om medarbejderaktieordninger, idet disse ordninger  

 netop er kendetegnet ved, at de er undtaget fra  

 personalegodebeskatningen.
Det er skatten m.v. af hele det vederlag, som  

 medarbejderen modtager, der kan afregnes som en afgift efter de  

 foreslåede regler i stk. 3. Ved det modtagne vederlag  

 forstås ikke kun værdien af de aktier m.v., som medarbejderen  

 modtager direkte, men også værdien af de aktier - eventuelt  

 konverteret til kontanter - som lægges i depot eller afleveres og  

 dermed anvendes til betaling af afgiften.
Værdien af aktierne m.v. er  

 værdien på retserhvervelsestidspunktet - for tegningsretter og  

 køberetter omfattet af ligningslovens § 28 dog værdien  

 på udnyttelsestidspunktet - med fradrag af en eventuel egenbetaling fra  

 medarbejderens side.
At valget skal træffes i forhold til skatten m.v.  

 af hele det modtagne vederlag, betyder endvidere, at det i forhold til aktier  

 m.v. med samme beskatningstidspunkt ikke er muligt at vælge en  

 kombination, hvor selskabet betaler en del af den herved udløste skat  

 m.v. som en afgift, mens medarbejderen selv betaler den resterende del af  

 skatten m.v.
 Valget om hvorledes og af hvem skatten m.v. henholdsvis  

 afgiften betales, skal træffes senest på det tidspunkt, hvor  

 fordelen skal beskattes, dvs. på retserhvervelsestidspunktet og for  

 tegningsretter og køberetter omfattet af ligningslovens § 28  

 på udnyttelsestidspunktet, dog med frist til udløbet af det  

 kvartal, hvori erhvervelsen/udnyttelsen er sket.
Den afgift, der kan vælges afregnet efter de  

 foreslåede regler i stk. 3 dækker hele det beløb, der  

 skal betales som følge af modtagelsen af aktierne m.v.
Det vil sige,  

 at det i princippet er såvel indkomstskat som arbejdsmarkedsbidrag og  

 særligt pensionsbidrag, der afregnes på den særlige  

 måde.
Til § 28 A, stk. 3 Efter den foreslåede bestemmelse kan selskabet  

 vælge mellem tre måder at indbetale afgiften af det samlede  

 vederlag på.
Selskabet kan enten indbetale afgiften kontant eller ved  

 aflevering af aktier eller ved deponering af aktier.
Når selskabet og medarbejderen indgår en  

 aftale om, at skat m.v. ved tildeling af aktier m.v. skal indbetales efter  

 denne bestemmelse - aftales det samtidig, at selskabet skal tilbageholde en  

 del af de tildelte aktier til dækning af den afgift, selskabet skal  

 indbetale efter bestemmelsen.
Der er således ikke tale om, at selskabet  

 afholder en udgift for medarbejderen, men alene om at selskabet  

 forestår indbetalingen af en afgift med et beløb stort set  

 svarende til den skat, medarbejderen skulle have haft betalt, hvis man ikke  

 havde anvendt den her opstillede mulighed.
Til § 28 A, stk. 4 Såfremt selskabet vælger at afregne afgiften  

 ved aflevering eller deponering af aktier, skal der afleveres henholdsvis  

 deponeres aktier til en kursværdi svarende til 40 pct. af det ydede  

 vederlag.
Kursværdien fastlægges ud fra markedskursen på  

 retserhvervelsestidspunktet henholdsvis udnyttelsestidspunktet, hvor der er  

 tale om tegningsretter og køberetter omfattet af ligningslovens  

 § 28. De aktier, der afleveres henholdsvis deponeres, skal være  

 aktier i samme selskab og med samme rettigheder m.v., som dem medarbejderen  

 modtager eller kan erhverve i henhold til modtagne tegningsretter eller  

 køberetter.
Ved aflevering af aktier overgår ejendomsretten til  

 aktierne til VækstFonden.
 Kravet om, at de deponerede aktier skal have samme  

 rettigheder, som de aktier medarbejderen selv erhverver direkte, gælder  

 for hele deponeringsperioden.
Der skal afleveres henholdsvis deponeres aktier med en  

 kursværdi svarende til den opgjorte beskatning.
Såfremt den  

 opgjorte beskatning ikke kan opgøres til hele aktier, skal der  

 afleveres/deponeres det nærmeste antal hele aktier afrundet nedad.
Det  

 resterende beløb betales kontant til VækstFonden.
 Når selskabet indbetaler medarbejderens skat m.v.  

 ved deponering af aktier, skal aktierne deponeres i et pengeinstitut eller  

 hos en anden værdipapirhandler omfattet af lov om  

 værdipapirhandel m.v.
Der kan ikke ske overdragelse, pantsætning eller  

 anden råden over de deponerede aktier.
Dette betyder f.eks., at der  

 ikke kan rådes over aktierne ved indrømmelse af en  

 forkøbsret til aktierne, ved udstedelse af køberetter til  

 aktierne eller ved erhvervelse af salgsretter til aktierne.
Dette  

 gælder også, hvor købe- og salgsretter etableres ved  

 indgåelse af aktionæroverenskomster.
Der kan ej heller  

 rådes over aktierne ved gennemførelse af  

 vedtægtsændringer, der kun vedrører de deponerede aktier,  

 og som kan have negativ indflydelse på aktiernes værdi - f.eks.  

 vedtægtsændringer, der alene fratager de deponerede aktier retten  

 til udbytte.
Endvidere kan der ikke foretages udlæg i aktierne ej  

 heller med respekt af deponeringen.
Til § 28 A, stk. 5 Såfremt selskabet benytter muligheden i det  

 foreslåede stk. 3 for at betale en afgift til dækning af  

 medarbejderens skat m.v. af tildelte aktier, tegningsretter eller  

 køberetter, har selskabet ikke fradrag for det beløb, som  

 medarbejderen beskattes af som følge af tildelingen af aktien eller  

 udnyttelsen af køberetten eller tegningsretten.
Selskabet vil stadig  

 kunne opnå fradrag for øvrige udgifter afholdt i forbindelse med  

 tildelingen af løngodet.
Til § 28 A, stk. 6 Frigørelse af deponerede aktier betragtes som en  

 afståelse omfattet af aktieavancebeskatningslovens regler.
Dette  

 gælder hvadenten de deponerede aktier frigøres ved kontant  

 betaling eller mod aflevering af aktierne.
Ved bestemmelsen fastslås  

 det dog, at afståelsen er skattefri, såfremt afståelsen  

 skyldes, at de deponerede aktier frigøres ved kontant betaling.
Hvor selskabet frigør aktierne ved kontant betaling  

 af kursværdien, anses dette beløb for at udgøre de  

 frigjorte aktiers nye anskaffelsessum.
Den nye anskaffelsessum træder i  

 stedet for de frigjorte aktiers oprindelige anskaffelsessum.
For  

 børsnoterede aktier bliver aktiernes nye anskaffelsessum  

 børskursen og for unoterede aktier den fastlagte handelsværdi  

 på det tidspunkt, hvor deponeringen ophører.
Denne nye  

 anskaffelsessum skal anvendes ved avanceopgørelser i forbindelse med  

 eventuelle senere afståelser af selskabets aktier.
 Selskabets ejertid for de aktier, der frigøres ved  

 kontant betaling af kursværdien, løber uændret fra det  

 oprindelige anskaffelsestidspunkt.
 Når reglen er udformet som en regel om, at  

 frigørelsen - ved betaling af kursværdien - er en skattefri  

 afståelse, og ikke som en regel om, at frigørelsen ikke  

 betragtes som en afståelse, er begrundelsen, at selskaber anvender  

 gennemsnitsmetoden ved avanceopgørelser.
Når opgørelsen sker efter gennemsnitsmetoden,  

 tages der udgangspunkt i den gennemsnitlige anskaffelsessum for selskabets  

 samlede beholdning af egne aktier.
Det er alle aktier, der medregnes,  

 også aktier, der har været ejet i 3 år eller mere, uanset  

 at disse aktier kan afstås skattefrit.
Selskabet skal ved en  

 delafståelse altid foretage en opgørelse efter  

 gennemsnitsmetoden, selv om der er tale om afståelse af aktier med en  

 ejertid på 3 år eller mere.
Det vil sige, selv om der er tale om  

 afståelse af aktier, hvor fortjeneste er skattefri og tab ikke  

 fradragsberettiget.
Formålet med opgørelsen er, at få  

 fastlagt anskaffelsessummen for de bevarede aktier.
Den del af den samlede  

 anskaffelsessum, der vedrører de solgte aktier, skal udgå.
I relation til de deponerede aktier, tjener kravet om en  

 avanceopgørelse, også hvor frigørelsen sker ved betaling  

 af kursværdien, samme formål, nemlig at få »udtaget«  

 anskaffelsessummen for de frigjorte aktier af den samlede anskaffelsessum for  

 selskabets beholdning af egne aktier.
Når aktierne frigøres ved  

 kontant betaling, skal der så tilføjes en ny anskaffelsessum til  

 den samlede anskaffelsessum for selskabets beholdning af egne aktier.
Til § 28 B, stk. 1 Efter bestemmelsen konverteres beskatningen til en afgift,  

 der udgør 40 pct. af det vederlag, jf. § 28 A, stk. 1, som  

 medarbejderen modtager.
Det modtagne vederlag består ikke kun af  

 værdien af de aktier, tegningsretter og køberetter, som  

 medarbejderen modtager direkte, fratrukket en eventuel egenbetaling, men  

 også af den af selskabet indbetalte afgift, dvs. værdien af de  

 aktier, som afleveres, værdien af de aktier som lægges i depot  

 eller den kontante betaling.
Afgiften på de 40 pct. dækker hele  

 den skat m.v., som medarbejderen ellers skulle have betalt af det modtagne.  

 Det vil sige indkomstskat, arbejdsmarkedsbidrag og særligt  

 pensionsbidrag.
Satsen på 40 pct. af det samlede vederlag svarer til en  

 sats på 66,67 pct. af værdien af de aktier m.v. fratrukket en  

 eventuel egenbetaling, som medarbejderen modtager direkte.
De 40 pct. betragtes som en endelig afgift.
Hvor afgiften  

 betales ved deponering af aktier, afhænger afgiftens størrelse  

 af udviklingen i aktiekurserne.
Det gælder både i op- og  

 nedadgående retning.
Hvis selskabet eksempelvis går konkurs,  

 indebærer det, at den skat m.v., der blev betalt gennem deponeringen af  

 de pågældende aktier, er gået tabt.
Modsat kan  

 afgiftsbeløbet også blive større end værdien af de  

 deponerede aktier på  

 retserhvervelsestidspunktet/udnyttelsestidspunktet.
Til § 28 B, stk. 2 Bestemmelsen omfatter den situation, hvor medarbejderen  

 har indgået en aftale med arbejdsgiverselskabet eller et hermed  

 koncernforbundet selskab om, at selskabet betaler medarbejderens skat m.v. af  

 vederlag, der er modtaget i form af aktier, tegningsretter og  

 køberetter.
Medarbejderen skal i disse situationer ikke medregne det  

 modtagne vederlag, jf. den foreslåede § 28 A, stk. 1, ved  

 opgørelsen af den skattepligtige indkomst.
Til § 28 B, stk. 3 Lovforslaget har ikke til hensigt at stille medarbejderen  

 anderledes i forhold til de gældende regler.
Uagtet at det vederlag,  

 som medarbejderen modtager, jf. den foreslåede § 28 A,  

 stk. 1, ikke skal medregnes ved indkomstopgørelsen, jf. det  

 foreslåede stk. 3 i § 28 B, skal vederlaget derfor i visse  

 tilfælde alligevel indgå i opgørelsen af medarbejderens  

 samlede indkomstgrundlag.
Dette gælder f.eks. i forhold til det  

 særlige befordringsfradrag efter ligningslovens § 9 C,  

 stk. 4, for personer med lav indkomst.
 Det samlede indkomstgrundlag udgøres af bruttotal,  

 som f.eks. en medarbejders A-indkomst før skat.
 Når selskabet ved indgåelse af en aftale med  

 medarbejderen om at betale dennes skat m.v. i form af en afgift, samtidig  

 opgiver dets fradragsret, jf. den foreslåede bestemmelse § 28 A,  

 stk. 5, bevirker det, at selskabet for en uændret  

 nettoaflønning af medarbejderen kan nøjes med at  

 udstede/opkøbe aktier til en værdi, der udgør 68 pct. (  

 ved en selskabsskatteprocent på 32 ) af den værdi, som selskabet  

 ellers skulle have udstedt/opkøbt aktier for.
Da en medarbejder efter den foreslåede ordning  

 vederlægges med aktier m.v., uden at der efterfølgende skal ske  

 skattetræk, skal den værdi, som udgøres af de modtagne  

 aktier, derfor omregnes til den værdi, vederlaget ville have udgjort  

 for medarbejderen, såfremt det var blevet udbetalt som almindelig  

 lønindkomst med fuldt fradrag for selskabet.
Omregningen sker ved at  

 gange hele det modtagne vederlag efter § 28 A, stk. 1, med  

 100/68.
Til § 28 C, stk. 1 I den foreslåede § 28 C fastsættes regler  

 for opkrævning m.v. af afgiften.
Det foreslås i stk. 1, at kildeskattelovens og  

 opkrævningslovens regler om opkrævning, rente, gebyrer, kontrol,  

 inddrivelse, klage og straf m.v. vedrørende indeholdelse af A-skat i  

 løn m.v. som udgangspunkt skal finde tilsvarende anvendelse ved  

 opkrævning af afgiften.
I stk. 2-4 fastsættes undtagelserne  

 hertil.
Disse undtagelser vedrører først og fremmest  

 afregningsperioden og -tidspunktet samt angivelsen af afgiften, jf.  

 bemærkningerne nedenfor til § 28 C, stk. 2-4.
 Konsekvensen af, at kildeskattelovens og  

 opkrævningslovens bestemmelser vedrørende indeholdelse af A-skat  

 finder tilsvarende anvendelse, er bl.a., at der ved ikke rettidig betaling af  

 afgiften pålægges gebyr på 65 kr. og renter på samme  

 måde, som når indeholdt A-skat betales for sent.
Afgiften kan inddrives på samme måde som  

 A-skat, ligesom kontrollen med, om selskabet overholder pligten til at  

 indbetale afgift, varetages af de statslige told- og skattemyndigheder  

 (arbejdsgiverkontrollen). Klagereglerne finder også tilsvarende  

 anvendelse.
Det betyder eksempelvis, at de statslige told- og  

 skattemyndigheders afgørelse i 1. instans vedrørende  

 værdiansættelsen af unoterede aktier kan påklages til  

 Landsskatteretten.
 Selskaber, der ikke angiver eller indbetaler afgiften  

 rettidigt, kan straffes på samme måde som selskaber, der ikke  

 angiver eller indbetaler indeholdt A-skat rettidigt.
Til § 28 C, stk. 2-4 I stk. 2 foreslås, at afgiften opgøres  

 kvartalsvis, og at afgiften forfalder til betaling den 1. i måneden  

 efter det kvartal, hvori opgørelsen af det samlede vederlag skal  

 foretages.
Det samlede vederlag skal opgøres på  

 erhvervelsestidspunktet, for tegningsretter og køberetter omfattet af  

 ligningslovens § 28 dog først på udnyttelsestidspunktet,  

 jf. § 28 A, stk. 1, 2. pkt.
Seneste rettidige betalingsdag er den 10. i måneden  

 efter forfaldsmåneden.
Hvis den seneste rettidige betalingsdag er en  

 lørdag, søndag eller helligdag, anses den nærmeste  

 følgende hverdag som sidste rettidige betalingsdag.
 Den foreslåede bestemmelse indebærer, at  

 afgift af aktier, tegningsretter til aktier og køberetter til aktier  

 (der ikke er omfattet af § 28), som en medarbejder erhverver i januar  

 måned, skal betales senest den 10. maj.
I det tilfælde, hvor en person modtager aktier,  

 tegningsretter til aktier eller køberetter til aktier fra et andet  

 selskab end det selskab, hvor personen er ansat, hæfter  

 »arbejdsgiverselskabet« efter den foreslåede bestemmelse i stk. 3  

 for betaling af afgiften.
Reglen foreslås især af hensyn til de  

 tilfælde, hvor aktierne m.v. ydes af et udenlandsk selskab, og  

 muligheden for at inddrive afgiften som følge heraf er begrænset  

 i forhold til, hvis aktierne var ydet af et dansk selskab.
 I henhold til den foreslåede bestemmelse i  

 stk. 4 bemyndiges skatteministeren til at fastsætte nærmere  

 regler om opkrævningen m.v. af afgiften.
Det er hensigten, at denne bemyndigelse først og  

 fremmest skal benyttes til at fastsætte regler for, hvordan og  

 hvornår selskabet skal angive afgiften, og hvilke oplysninger  

 angivelsen skal indeholde, herunder at angivelsen skal vedlægges  

 dokumentation for deponering af aktier.
Det er tanken, at angivelserne skal  

 indgives inden for samme frister, som gælder for betalingen af  

 afgiften.
Det er endvidere hensigten, at bemyndigelsen skal anvendes til at  

 pålægge selskabet, hvor modtageren af aktierne er ansat, at  

 indgive en angivelse, selv om aktierne m.v. ydes af et andet selskab.
En  

 sådan regel vil især have betydning, hvor det er et udenlandsk  

 selskab, der yder aktierne m.v.
Til § 28 C, stk. 5 Forslaget indebærer, at de statslige told- og  

 skattemyndigheder er opkrævningsmyndighed i forhold til afgiften.
Det  

 betyder, at selskabet, såfremt afgiften »betales« i form af aflevering  

 eller deponering af aktier, skal dokumentere »indbetalingen« over for Told *  

 Skat.
Det foreslås, at skatteministeren efter forhandling med  

 erhvervsministeren bemyndiges til at fastsætte de nærmere regler  

 om videregivelse til VækstFonden af den modtagne dokumentation.
Det er  

 tanken, at afgiften vedrørende et givet kalenderår skal  

 »overføres« løbende til VækstFonden, efter at  

 »indbetalingen« og angivelsen af afgiften er sket til Told * Skat.
Det er  

 endvidere tanken, at der skal ske en endelig årlig afstemning og  

 afregning af afgiften mellem staten og VækstFonden på grundlag af  

 VækstFondens opgørelse efter den i § 2 foreslåede  

 § 6 A, stk. 5, således at overførte »beløb«,  

 der overstiger 25 mill. kr. tilbageføres til staten.
Til § 2 Til § 6 A, stk. 1 VækstFonden modtager den del af afgiften som  

 nævnt i ligningslovens § 28 A, stk. 3, der betales ved  

 deponering eller aflevering af aktier.
Afgiften tilgår  

 VækstFondens egenkapital.
Til § 6 A, stk. 2 Hvis selskabet indbetaler afgiften ved deponering af  

 aktier, skal aktierne efter den foreslåede bestemmelse deponeres i et  

 depot oprettet i et pengeinstitut eller hos en anden værdipapirhandler  

 omfattet af lov om værdipapirhandel m.v.
For hvert selskab skal der etableres et depot.
Alle  

 aktier, som et selskab deponerer til betaling af afgiften, skal deponeres i  

 samme depot i et bestemt pengeinstitut m.v.
Efter forslaget kan der ikke ske overdragelse,  

 pantsætning eller anden råden over de deponerede aktier.
Dette  

 gælder også, hvor købe- eller salgsretter etableres ved  

 indgåelse af aktionæroverenskomster.
Endvidere kan der ikke  

 foretages udlæg i aktierne, ej heller med respekt af deponeringen.
Til § 6 A, stk. 3 Efter den foreslåede bestemmelse skal ejendomsretten  

 til og forvaltningsretten over de deponerede aktier forblive hos selskabet i  

 deponeringsperioden.
Der skal ikke ved deponeringen ske  

 afståelsesbeskatning af disse aktier hos selskabet.
Derimod  

 foreslås det, at alle økonomiske rettigheder vedrørende  

 de deponerede aktier skal overgå til VækstFonden, så  

 længe aktierne ligger i depotet.
VækstFonden stilles  

 således økonomisk, som om den ejede aktierne.
De  

 økonomiske rettigheder vedrørende de deponerede aktier, der  

 overgår til VækstFonden, er nærmere opregnede i  

 bestemmelsens nr. 1-5.
Efter det foreslåede stk. 3, nr. 1, skal  

 udbytter og likvidationsudlodninger vedrørende de deponerede aktier  

 tilfalde VækstFonden, når vedtagelse af udlodningen er sket i  

 deponeringsperioden.
I det udbytte, der tilfalder VækstFonden, skal der  

 ikke ske indeholdelse af udbytteskat.
Da VækstFonden anses for omfattet  

 af skattefritagelsesbestemmelsen i selskabsskattelovens § 3,  

 stk. 1, nr. 1, om staten og dens institutioner, skal der i medfør  

 af § 38 i bekendtgørelse nr. 729 af 6. juli 2000 om  

 opkrævning af indkomstskat for personer m.v. ikke foretages  

 indeholdelse.
Den pågældende bekendtgørelse er bl.a.  

 udstedt i henhold til kildeskattelovens § 65, stk. 4.
Såfremt selskabet i deponeringsperioden foretager en  

 udvidelse af den nominelle aktiekapital, eksempelvis ved en konvertering af  

 overført overskud m.v. til aktiekapital, skal efter det  

 foreslåede stk. 3, nr. 2, de aktier, der kan  

 henføres til de deponerede aktier, tildeles depotet.
Såfremt der  

 er overskydende aktieretter, skal VækstFonden modtage et beløb  

 svarende til aktieretternes værdi.
Denne værdi opgøres til  

 handelsværdien, når der er tale om unoterede aktieretter og som  

 gennemsnitskursen på den sidste handelsdag for aktieretterne, når  

 der er tale om børsnoterede aktieretter.
De nye aktier anses for  

 indgået i depotet på samme tidspunkt som de oprindeligt  

 deponerede aktier.
Såfremt selskabet i deponeringsperioden  

 gennemfører en kapitalforhøjelse ved nytegning med  

 fortegningsret for hidtidige aktionærer, skal VækstFonden efter  

 det foreslåede stk. 3, nr. 3,  tilgodeses i samme forhold  

 som de øvrige aktionærer.
Da selskabet som udgangspunkt har  

 fået kapital ind ved udnyttelsen af de uddelte tegningsretter, skal  

 VækstFonden modtage et beløb svarende til værdien af de  

 tegningsretter, der kan henregnes til de deponerede aktier.
Denne værdi  

 opgøres til handelsværdien ved unoterede tegningsretter og  

 på grundlag af gennemsnitskursen på den sidste handelsdag for  

 tegningsretterne, når der er tale om børsnoterede  

 tegningsretter.
 Såfremt selskabet indenfor deponeringsperioden  

 gennemfører en kapitalnedsættelse, skal udlodninger, der kan  

 henføres til de deponerede aktier, efter det foreslåede  

stk. 3, nr. 4, indbetales til VækstFonden.
Det foreslås i stk. 3, nr. 5, at de  

 deponerede aktier skal kunne indgå i skattefri omstruktureringer  

 på lige fod med selskabets øvrige aktier.
Såfremt de  

 deponerede aktier skal indgå i skattepligtige omstruktureringer, skal  

 de deponerede aktier indløses.
Indløsningen sker ved til  

 VækstFonden at indbetale aktiernes markedsværdi på  

 tidspunktet for omstruktureringen.
 I de tilfælde, hvor skattefri omstruktureringer  

 medfører, at deponerede aktier erstattes af aktier i andre selskaber,  

 overføres frigørelsesadgangen vedrørende de deponerede  

 aktier til disse.
De ombyttede aktier succederer i de oprindeligt deponerede  

 aktiers stilling.
Deponeringsperioden løber således  

 uændret fra deponeringen af de oprindelige aktier.
 Såfremt selskabet indenfor deponeringsperioden vil  

 indgå i en skattefri aktieombytning i henhold til  

 aktieavancebeskatningslovens § 13, skal de deponerede aktier ombyttes  

 med aktier i det erhvervende selskab.
Da der i forbindelse med en skattefri aktieombytning er  

 mulighed for en skævdeling af eventuel kontantvederlæggelse til  

 aktionærerne, foreslås det, at de deponerede aktier tildeles  

 samme forholdsmæssige kontantvederlag som hele aktionærgruppen i  

 det erhvervede selskab.
Kontantvederlaget indbetales til  

 VækstFonden.
 Ved skattefri spaltning, hvor det selskab, af  

 hvilket de deponerede aktier er en del af kapitalen, spaltes og  

 ophører, skal de deponerede aktier erstattes med aktier i de nye  

 udspaltede selskaber, således at der deponeres aktier svarende til den  

 oprindelige ejerandel i de nye selskaber.
 Hvis spaltningen derimod sker uden ophør af  

 selskabet, skal de deponerede aktier suppleres med aktier i det/de nye  

 selskab/er, således at der i depotet bevares aktier svarende til samme  

 ejerandel i det oprindelige selskab og i hvert af de udspaltede  

 selskaber.
Hvor der ved en spaltning sker kontantvederlæggelse,  

 skal de deponerede aktier tildeles kontant udligningssum på lige fod  

 med andre aktionærer, da der ikke ved en spaltning er mulighed for  

 skævdeling af en kontant udligningssum.
Den kontante udligningssum, der  

 tilfalder de deponerede aktier, indbetales til VækstFonden.
Ved skattefri fusion, hvor det selskab, af hvilket  

 de deponerede aktier er en del af kapitalen, fusionerer, og de deponerede  

 aktier er aktier i det fortsættende selskab, vil en fusion ingen  

 indflydelse have på de deponerede aktier.
Såfremt de deponerede  

 aktier derimod er aktier i det ophørende selskab, skal de erstattes af  

 aktier i det fortsættende selskab.
De deponerede aktier skal »ombyttes«  

 i samme forhold som de øvrige aktionærers aktier i det  

 ophørende selskab.
Da der i forbindelse med en fusion er mulighed for  

 skævdeling af eventuel kontantvederlæggelse, foreslås det,  

 at de deponerede aktier tildeles samme forholdsmæssige kontantvederlag  

 som hele aktionærgruppen i det oprindelige selskab.
Kontantvederlaget  

 indbetales til VækstFonden.
Til § 6 A, stk. 4 Bestemmelsen fastlægger reglerne for selskabets  

 adgang til at frigøre de deponerede aktier.
Frigørelse sker  

 ved, at selskabet indløser VækstFonden, hvorefter alle  

 økonomiske rettigheder igen går over til selskabet.  

 Indløsning kan ske ved at betale et beløb svarende til  

 aktiernes handelsværdi på indløsningstidspunktet eller ved  

 at aflevere aktierne til VækstFonden.
Deponeringsperioden løber fra  

 deponeringstidspunktet til udgangen af det 9. kalenderår efter  

 kalenderåret, hvori deponeringen sker.
Den maksimale deponeringsperiode  

 er således 10 år.
Ved indfrielse i deponeringsperioden sondres der mellem  

 børsnoterede og unoterede aktier.
Ved børsnoterede aktier  

 forstås aktier, som er noteret på en fondsbørs i et land  

 indenfor EU/EØS eller på et reguleret marked, der er medlem  

 eller associeret medlem af FIBV, jf. aktieavancebeskatningslovens § 4,  

 stk. 2.
 Såfremt de deponerede aktier er børsnoterede,  

 kan der indenfor deponeringsperioden ske indfrielse til den kurs, hvortil der  

 handles på børsen/det regulerede marked.
Såfremt de deponerede aktier er unoterede, og der  

 således ikke sker en løbende værdiansættelse eller  

 omsætning af aktierne, kan der kun ske indfrielse i løbet af  

 deponeringsperioden, såfremt kursen kan fastsættes.
En  

 fastsættelse af kursen i deponeringsperioden betinger, at der er  

 handlet eller indgået bindende aftale mellem ikke-interesseforbundne  

 parter, og at dette er sket indenfor en måned før den  

 ønskede indfrielse af de deponerede aktier.
Handelen skal omfatte  

 mindst samme nominelle beløb eller, hvor der ikke er en nominel  

 værdi, samme andel af selskabet som de deponerede aktier.
Aktierne skal  

 være i samme aktieklasse.
Selskabet kan altid vælge, om det ved udløbet  

 af deponeringsperioden vil indfri de deponerede aktier ved kontant betaling  

 eller ved at overlade aktierne til VækstFonden, der så vil  

 foranledige aktierne solgt.
VækstFonden skal i denne forbindelse  

 vurdere, om aktierne skal sælges med det samme, eller om der kan  

 forventes opnået en bedre salgspris ved at vente i en periode.
Aktierne  

 må dog ikke i VækstFonden få karakter af egentlige  

 anlægsaktiver.
Til § 6 A, stk. 5 I det omfang VækstFonden modtager mere end 25  

 millioner kr. årligt, tilfalder det overskydende beløb  

 statskassen.
Beløbet opgøres som et årligt gennemsnit af  

 summen af de i dette stk. nævnte kontante betalinger samt  

 værdien af aktier, der overdrages til VækstFonden som  

 ejendom.
 En eventuel overførsel af overskydende beløb  

 til statskassen opgøres på grundlag af det til  

 erhvervsministeren indsendte årsregnskab efter § 9 i lov om  

 VækstFonden.
Til § 6 A, stk. 6 Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift m.m. efter denne paragraf.
Det drejer sig bl.a. om kontrol med de  

 deponerede aktiers bindingsperiode og værdiansættelse.
Endvidere  

 kan erhvervsministeren efter aftale med skatteministeren fastsætte  

 regler om indberetning.
Til § 3 Til nr. 1 Der er tale om en konsekvensændring som følge  

 af forslaget under § 1, nr. 3-8, om at inddrage tegningsretter til  

 aktier under reglerne i ligningslovens § 28.
 Bestemmelsen betyder f.eks., at reglen i  

 aktieavancebeskatningslovens § 1, stk. 2, 4. pkt. ikke finder  

 anvendelse i de situationer, hvor en tildeling af tegningsretter til  

 medarbejdere er omfattet af ligningslovens § 28. Det vil sige, at de  

 hidtidige aktionærer i disse tilfælde ikke anses for at have  

 afstået en tegningsret, hvor medarbejderens aktietegning sker til  

 favørkurs.
Til nr. 2 Der er tale om en redaktionel ændring.
Bestemmelsen,  

 der oprindeligt indgik som stk. 2 i § 2 d, blev egentlig  

 konsekvensrettet ved § 2, nr. 2 i lov nr. 452 af 31. maj 2000, der  

 omhandler elreformen og elselskabers overgang til almindelig skattepligt.  

 Mellem fremsættelse og vedtagelse af elreformen blev der imidlertid i  

 § 2 d indsat et nyt stk. 2, og da der ikke blev taget højde  

 for denne ændring i elreformforslaget, bortfaldt den ellers tilsigtede  

 konsekvensrettelse.
Ved forslaget genoprettes den oprindeligt tilsigtede  

 ændring.
Til § 4 Til nr. 1 Med den foreslåede ændring af  

 arbejdsmarkedsfondslovens § 7, stk. 1, litra a, udvides  

 bidragspligten til at omfatte personer (lønmodtagere), der efter  

 forslagets § 7 bliver begrænset skattepligtige af indkomst i form  

 af aktier, tegningsretter til aktier eller køberetter til aktier.
Til nr. 2 og 3 Med den foreslåede ændring af  

 arbejdsmarkedsfondslovens § 8, stk. 1, litra b, udvides  

 bidragsgrundlaget for lønmodtagere og honorarmodtagere til at omfatte  

 den skattepligtige værdi, dvs. de værdier, der danner grundlaget  

 for indkomstbeskatningen, af aktier og tegningsretter til aktier, jf.  

 ligningslovens § 16 eller - for så vidt angår tegningsretter  

 - § 28, stk. 1-2, jf. statsskatteloven § 4.
Ændringen medfører, at der tillige skal  

 beregnes særlig pensionsopsparing på 1 pct. af det udvidede  

 bidragsgrundlag, jf.
ATP-lovens § 17 f, stk. 1, der henviser til  

 arbejdsmarkedsfondslovens § 8, stk. 1, litra b.
 Den foreslåede ændrede affattelse af  

 opkrævningsbestemmelsen i § 11, stk. 8, er en konsekvens af  

 den ovenfor omtalte udvidelse af bidragsgrundlaget.
 Der henvises endvidere til lovforslagets almindelige  

 bemærkninger.
Til § 5 Til nr. 1 Efter ejendomsværdiskatteloven har  

 alderspensionister adgang til et særligt nedslag i den beregnede  

 ejendomsværdiskat.
Nedslaget reduceres dog, når  

 alderspensionisten har indkomst over en vis størrelse.
Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen.
Det  

 vil sige, at vederlag af denne karakter ikke vil indgå i  

 opgørelsen af den indkomst, der danner grundlag for beregningen af  

 reduktionen af nedslaget.
 Da det ikke kan afvises, at der vil kunne opstå  

 situationer med alderspensionister, som fortsat arbejder, og som indgår  

 en aftale omfattet af de foreslåede regler i ligningslovens § 28  

 A, foreslås det, at vederlag omfattet af en sådan aftale skal  

 medregnes ved opgørelsen af den indkomst, som danner grundlag for  

 beregningen af reduktionen af nedslaget.
Til § 6 Forslaget er en konsekvens af forslaget under § 1,  

 nr. 9, jf. bemærkningerne til det foreslåede § 28 B,  

 stk. 3.
 Efter etableringskontoloven kan indskud på en  

 etableringskonto højest udgøre 25 pct. af indskyderens  

 nettolønindtægt i indkomståret - dog kan der altid  

 indskydes 100.000 kr. af nettolønindtægten.
Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen, og  

 det kan heller ikke betegnes som en del af medarbejderens kontante  

 løn.
Det betyder, at vederlag af den nævnte karakter ikke  

 umiddelbart vil indgå i opgørelsen af  

 nettolønindtægten i relation til indskud på  

 etableringskonto.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3. Det foreslås derfor, at  

 vederlag, som modtages efter de foreslåede regler i ligningslovens  

 § 28 A, skal medregnes ved opgørelsen af  

 nettolønindkomsten.
Til § 7 Til nr. 1 Der er tale om en konsekvensrettelse som følge af  

 ændringen under nr. 2.
Til nr. 2 Efter den foreslåede bestemmelse indføres der  

 begrænset skattepligt af vederlag i form af aktier, tegningsretter til  

 aktier og køberetter til aktier.
Bestemmelsen omfatter personer, der oppebærer  

 vederlag i form af aktier, tegningsretter og køberetter for arbejde  

 udført her i landet.
Arbejdet skal være udført som led i  

 et ansættelsesforhold eller som led i en aftale om ydelse af personligt  

 arbejde i øvrigt.
Endvidere omfatter bestemmelsen arbejde som personer  

 har udført i deres egenskab af valgt medlem af eller medhjælp  

 for et selskabs bestyrelse.
Det er uden betydning for skattepligten, om  

 retten til vederlaget er erhvervet efter ophør af arbejdsforholdet,  

 jf. det foreslåede 2. pkt. i bestemmelsen.
Den begrænsede  

 skattepligt omfatter alle ydelser af aktier, tegningsretter og  

 køberetter, som en arbejdsgiver betaler til en begrænset  

 skattepligtig person for arbejde udført her i landet.
Dette  

 gælder således også, selv om den pågældende  

 først har erhvervet ret til vederlaget efter afslutningen af  

 arbejdsforholdet her i landet.
Bestemmelsen vil f.eks. betyde, at en i udlandet bosat  

 person, der arbejder for en dansk virksomhed, er begrænset  

 skattepligtig af den del af vederlaget i form af aktier, tegningsretter og  

 køberetter, der vedrører arbejde i Danmark.
Bestemmelsen vil  

 også omfatte den situation, hvor en person bosat i udlandet  

 udføre arbejde i både Danmark og i udlandet, idet skattepligten  

 dog i disse tilfælde kun vil omfatte en del af det udbetalte vederlag.  

 Beskatningen skal ske ud fra en forholdsmæssig fordeling af vederlaget  

 opgjort på grundlag af den periode, der er arbejdet i henholdsvis  

 Danmark og i udlandet.
Er der ydet tegningsretter eller køberetter med  

 en løbetid på 4 år, og er der i denne periode  

 udført arbejde i Danmark i 3 år og udført arbejde i  

 udlandet i 1 år, vil 3/4 af vederlaget være omfattet af den  

 begrænsede skattepligt til Danmark.
Til § 8 Til nr. 1 Der er tale om en konsekvensændring som følge  

 af forslaget under § 1, nr. 7, om fraflytterbeskatning af  

 køberetter til aktier, der er tildelt som vederlag i et  

 ansættelsesforhold m.v.
Til § 9 Til nr. 1 Der foreslås for det første en  

 tydeliggørelse af, at § 7 A, stk. 2, nr. 10, ikke kun  

 omfatter købe- eller tegningsret til aktier, men også til  

 anparter.
Der foreslås for det andet en udvidelse af den  

 gældende § 7 A, stk. 2, nr. 10, til også at omfatte  

 tegningsretter til aktier og anparter.
Udvidelsen er en konsekvens af, at  

 disse tegningsretter foreslås omfattet af reglerne i ligningslovens  

 § 28, jf. forslagets § 1, nr. 3-8.
Der foreslås for det tredje en præcisering af  

 § 7 A, stk. 1, nr. 10, i de situationer, hvor den ansatte m.m. har  

 skiftet arbejdsgiver før udnyttelse eller afståelse af  

 købe- eller tegningsretten.
Efter den gældende bestemmelse kan  

 indberetningspligten kun pålægges det selskab, hvor den  

 pågældende er ansat m.m. på udnyttelses- henholdsvis  

 afståelsestidspunktet.
Efter forslaget kan indberetningspligten i  

 stedet pålægges det selskab, hvor den pågældende var  

 ansat på ydelses- henholdsvis afståelsestidspunktet.
Begrundelsen  

 herfor er, at den nye arbejdsgiver ofte ikke vil have kendskab til den  

 købe- eller tegningsret, der er ydet i det tidligere  

 ansættelsesforhold.
 Der foreslås for det fjerde den præcisering af  

 § 7 A, stk. 2, nr. 10, at bestemmelsen kun omfatter vederlag i form  

 af købe- eller tegningsretter, der beskattes efter ligningslovens  

 § 28. Andet vederlag i form af købe- eller tegningsretter, der er  

 ydet som led i ansættelsesforhold, som led i personligt arbejde i  

 øvrigt eller som valgt medlem af eller medhjælp for et selskabs  

 bestyrelse, skal indberettes efter § 7 A, stk. 2, nr. 11. Det kan  

 være vederlag i form af købe- eller tegningsretter til aktier  

 eller anparter i et andet selskab end det, hvor den pågældende er  

 ansat m.m. eller et hermed koncernforbundet selskab, eller vederlag af den i  

 ligningslovens § 28 nævnte type, der ikke skal beskattes her til  

 landet.
Indberetningen skal foretages om værdien på  

 udnyttelses- henholdsvis afståelsestidspunktet.
Dette gælder,  

 selv om ejerne eksempelvis skal beskattes efter ligningslovens § 28,  

 stk. 6 eller 7, som følge af immigration.
 Der foreslås en tydeliggørelse af, at  

 § 7 A, stk. 2, nr. 11, ikke kun omfatter købe- eller  

 tegningsret til aktier, men også til anparter.
Indberetningspligten efter § 7 A, stk. 2, nr. 11, vil  

 indtil videre  blive udformet således, at der i indberetningen alene  

 skal foretages en markering af, at der er ydet en købe- eller  

 tegningsret, og ikke en værdiansættelse af købe- eller  

 tegningsretten.
Hvis grundlaget for en værdiansættelse af disse  

 købe- eller tegningsretter bliver mere entydigt, vil det med hjemmel i  

 § 7 A, stk. 2, nr. 11, administrativt kunne bestemmes, at indberetningen skal  

 omfatte oplysning om værdien af købe- eller tegningsretten.
Der foreslås en udvidelse af indberetningspligten  

 efter § 7 A, stk. 2, nr. 11, til også at omfatte købe-  

 eller tegningsretter, der er ydet af selskaber i udlandet, hvormed det  

 selskab, hvor erhververen arbejder m.m., er koncernforbundet.
Hermed bringes  

 bestemmelsen i overensstemmelse med § 7 A, stk. 2, nr. 10, 3.  

 pkt.
 Både i forhold til § 7 A, stk. 2, nr. 10  

 og nr. 11 gælder, at bemyndigelsen ikke vil blive anvendt, hvis der om  

 samme forhold skal foretages indberetning efter den under § 9, nr. 2,  

 foreslåede § 7 A, stk. 2, nr. 13. Det drejer sig om de  

 tilfælde, hvor der er indgået aftale om betaling af en afgift til  

 VækstFonden til dækning af skatten af vederlaget.
Til nr. 2 Det foreslås ved det nye nr. 12 i  

 skattekontrollovens § 7 A, stk. 2, at bemyndige skatteministeren  

 til at indføre en indberetningsordning for aktier og anparter, der er  

 ydet som arbejdsvederlag eller lignende.
Dette gælder også,  

 når vederlaget er ydet af et selskab, der er koncernforbundet med det  

 selskab, hvor erhververen er ansat m.m.
 Efter forslaget kan skatteministeren i tilfælde,  

 hvor aktien eller anparten er ydet af et selskab i udlandet,  

 pålægge det selskab, hvor erhververen arbejder m.m., en  

 indberetningspligt herom.
 Bemyndigelsen vil ikke blive anvendt, hvis der om samme  

 forhold skal foretages indberetning efter den foreslåede § 7 A,  

 stk. 2, nr. 13.
 Formålet er sammen med reglerne i  

 skattekontrollovens § 7 A, stk. 2, nr. 10, 11 og det  

 foreslåede nr. 13, at skabe en samlet indberetningsordning for  

 aflønning i form af ejerandele i arbejdsgiverselskabet eller et hermed  

 koncernforbundet selskab.
 Efter forslaget til et nyt nr. 13 i skattekontrollovens  

 § 7 A, stk. 2, bemyndiges skatteministeren til at  

 pålægge arbejdsgivere i forbindelse med den årlige  

 lønindberetning til de statslige told- og skattemyndigheder at oplyse  

 om værdien af aktier og anparter samt tegningsretter og  

 køberetter hertil i det selskab, hvor erhververen er ansat, eller i et  

 med dette selskab koncernforbundet selskab, jf. ligningslovens § 28 A,  

 stk. 1 og 2.
Indberetning efter denne bestemmelse skal dog kun  

 foretages, hvis der tillige som nævnt i ligningslovens § 28 A,  

 stk. 1, er indgået en aftale med erhververen om betaling af en  

 afgift til dækning af erhververens skat af vederlaget.
Denne aftale kan  

 være indgået med det selskab, hvor erhververen er ansat, uanset  

 om vederlaget er ydet af dette selskab.
Alternativt kan aftalen være  

 indgået med det selskab, der har ydet vederlaget.
Uanset om vederlaget er ydet af det selskab, hvor  

 erhververen er ansat, eller af et dermed koncernforbundet selskab, kan  

 indberetningspligten pålægges det selskab, hvor erhververen er  

 ansat.
Dette gælder, uanset om det ydende selskab er  

 hjemmehørende her i landet eller i udlandet.
Arbejdsgiverselskabet  

 skal i givet fald fremskaffe de oplysninger, der skal indberettes, fra  

 yderselskabet.
Den værdi, der skal indberettes, er som udgangspunkt  

 værdien af vederlaget på retserhvervelsestidspunktet.
Men i de  

 tilfælde, hvor vederlaget er ydet som en tegningsret eller en  

 køberet som nævnt i ligningslovens § 28, skal værdien  

 opgøres til værdien af tegningsretten henholdsvis  

 køberetten på udnyttelsestidspunktet.
Til § 10 Forslaget er en konsekvens af forslaget under § 1,  

 nr. 9, jf. bemærkningerne til det foreslåede § 28 B,  

 stk. 3.
 Det særlige fradrag til sømand beregnes for  

 en dels vedkommende som en procentdel af skatteyderens erhvervede  

 lønindtægt.
 Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen, og  

 det kan heller ikke betegnes som en del af medarbejderens  

 lønindtægt.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3. Det foreslås derfor, at  

 vederlag, som modtages efter de foreslåede regler i ligningslovens  

 § 28 A, skal medregnes ved opgørelsen af  

 lønindtægt.
Til § 11 Efter den gældende boligstøttelovs § 8  

 indgår personlig indkomst i det indkomstgrundlag, boligstøtten  

 beregnes efter.
Vederlag i form af aktier m.v., der efter gældende  

 regler er personlig indkomst, indgår således i  

 beregningsgrundlaget.
 De foreslåede §§ 28 A-C i ligningsloven  

 indebærer, at det kan aftales, at skatten af de nævnte former for  

 aflønning betales på en sådan måde, at vederlaget  

 ikke indgår i medarbejderens personlige indkomst.
 For at sikre, at den foreslåede ændring af  

 ligningsloven ikke medfører ændring af indkomstgrundlaget for  

 beregning af boligstøtte foreslås derfor, at det  

 fastsættes i boligstøtteloven, at de nævnte indkomster  

 fortsat skal indgå i indkomstgrundlaget ved beregning af  

 boligstøtte, når vederlaget er omfattet af en aftale efter den  

 foreslåede § 28 A i ligningsloven.
 Herudover er der sket en redaktionel ændring af  

 teksten, som skal gøre bestemmelsen lettere at læse.
Til § 12 Efter den gældende lov om social pension  

 indgår personlig indkomst i det indtægtsgrundlag, der  

 lægges til grund ved beregningen af pensionstillæg og personlige  

 tillæg til folke- og førtidspensionister samt ved beregningen af  

 grundbeløbet til førtidspensionister.
 Vederlag i form af aktier m.v., der efter de  

 gældende regler er personlig indkomst, har således betydning for  

 opgørelsen af indtægtsgrundlaget og dermed for beregningen af  

 pensionen.
 De foreslåede §§ 28 A-C i ligningsloven  

 indebærer, at det kan aftales, at de nævnte former for  

 aflønning ikke længere indgår i den personlige  

 indkomst.
Forslaget om ændring af lov om social pension vil  

 sikre, at den foreslåede ændring af ligningsloven ikke  

 medfører ændringer i det indtægtsgrundlag, der  

 opgøres i forbindelse med beregningen af social pension.
Vederlag, der  

 er omfattet af den foreslåede § 28 A i ligningsloven, vil  

 således fortsat indgå ved opgørelsen af  

 indtægtsgrundlaget efter § 28, stk. 1, nr. 1, i lov om social  

 pension.
§ 27 i lov om social pension, der vedrører  

 opgørelsen af indtægtsgrundlaget for beregning af  

 folkepensionens grundbeløb, henviser ikke direkte til  

 skattelovgivningens begreber.
Indtægtsgrundlaget for folkepensionens  

 grundbeløb opgøres efter »pensionistens indtægt ved  

 personligt arbejde«.
I overensstemmelse med forslaget til ændring af  

 § 28 i lov om social pension skal det derfor bemærkes, at  

 vederlag, der er omfattet af den foreslåede § 28 A i  

 ligningsloven, således også skal indgå i opgørelsen  

 af »indtægt ved personligt arbejde« efter § 27.
Til § 13 Efter den gældende bestemmelse i § 32,  

 stk. 1, i lov om folkehøjskoler, efterskoler, husholdningsskoler  

 og håndarbejdsskoler (frie kostskoler), der omhandler  

 indkomstgrundlaget, indgår den personlige indkomst ved beregning af  

 statslig elevstøtte til elever på efterskoler.
Vederlag i form  

 af aktier m.v., der efter de gældende regler er personlig indkomst,  

 indgår således i beregningsgrundlaget.
De foreslåede §§ 28 A-C i ligningsloven  

 indebærer, at det kan aftales mellem lønmodtager og det selskab,  

 den pågældende er ansat i, at aflønning i form af aktier  

 m.v. ikke længere indgår i eller henføres til den  

 personlige indkomst.
I stedet betaler selskabet en afgift på 40  

 pct.
 For at sikre, at den foreslåede ændring af  

 ligningsloven ikke medfører en ændring i grundlaget for  

 beregning af elevstøtte, foreslås det, at loven ændres,  

 så de nævnte indkomster fortsat skal indgå i de indkomster,  

 der lægges til grund ved beregningen af elevstøtten, selv om  

 vederlaget er omfattet af en aftale efter den foreslåede bestemmelse i  

 § 28 A i ligningsloven.
Til § 14 Til nr. 1 og 2 Efter de gældende bestemmelser i § 23,  

 stk. 2, i lov om statens uddannelsesstøtte, der omhandler den  

 uddannelsessøgendes egne indkomster, og § 26, stk. 1, i  

 samme lov, der omhandler forældreindkomstgrundlaget for 18- og  

 19-årige støttemodtagere i ungdomsuddannelser, indgår den  

 personlige indkomst ved beregning af uddannelsesstøtten.
Vederlag i  

 form af aktier m.v., der efter de gældende regler er personlig  

 indkomst, indgår således i beregningsgrundlaget.
De foreslåede §§ 28 A-C i ligningsloven  

 indebærer, at det kan aftales mellem lønmodtager og det selskab,  

 den pågældende er ansat i, at aflønning i form af aktier  

 m.v. ikke længere indgår i eller henføres til den  

 personlige indkomst.
I stedet betaler selskabet en afgift på 40  

 pct.
 For at sikre, at den foreslåede ændring af  

 ligningsloven ikke medfører en ændring i grundlaget for  

 beregning af uddannelsesstøtte, foreslås det, at loven  

 ændres, så de nævnte indkomster fortsat skal indgå i  

 de indkomster, der lægges til grund ved beregningen af  

 uddannelsesstøtten, selv om vederlaget er omfattet af en aftale efter  

 den foreslåede bestemmelse i § 28 A i ligningsloven.
Til § 15 Til stk. 1 Det foreslås, at loven træder i kraft dagen  

 efter bekendtgørelsen i Lovtidende.
Til stk. 2 Det foreslås, at inddragelsen af tegningsretter  

 under reglerne i ligningslovens § 28 skal have virkning for  

 tegningsretter, der erhverves den 1. januar 2001 eller senere.
 Endvidere foreslås, at selskabets ret til at  

 fradrage udgifter til tegningsretter til aktier til de ansatte, hvor  

 tegningsretterne er omfattet af ligningslovens § 7 A, skal have virkning  

 for tegningsretter, som den ansatte erhverver ret til den 1. januar 2001  

 eller senere.
Til stk. 3 Det foreslås, at bestemmelsen i § 1, nr. 2, om  

 ændring af ligningslovens § 9 C, stk. 4, har virkning fra og  

 med indkomståret 2002. Det skyldes, at ligningslovens § 9 C,  

 stk. 4, har virkning fra og med indkomståret 2002, jf. § 3,  

 stk. 1 og 2, i lov nr. 427 af 26. juni 1998.
Til stk. 4 Det foreslås, at fraflytterbeskatningen i forhold  

 til tegningsretter og køberetter, der er omfattet af ligningslovens  

 § 28, skal have virkning for ophør af skattepligt, der sker den  

 1. januar 2001 eller senere.
 Da ligningslovens § 28 alene omfatter tegningsretter,  

 der er erhvervet den 1. januar 2001 eller senere, jf. lovforslagets  

 § 15, stk. 2, omfatter fraflytterbeskatningen ligeledes kun  

 tegningsretter, der er erhvervet den 1. januar 2001 eller senere.
Til stk. 5 Det foreslås, at reglerne om, at selskabet kan  

 betale medarbejderens skat m.v. ved indbetaling af en afgift, skal have  

 virkning for aktier og tegningsretter til aktier, der erhverves den 1. januar  

 2001 eller senere og for køberetter, der erhverves eller udnyttes den  

 1. januar 2001 eller senere.
 Det foreslås endvidere, at reglerne om, at vederlag,  

 hvoraf der betales afgift efter ligningslovens §§ 28 A-C, skal medregnes  

 ved indkomstopgørelser, der danner grundlag for særlige fradrag,  

 boligstøtte, social pension m.m., skal have virkning for aktier og  

 tegningsretter til aktier, der erhverves den 1. januar 2001 eller senere, og  

 for køberetter, der erhverves eller udnyttes den 1. januar 2001 eller  

 senere.
 Endvidere foreslås, at udvidelsen af  

 bidragsgrundlaget efter lov om en arbejdsmarkedsfond til at omfatte aktier og  

 tegningsretter til aktier, skal have virkning for aktier og tegningsretter,  

 der erhverves den 1. januar 2001 eller senere.
Til stk. 6 Det foreslås, at reglerne om VækstFondens  

 modtagelse af den del af afgiften efter ligningslovens §§ 28 A-C, der  

 betales ved aflevering eller deponering af aktier, skal have virkning for  

 afgift, der forfalder til betaling den 1. januar 2001 eller senere.
Til stk. 7 Det foreslås, at indførelsen af  

 begrænset skattepligt af aktier, tegningsretter til aktier og  

 køberetter til aktier, der modtages som vederlag for arbejde  

 udført her i landet, og den i konsekvens heraf udvidede bidragspligt  

 efter arbejdsmarkedsfondsloven, skal have virkning for aktier, tegningsretter  

 til aktier og køberetter til aktier, der erhverves den 1. januar 2001  

 eller senere.
Til stk. 8 Det foreslås at reglerne om, at vederlag, hvoraf der  

 betales afgift efter ligningslovens §§ 28 A-C, skal medregnes i  

 indkomstopgørelser, der danner grundlag for beregning af  

 elevstøtte til elever på efterskoler og beregning af  

 uddannelsesstøtte til 18- og 19-årige støttemodtagere i  

 ungdomsuddannelser, første gang skal have virkning for  

 opgørelse af indkomstgrundlaget for 2003 på grundlag af  

 indkomståret 2001.
Til stk. 9 Det foreslås at reglerne om, at vederlag, hvoraf der  

 betales afgift efter ligningslovens §§ 28 A-C, skal medregnes i  

 opgørelser af egenindkomst, der danner grundlag for beregning af  

 uddannelsesstøtte til uddannelsessøgende, skal have virkning  

 for opgørelse af egenindkomsten for støtteåret 2001 og  

 følgende år.
Bilag 1 Høringssvar og kommentarer hertil vedr.  

 lovforslaget Organisation Bemærkninger Kommentarer Advokatrådet Rådet mener, at det i tilknytning til den foreslåede  

 fraflytterbeskatning bør overvejes, at indføre  

 undtagelsesbestemmelser svarende til reglerne i ABL § 13 a, hvorefter  

 fraflytterbeskatningen ikke omfatter aktier erhvervet af  

 ikke-hovedaktionærer mindre end tre år før fraflytningen,  

 og ikke omfatter personer, der ikke har været skattepligtige til  

 Danmark i mindst 5 år inden for de sidste 10 år før  

 fraflytningen.
Begrundelsen for, at man har valgt ikke at knytte de nævnte  

 undtagelsesbestemmelser til den foreslåede fraflytterbeskatning, er, at  

 der her er tale om beskatning af et lønvederlag i modsætning til  

 en avance.
I og med at der er tale om et vederlag, der udspringer af  

 udført arbejde, dvs. løn, er det således fundet  

 påkrævet at indføre en regel, som sikrer, at  

 skattebeløbet altid forfalder ved en fraflytning.
 Endvidere mener rådet, at det bør overvejes at indføre  

 en henstandsordning svarende til reglerne i ABL § 13 a, stk. 5 og  

 6.
 Fraflytterbeskatningen er udbygget med en regel om adgang til at få  

 henstand med fraflytterskatten.
 Det anføres, at ikrafttrædelsesbestemmelsen i § 11,  

 stk. 5, bør ændres, således at pligten til at betale  

 arbejdsmarkedsbidrag af tegningsretter m.v. alene omfatter tegningsretter  

 m.v., der erhverves den 1. januar 2001 eller senere - og ikke også alle  

 tegningsretter m.v., der udnyttes den 1. januar 2001 eller senere.
 Den pågældende ikrafttrædelsesbestemmelse er blevet  

 ændret i overensstemmelse med det anførte.
Akademikernes Central-  

 organisation AC er tilfreds med, at tegningsretter sidestilles med køberetter  

 mht. beskatningstidspunktet, ligesom man finder det mest logisk, at  

 beskatningen ikke indtræder før udnyttelsen.
Endvidere er AC tilfreds med, at der med lovforslaget tages fat i  

 problemstillingen omkring likviditetsproblemer ved modtagelse af  

 køberetter m.m.
Dog finder AC, at det vil være mest  

 hensigtsmæssigt at udskyde beskatningen for alle typer af  

 aktieaflønning til det tids- punkt, hvor aktierne realiseres med  

 gevinst.
Ved den foreslåede ordning vedrørende aktieaflønning  

 løses de likviditetsmæssige forhold, der har været  

 fremført som værende det store problem.
Aktier m.v., der  

 modtages som vederlag som led i et ansættelsesforhold, udgør et  

 lønaccessorie og bør beskattes, som det de er, nemlig  

 løn.
Det er vurderingen, at det ikke er muligt at fastholde denne  

 vigtige præmis, hvis beskatningstidspunktet flyttes til det tidspunkt,  

 hvor aktierne sælges.
Det er samtidig opfattelsen, at det ikke er  

 muligt at holde aktier, der direkte eller gennem tildelt tegnings- eller  

 køberetter erhverves som led i et ansættelsesforhold, uden for  

 de direktivstyrede successionsregler.
Hvis beskatningen kun skal  

 indtræde, hvis der er gevinst, vil der i relation til fusionsdirektivet  

 være tale om skat på en aktieavance.
Anvendelse af  

 gennemsnitsmetoden ved opgørelsen af aktieavancer betyder endvidere,  

 at tab på »lønaktier« reelt kan være et indirekte tab,  

 fordi tabet egentligt skyldes et tab på andre aktier i samme selskab,  

 som den ansatte har erhvervet i anden sammenhæng.
 AC mener, at det kan formindske incitamentet til aflønning med  

 tegningsretter/køberetter, at medarbejderne kun modtager 60 pct. af de  

 finansielle instrumenter, de er berettiget til.
Modellen med afgiftsbetalingen ændrer ikke ved, at medarbejderen  

 stadig anses for at have modtaget 100 pct. af de finansielle instrumenter,  

 vedkommende er berettiget til.
I stedet for at få udbetalt 100 pct. og  

 derefter selv må finde midlerne til at udrede skatten heraf, betyder  

 modellen, at man får udbetalt 60 pct. og de »tilbageholdte« 40 pct.  

 udgør så skatten af de 100 pct.
 Endelig mener AC, at reglerne bør udformes således, at der er  

 tale om en ret for den enkelte medarbejder til at vælge  

 afgiftsbetalingen i stedet for som en aftaleordning.
 Da valg af afgiftsbetalingen har konsekvenser for arbejdsgiverselskabet,  

 er det fundet rimeligt, at selskabet også skal have indflydelse  

 på, om denne betalingsform skal anvendes.
Amtsråds-  

 foreningen Har ikke afgivet bemærkninger Arbejder-  

 bevægelsens Erhvervsråd AE kan støtte lovforslaget og kan fuldt ud tilslutte sig, at de  

 likviditetsmæssige problemer ikke imødegås ved at udskyde  

 beskatningen hos medarbejderen, f.eks. til aktierne sælges.
Dog mener  

 AE, at afgiftssatsen bør sættes på et niveau, så den  

 effektive beskatning fuldt ud modsvarer marginalskatteprocenten for  

 topskatteydere, således at der ikke sker nogen favorisering.
Da afgiftssatsen på de 40 pct. er fastlagt ud fra en  

 marginalskattesats på 60 pct. kan ordningen vedrørende  

 aktieaflønning ganske rigtigt indebære en lille skattelettelse  

 for topskatteydere, i og med at deres marginalskattesats inklusive  

 arbejdsmarkedsbidrag er lidt højere.
Når der på trods heraf er valgt en fast rund  

 sats, er begrundelsen, at der herved sikres en smidig administration af  

 ordningen.
Dansk Handel & Service DHS finder, at forslaget vedrørende aktieaflønningsordningen  

 sætter fokus på det væsentligste problem nemlig  

 likviditetsbelasteningen, men mener samtidig at forslaget ikke går  

 langt nok.
Tilsvarende finder DHS at ligestillingen mellem tegningsretter og  

 køberetter i praksis er en opstramning.
Efter DHS s opfattelse vil det  

 være en bedre løsning dels på likviditetsbelastningen,  

 dels til gennemførelse af en forenkling af reglerne (og ligestilling)  

 i stedet at lempe beskatningen ved at flytte beskatningstidspunktet til det  

 tidspunkt, hvor aktierne sælges og med beskatning som aktieavance.
 Se kommentaren til Akademikernes Centralorganisation.
 Det påpeges, at den mulighed for spekulation, som er anført  

 som et argument mod at flytte beskatningstidspunktet, synes at være  

 løst med forslaget om at indføre fraflytterbeskatning.
 Se kommentaren til Foreningen af Registrerede Revisorer.
DHS finder, at det isoleret set er et skridt i den forkerte retning at  

 indføre arbejdsmarkedsbidrag og SP-bidrag på aktier og  

 tegningsretter.
Endvidere finder DHS det vigtigt, at der ved udformningen af  

 indberetningspligten tages hensyn til, at den skal være  

 administrerbar.
Aktier og tegningsretter, der modtages som led i aflønningen, er  

 løn og bør derfor beskattes som anden løn, bl.a.  

 løn i kontanter eller i form af aktiekøberetter.
Derfor  

 bør der også være bidragspligt i forhold til aktier og  

 tegningsretter.
Indberetning af tegningsretter vil skulle ske på samme  

 måde som indberetning vedr. den ansattes løn.
 DHS s finder, at den eksisterende selskabslovgivning indeholder så  

 store barriere for deponeringsordningen, at disse reelt vil hindre ordningens  

 udbredelse.
Det er korrekt, at selskabslovgivningen indeholder regler, som betyder, at  

 formentlig ikke alle selskaber vil kunne anvende ordningen i lige stort  

 omfang.
Man deler dog ikke opfattelsen af, at de pågældende  

 regler udelukker ordningens anvendelse.
 DHS finder det betænkeligt, at udviklingen går i retning af,  

 at væsentlige ejerandele placeres i offentlige fonde in casu  

 VækstFonden.
Lovforslaget er udformet således, at VækstFonden under  

 aktiernes deponering alene har de økonomiske rettigheder over  

 aktierne.
Deponerede børsnoterede aktier kan frigøres til  

 enhver tid, mens deponerede unoterede aktier kan frigøres i  

 tilknytning til handler og fremsatte købstilbud, således at de  

 ikke kommer til at blokere for salg.
Derudover kan de deponerede aktier  

 indgå i ombytninger, fusioner og spaltninger, således at de ikke  

 er til hindring for eventuelle omstruktureringer.
Endelig skal  

 VækstFonden i de tilfælde, hvor de modtager aktier til eje,  

 søge at afhænde disse hurtigst muligt.
Reglerne er således  

 søgt udformet på en sådan måde, at VækstFonden  

 ikke har indflydelse på beslutningstagningen i selskabet.
Det Danske Handels-  

 kammer Lovforslaget anses i det store og hele for kærkomment.
DDH er dog af  

 den principielle opfattelse, at skatten først bør  

 opgøres og betales på det tidspunkt, hvor medarbejderen  

 sælger aktierne.
 Se kommentaren til Akademikernes Centralorganisation.
 Endvidere kan DDH ikke tilslutte sig, at tegningsretter  

 pålægges arbejdsmarkedsbidrag og SP-bidrag.
Der betales arbejdsmarkedsbidrag og SP-bidrag af egentligt  

 lønvederlag, hvorfor det er fundet rimeligt også at  

 indføre arbejdsmarkedsbidrag og SP-bidrag af tegningsretter, der ydes  

 som vederlag for udført arbejde.
Endvidere opnås hermed en  

 ligestilling i forhold til aktiekøberetter, der ydes som vederlag.
Det  

 skal bemærkes, at såfremt, der vælges afgiftsbetaling under  

 den foreslåede aktieaflønningsmodel, så dækker 40  

 pct. s afgiften også det arbejdsmarkedsbidrag og SP-bidrag, som  

 medarbejderen ellers skulle have betalt af de modtagne tegningsretter.
Erhvervenes Skattesekretariat Det er opfattelsen, at det i forhold til aktieaflønningsmodellen  

 vil være en bedre og enklere løsning i stedet at udskyde  

 beskatningen til det tidspunkt, hvor aktierne sælges.
 Se kommentaren til Akademikernes Centralorganisation.
 Det anføres, at der bør være adgang til at  

 frigøre unoterede aktier i løbet af deponeringsperioden blot  

 ved at henholde sig til en værdiansættelse efter den vejledende  

 anvisning fra Ligningsrådet.
Deponeringsperioden er fastsat under hensyntagen til, at ordningen  

 primært er rettet mod nye innovative virksomheder, hvor der må  

 forventes at gå en vis årrække før ideerne er  

 modnet.
Der er på den baggrund fastsat en minimumsperiode på 8  

 år.
Minimumsperioden skal sikre, at staten/VækstFonden ikke  

 bliver købt ud på et tidspunkt, hvor det alene er til fordel for  

 selskabet.
Adgangen til frigørelse ved handler og bindende tilbud er  

 alene indført for at sikre, at deponeringen ikke er til hinder for  

 omstruktureringer.
 Det anbefales, at forslaget om at sidestille tegningsretter med  

 køberetter ændres således, at der for tegningsretter og  

 køberetter bliver adgang til at vælge mellem beskatning på  

 tildelingstidspunktet og beskatning på udnyttelsestidspunktet.
Man er opmærksom på, at den foreslåede sidestillelse  

 indebærer en indskrænkning af valgmulighederne mht.  

 beskatningstidspunkt m.m.
Vurderingen er imidlertid, at fordelene herved er  

 større end ulempen ved reduktionen i valgmuligheder.
Tegningsretter  

 ydes typisk med en betingelse om, at tegning forudsætter fortsat  

 ansættelse, når tegningsperioden starter.
En sådan  

 betingelse betyder, at beskatningstidspunktet flyttes fra  

 tildelingstidspunktet til det tidspunkt, hvor betingelsen er opfyldt.
Det vil  

 sige, at beskatningen af tegningsretter i dag meget ofte indtræder  

 på et tidspunkt, der ligger tæt på udnyttelsestidspunktet,  

 og dermed at forskellen til de foreslåede regler ikke  

 nødvendigvis er så stor.
Hertil kommer, at en valgmulighed i  

 givet fald vil skulle udformes som et valg uden adgang til fortrydelse ellers  

 vil man blot altid vælge beskatning på tildelingstidspunktet og  

 ændre dette til beskatning på udnyttelsestidspunktet, hvis der er  

 tab i udsigt.
Vurderingen er imidlertid, at en sådan  

 ikke-fortrydelsesadgang kan være svær at opretholde, hvis den  

 kommer under pres, og er valgmuligheden først indført er  

 løbet kørt.
I en valgmulighed ligger således en  

 uønsket risiko for, at den udnyttes til at skabe sig den bedste af  

 alle verdener.
Derudover vil en regel, som giver medarbejderen et valg mellem  

 forskellige beskatningstidspunkter, være svær at administrere og  

 kontrollere.
 Reglerne om fraflytterbeskatning bør suppleres med en adgang til  

 henstand og omberegning svarende til reglerne i ABL § 13 a,  

 stk. 5-12.
 Fraflytterbeskatningen er udbygget med regler om henstand, omberegning og  

 bortfald af fraflytterskatten ved genintræden af skattepligt.
Finansrådet Rådet anmoder om at få bekræftet, at konvertible  

 obligationer også er omfattet af lovforslaget.
Konvertible obligationer er ikke omfattet af lovforslaget.
Konvertible  

 obligationer består ikke kun af en tegningsret til aktier, men  

 også af en fordring mod selskabet.
En inddragelse af konvertible  

 obligationer under LL § 28 vil derfor ikke kunne komme på tale,  

 uden at der samtidig tages udtrykkelig højde for fordringssiden af den  

 konvertible obligation.
Med andre ord, der skal i givet fald være tale  

 om regler, der tager højde for alle de situationer, hvorpå  

 medarbejderen kan agere i forhold til den konvertible obligation.
Denne  

 stærke komplicering af regelsættet har man valgt at afstå  

 fra.
Foreningen af Registrerede Revisorer FRR hilser det velkomment, at tegningsretter sidestilles med  

 køberetter mht. beskatningstidspunkt, og at der skabes hjemmel til, at  

 selskaber kan fradrage udgifter ved ydelse af tegningsretter.
Derudover anser  

 FRR den foreslåede ordning vedrørende aktieaflønning for  

 at være et skridt i den rigtige retning, idet man dog er af den  

 opfattelse, at den optimale løsning vil være at udskyde  

 beskatningen til det tidspunkt, hvor aktierne sælges.
Udskydelsen kan  

 kombineres med et båndlæggelseskrav svarende til, hvad der  

 gælder for medarbejderaktieordninger omfattet af LL § 7 A.
 Se kommentaren til Akademikernes Centralorganisation.
 Det er FRR s opfattelse, at de fremførte betænkeligheder  

 vedrørende fusionsdirektivet og dobbeltbeskatningsoverenskomster, ikke  

 holder, bl.a. i kraft af reglerne om fraflytterbeskatning.
Da de successionsregler, som »stiller sig i vejen« er styret af  

 fusionsdirektivet er råderummet så lille, at en løsning  

 ikke er fundet mulig.
Medarbejderne vil ofte have sammenfaldende interesser,  

 hvorfor problemet i forhold til successionsreglerne ikke blot kan anskues i  

 forhold til den enkelte medarbejder.
Problemerne med hensyn til  

 dobbeltbeskatningsoverenskomsterne kan ikke løses ved hjælp af  

 regler om fraflytterbeskatning. Årsagen er, at problemerne relaterer  

 sig til den situation, hvor en begrænset skattepligtig  

 (lønmodtager) modtager aktier m.v. som led i aflønningen.  

 Problemet i forhold til successionsreglerne er, at beskatningstidspunktet kan  

 skubbes i det uendelige og i forhold til dobbeltbeskatningsoverenskomsterne,  

 at Danmark mister beskatningsretten.
Et krav om båndlæggelse ses  

 vanskeligt at kunne imødegå disse problemer.
Foreningen af Statsautoriserede Revisorer FSR hilser det velkomment, at der indføres fradragsret for  

 selskabet ved ydelse af tegningsretter.
Samtidig anføres, at  

 fradragshjemlen vedrørende køberetter bør være  

 ligeså klar.
Når de to fradragsbestemmelser vedrørende henholdsvis  

 køberetter og tegningsretter ikke er identiske, er begrundelsen, at  

 fradragsretten i forhold til køberetter følger af  

 statsskattelovens § 6 a, mens dette ikke er tilfældet i forhold  

 til tegningsretter.
I forhold til tegningsretter er der således tale om  

 en ny selvstændig fradragshjemmel.
Fsva. køberetter skal det  

 bemærkes, at det i pkt. 2.3.1 i Skatteministeriets cirk. nr. 74 af 30.  

 maj 2000 udtrykkeligt er anført, at det er ministeriets opfattelse, at  

 afholdte udgifter, der kan forbindes direkte med aflønningen af  

 medarbejdere udgør en fradragsberettiget driftsomkostning, og at dette  

 også gælder, hvor aflønningen sker i form af  

 køberetter.
 Det anføres, at det bør fremgå om den ændrede LL  

 § 28 også omfatter tegningsretsdelen af en konvertibel  

 obligation.
 Konvertible obligationer er ikke omfattet af den foreslåede  

 udvidelse af LL § 28, og dermed er ej heller tegningsretsdelen omfattet  

 af udvidelse - se endvidere kommentaren til Finansrådet.
 Det foreslås tydeliggjort i loven eller bemærkningerne, at  

 fondsaktier til medarbejderne er fradragsberettigede for selskabet.
Fondsaktier og tegningsretter har det til fælles, at det principielt  

 er de hidtidige aktionærer, der bærer udgiften.
I forhold til  

 fondsaktier har selskabet dog fradragsret, såfremt fondsaktierne er  

 omfattet af en medarbejderaktieorning efter LL § 7 A og ved  

 nærværende forslag foreslås indført en fradragsret  

 for selskabet for tegningsretter omfattet af LL § 7 A og LL § 28.  

 Dvs. at selskabets fradragsret knyttes til, at tegningsretten/fondsaktien er  

 undergivet særlige beskatningsregler.
Som for tegningsretter omfattet  

 af den almindelige beskatningsregel er det opfattelsen, at der ej heller for  

 fondaktier omfattet af denne regel skal indføres fradragsret for  

 selskabet.
 Vedr. indberetning af værdien af købe- og tegningsretter uden  

 for LL § 28, mener FSR, at indberetningen bør indskrænkes  

 til en angivelse af, at de pågældende retter er ydet.
 Reglen vedrørende indberetning af de pågældende  

 købe- og tegningsretter er ændret i overensstemmelse med det  

 foreslåede.
 Det anføres, at det i tilknytning til reglen om  

 fraflytterbeskatning bør overvejes at indføre mulighed for at  

 opnå henstand, omberegning, kredit for udenlandsk betalt skat samt at  

 der bør indføres en regel om, at fraflytterbeskatningen kun  

 skal omfatte personer, der har være fuldt skattepligtige i en  

 periode.
Fraflytningsbeskatningen er udbygget med regler om henstand, omberegning  

 og bortfald ved genindtræden af skattepligt.
Begrundelsen for, at  

 fraflytterbeskatningen ikke er udbygget med regler om kredit for udenlandsk  

 skat og krav om en vis skattepligtsperiode forinden fraflytningen, er, at der  

 her er tale om lønvederlag i modsætning til en avance.
Det er  

 opfattelse, at vederlag i form tegningsretter og køberetter inklusive  

 den del af vederlaget som måtte bero på en værdistigning  

 fra tildelingen til udnyttelsen, er løn, idet hele vederlaget  

 udspringer af det at have et arbejde.
Denne opfattelse af lønvederlag  

 er også i overensstemmelse med modeloverenskomsten.
Den rette vej til  

 imødegåelse af risikoen for dobbeltbeskatning som følge  

 af en eventuel yderligere beskatning efter fraflytningen er ikke en kredit i  

 den danske fraflytterskat.
Løsningen på dette problem bør  

 derimod søges i det land, hvortil den pågældende er  

 flyttet.
Dette svarer f.eks. også til princippet i LL § 33,  

 hvorefter Danmark giver herboende kredit for en i udlandet betalt skat.
Ved  

 indrejse med tildelte tegningsretter eller køberetter er det  

 opfattelsen at skat, der udløses herpå, skal fordeles  

 forholdsmæssigt på grundlag af de perioder, der er udført  

 arbejde i henholdsvis Danmark og udlandet.
Kun den andel af  

 (fraflytter-)skatten, opgjort efter forholdet mellem arbejdsperioden i  

 Danmark og den samlede arbejdsperiode efter erhvervelsen, skal betales til  

 Danmark.
Det anføres, at det bør præciseres, at samme gevinst  

 ikke kan fraflytterbeskattes flere gange i tilfælde af successiv  

 fraflytning.
Endvidere anbefales, at der indsættes en bestemmelse om,  

 at der ikke indtræder fraflytterbeskatning, hvis Danmark bevare  

 beskatningsretten.
Reglen om fraflytterbeskatning er omformuleret således at  

 domicilskifte sidestilles med ophør af den fulde skattepligt.  

 Endvidere er der indsat en regel om, at der ikke indtræder  

 fraflytterbeskatning, hvis den fulde skattepligt afløses af en  

 begrænset skattepligt af vederlag for arbejde udført her i  

 landet.
Det skulle således være tydeliggjort, at der naturligvis  

 ikke kan blive tale om fraflytterbeskatning af den samme gevinst flere gange.
Vedrørende den begrænsedes skattepligt ønskes det  

 præciseret, at denne kun gælder for tegnings- og  

 køberetter modtaget fra en danske arbejdsgiver.
Endvidere  

 spørges om, hvorledes den forholdsmæssige andel af gevinsten  

 skal opgøres i de tilfælde, hvor den begrænsede  

 skattepligt kun har bestået i en del af tegningsrettens eller  

 køberettens løbetid.
Endelig anføres, at det bør  

 overvejes at indskrænke den begrænsede skattepligt til alene at  

 omfatte de situationer, hvor en væsentlig del af arbejdet  

 udføres i Danmark.
Den begrænsede skattepligt omfatter både tegnings- og  

 køberetter, der er modtaget af en dansk arbejdsgiver, og tegnings- og  

 køberetter, der er modtaget af en udenlandsk arbejdsgiver.  

 Begrundelsen er, at der er tale om et lønvederlag, som også  

 udspringer af det arbejde, der udføres i Danmark, uanset om tegnings-  

 eller køberetten er modtaget før påbegyndelsen af  

 arbejdet i Danmark.
Af samme grund må det afvises, at lade den  

 begrænsede skattepligt knytte op på et  

 væsentlighedskriterium.
Den forholdsmæssige fordeling skal ske  

 på grundlag af arbejdsperioder.
I det tilfælde, hvor der efter  

 modtagelsen af en tegningsret med udnyttelse efter 3 år først er  

 arbejdet 2 år i udlandet og derefter 1 år i Danmark, vil 1/3 af  

 den samlede gevinst være skattepligt i Danmark - dette uanset om hele  

 værdistigningen måtte kunne henføres til de første  

 2 år.
FSR mener, at det bør overvejes at give en længere frist for  

 indgåelse af den skriftlige aftale ved anvendelse af  

 aktieaflønningsordningen.
I stedet for en frist til inden udgangen af  

 det kvartal, hvor retten udnyttes, kunne fristen være inden udgangen af  

 måneden efter det kvartal, hvor retten udnyttes.
Den foreslåede frist - inden udgangen af kvartalet - er seneste  

 tidspunkt for indgåelsen af aftalen.
Det ligger ikke i reglerne, at man  

 først må indgå aftalen, når retten er udnyttet -  

 aftalen kan sagtens indgås før dette tidspunkt.
På den  

 baggrund ses der ikke at være grund til at forlænge fristen.
 FSR anbefaler, at forslagets ikrafttræden følger  

 tildelingstidspunktet i stedet for som foreslået  

 erhvervelsestidspunktet.
En ændring til tildelingstidspunktet vil indebære en lang  

 overgangsperiode og en komplicering af regelsættet, idet ellers  

 identiske situationer lang tid fremover vil skulle behandles efter  

 forskellige regler.
Desuden er det hovedreglen, at erhvervelsestidspunktet er  

 afgørende for beskatningen.
 FSR beder om, at det præciseres, hvorvidt tegningsretter erhvervet  

 inden 1. januar 2001 er omfattet af fraflytterbeskatningen.
 Det er i bemærkningerne til ikrafttrædelsesbestemmelsen for  

 fraflytterbeskatningen præciseret, at fraflytterbeskatningen kun  

 omfatter tegningsretter til aktier, der erhverves den 1. januar 2001 eller  

 senere.
 FSR spørger om, hvad der er begrundelsen for, at Vækstfonden  

 kun kan modtage aktier eller kontanter og ikke som andre aktionærer  

 tegningsretter osv.
Da »betalingen« til VækstFonden ved deponering eller aflevering af  

 aktier skal ske på det tidspunkt, hvor medarbejderen selv erhverver  

 aktier, er det fundet rimeligt, at betalingen til VækstFonden  

 også sker med aktier.
Hertil kommer, at det vil blive administrativt  

 besværligt og indebære en unødvendig komplicering,  

 såfremt VækstFonden ud over aktier også skulle holde  

 øje med tegningsretter.
Under deponering er det ligeledes fundet mest  

 hensigtsmæssigt, at VækstFonden ikke skal have besværet med  

 enten at afstå overskydende aktie- eller tegningsretter eller skulle  

 tilkøbe aktie- eller tegningsretter.
Ved VækstFondens manglende  

 adgang til at råde over overskydende aktie- eller tegningsretter sikres  

 selskabet samtidig mod, at disse afstås til en for selskabet  

 måske uønsket køber.
Frederiksberg Kommune Har ikke afgivet bemærkninger Håndværksrådet Har ikke afgivet bemærkninger IT-Brancheforeningen Har ikke afgivet bemærkninger Kommunernes Landsforening Ingen bemærkninger Københavns Kommune Kun bemærkninger af teknisk/redaktionel karakter Landsorganisationen i Danmark LO finder det positivt, at man med lovforslaget forsøger at  

 afhjælpe likviditetsproblemer knyttet til modtagelsen af  

 køberetter m.m.
Da afgiftsbetalingen med modsvarende manglende  

 fradragsret for lønudgiften for selskabet også kan benyttes af  

 selskaber med underskud - hvorved valg af modellen vil resultere i en lavere  

 beskatning - peges på, at modellen kunne kombineres med et loft over  

 størrelsen af aktielønnen set i forhold til den samlede  

 aflønning, f.eks. 20 pct.
Derudover finder LO, at modellen kunne  

 kombineres med et krav om, at samtlige medarbejdere skal have tilbud om  

 aktieløn.
Aktieaflønningsmodellen er udformet ud fra den forudsætning,  

 at beskatningsniveauet skal være uændret.
Dette gælder  

 også i forhold til selskabet, idet netto-lønomkostningen er  

 forudsat at være den samme som under gældende regler.
Det er dog  

 korrekt, at modellen og dermed lovforslaget indeholder en begunstigelse af  

 selskaber, som ikke efter de gældende regler ville kunne udnytte  

 fradragsretten.
Dette er imidlertid tilsigtet.
Ordningen er endvidere  

 tænkt som en generel ordning til imødegåelse af  

 likviditetsproblemer i forbindelse med aktieaflønning, hvorfor det  

 ikke findes hensigtsmæssigt, at gøre anvendelsen betinget af, at  

 visse indskrænkende krav er opfyldt.
 LO lægger stor vægt på, at forslaget om at sidestille  

 tegningsretter med køberetter mht. beskatningstidspunktet  

 fastholdes.
Skattechefforeningen Har ikke afgivet bemærkninger Skatterevisorforeningen Ingen bemærkninger Bilag 2 Lovforslaget sammenholdt med gældende lov Gældende formulering Lovforslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 775 af 16. august 2000, foretages  

 følgende ændringer:
§ 7 A.
Følgende ydelser, som en arbejdsgiver giver sine  

 ansatte, skal ikke medregnes til den skattepligtige indkomst:
1)	Værdien af den ret, som et selskab giver de ansatte til at  

 købe eller tegne aktier eller andelsbeviser i selskabet.
Det er en  

 betingelse, at værdien af denne ret ikke overstiger 10 pct. pr.  

 år af den ansattes løn.
Det er endvidere en betingelse, at der  

 ikke kan ske overdragelse, pantsætning eller anden råden over  

 aktierne m.v. før 5 år efter udløbet af det  

 kalenderår, hvor erhvervelsen har fundet sted.
Ved senere  

 afståelse anses aktierne m.v. for anskaffet til den pris som den  

 ansatte har erhvervet dem for.
Uanset aktieavancebeskatningslovens  

 bestemmelser anses selskabets øvrige aktionærer ikke for at have  

 afstået tegningsretter til aktier, der tildeles den ansatte efter denne  

 bestemmelse.
 1. I § 7 A, stk. 1, nr. 1, indsættes som  

 sidste punktum:
»Selskabet kan ved opgørelsen af den skattepligtige  

 indkomst fradrage udgifter ved ydelsen af tegningsretter til aktier som  

 driftsomkostning.« - - - § 9 C. - - - Stk. 4. Skattepligtige med en indkomst, der ikke overstiger  

 136.100 kr., kan fra og med indkomståret 2002 yderligere  

 fratrække 25 pct. af befordringsfradraget som opgjort efter  

 stk. 1-3, dog højst 6.000 kr.
Skattepligtige med en indkomst, der  

 overstiger 136.100 kr., kan fra og med indkomståret 2002 yderligere  

 fratrække 25 pct. af befordringsfradraget som opgjort efter  

 stk. 1-3, dog højst 6.000 kr.
Procentsatsen og  

 maksimumsbeløbet på 6.000 kr. efter 2. pkt. reduceres med  

 henholdsvis 0,5 procentpoint og 2,0 pct. pr. 1.000 kr., som indkomsten  

 overstiger 136.100 kr.
Indkomsten efter 1.-3. pkt. opgøres efter lov  

 om en arbejdsmarkedsfond § 8, stk. 1, litra a, b, d og e, og  

 § 10 samt ydelser, der udbetales af en arbejdsløshedskasse efter  

 lov om arbejdsløshedsforsikring m.v., dagpengegodtgørelser for  

 1. og 2. ledighedsdag, der udbetales af arbejdsgivere i henhold til § 84  

 i lov om arbejdsløshedsforsikring m.v., og dagpenge efter lov om  

 dagpenge ved sygdom eller fødsel bortset fra dagpenge, der erstatter  

 B-indkomst eller ydes som frivillig sikring efter lovens § 20.  

 Indkomstbeløbet på 136.100 kr. reguleres efter  

 personskattelovens § 20.
 2. I § 9 C, stk. 4, 4. pkt., indsættes efter  

 »§ 10«: »med tillæg af vederlag omfattet af § 28 A omregnet  

 efter § 28 B, stk. 3,«.
- - - § 28. For personer, der som vederlag modtager  

 køberetter til aktier af det selskab, hvor de er ansat,  

 indtræder beskatningen af den modtagne køberet først  

 på det tidspunkt, hvor køberetten udnyttes eller afstås.  

 Tilsvarende gælder beskatning af køberetter til aktier, der  

 modtages som led i en aftale om personligt arbejde i øvrigt, samt for  

 køberetter til aktier, som personer, der er valgt til medlem af eller  

 medhjælp for selskabets bestyrelse, modtager som vederlag.
Anvendelse  

 af reglerne i 1. og 2. pkt. er betinget af, at det selskab, hvor modtageren  

 er ansat m.m., enten selv har udstedt køberetten eller har erhvervet  

 køberetten fra et selskab, der er koncernforbundet med selskabet, jf.  

 kursgevinstlovens § 4, stk. 2, og som har udstedt  

 køberetten.
Beskatningen sker på grundlag af køberettens  

 værdi på udnyttelsestidspunktet henholdsvis  

 afståelsestidspunktet.
Såfremt den modtagne køberet  

 udløber uudnyttet, bortfalder beskatningen efter § 16, jf.  

 statsskattelovens § 4.
 Stk. 2. Stk. 1 finder tilsvarende anvendelse for  

 køberetter til aktier, der modtages fra et selskab, der er  

 koncernforbundet med det selskab, hvor personen er ansat m.m., jf.  

 kursgevinstlovens § 4, stk. 2. Det er en betingelse, at  

 køberetten er udstedt af det selskab, der yder køberetten.
 3. § 28, stk. 1, affattes således:
»For personer, der som vederlag modtager køberetter  

 til aktier eller tegningsretter til aktier af det selskab, hvor de er ansat,  

 indtræder beskatningen af den modtagne køberet eller tegningsret  

 først på det tidspunkt, hvor køberetten henholdsvis  

 tegningsretten udnyttes eller afstås.
Tilsvarende gælder  

 beskatning af køberetter til aktier eller tegningsretter til aktier,  

 der modtages som led i en aftale om personligt arbejde i øvrigt, samt  

 for køberetter til aktier eller tegningsretter til aktier, som  

 personer, der er valgt til medlem af eller medhjælp for selskabets  

 bestyrelse, modtager som vederlag.
Anvendelse af reglerne i 1. og 2. pkt. er  

 betinget af, at det selskab, hvor modtageren er ansat m.m., enten selv har  

 udstedt køberetten henholdsvis tegningsretten eller har erhvervet  

 køberetten henholdsvis tegningsretten fra et selskab, der er  

 koncernforbundet med selskabet, jf. kursgevinstlovens § 4, stk. 2,  

 og som har udstedt køberetten henholdsvis tegningsretten.
Beskatningen  

 sker på grundlag af køberettens eller tegningsrettens  

 værdi på udnyttelsestidspunktet henholdsvis  

 afståelsestidspunktet.
Såfremt den modtagne køberet eller  

 tegningsret udløber uudnyttet, bortfalder beskatningen efter  

 § 16, jf. statsskattelovens § 4.« Stk. 3. Er der ydet køberetter omfattet af stk. 1  

 eller 2, og er der i øvrigt efter reglerne i statsskattelovens  

 § 6, litra a, fradragsret for de herved forbundne udgifter, kan den del  

 af den fradragsberettigede udgift, der svarer til køberettens  

 værdi på udnyttelsestidspunktet, først fradrages ved  

 opgørelsen af den skattepligtige indkomst for det indkomstår,  

 hvor køberetten udnyttes.
Er køberetten ydet af et selskab, der  

 er koncernforbundet med der selskab, hvor modtageren er ansat m.m., jf.  

 kursgevinstlovens § 4, stk. 2, indtræder en eventuel  

 beskatning af det selskab, hvor modtageren er ansat m.m., først i det  

 indkomstår, hvor køberetten udnyttes.
 Stk. 4. Afstår et selskab aktier til opfyldelse af  

 køberetter omfattet af stk. 1 eller 2, og er selskabet omfattet  

 af reglen i stk. 3, 1. pkt., skal selskabet opgøre en fortjeneste  

 eller et tab svarende til forskellen mellem aktiernes handelsværdi  

 på afståelsestidspunktet og den kursværdi, hvortil  

 selskabet har erhvervet aktierne, efter reglerne i  

 aktieavancebeskatningsloven.
 4. I § 28, stk. 2, 1. pkt., indsættes efter  

 »køberetter til aktier«: »eller tegningsretter til aktier«, og i § 28,  

 stk. 2, 2. pkt., indsættes 2 steder efter »køberetten«:  

 »henholdsvis tegningsretten«.
 5. I § 28 indsættes efter stk. 3, som nyt stykke:
»Stk. 4. Er der ydet tegningsretter omfattet af stk. 1  

 eller 2, kan selskabet ved opgørelsen af den skattepligtige indkomst  

 fradrage udgifter ved ydelsen af tegningsretterne som driftsomkostning.
Den  

 del af den fradragsberettigede udgift, der svarer til tegningsrettens  

 værdi på udnyttelsestidspunktet, kan dog først fradrages  

 ved opgørelsen af den skattepligtige indkomst for det  

 indkomstår, hvor tegningsretten udnyttes.
Er tegningsretten ydet af et  

 selskab, der er koncernforbundet med det selskab, hvor modtageren er ansat  

 m.m., jf. kursgevinstlovens § 4, stk. 2, indtræder en  

 eventuel beskatning af det selskab, hvor modtageren er ansat m.m.,  

 først i det indkomstår, hvor tegningsretten udnyttes, for  

 så vidt angår den del af beskatningen, der kan henføres  

 til udgifter som nævnt i 2. pkt.« Stk. 4-5 bliver herefter stk. 5-6.
 Stk. 5. Stk. 1-4 kan ikke anvendes,  

 såfremt reglerne i § 7 A om medarbejderaktieordninger finder  

 anvendelse.
 6. I § 28, stk. 4, der bliver stk. 5,  

 indsættes efter »køberetter«: »eller tegningsretter« og efter  

 »stk. 3, 1. pkt.« indsættes: »eller stk. 4, 1. pkt.«.
 7. I § 28 indsættes efter stk. 4, der bliver  

 stk. 5, som nye stykker:
»Stk. 6. Ophører den skattepligtiges skattepligt efter  

 kildeskattelovens § 1, uden at der samtidig indtræder skattepligt  

 efter kildeskattelovens § 2, stk. 1, litra a, eller  

 kildeskattelovens § 2, stk. 1, litra b, jf. kildeskattelovens  

 § 43, stk. 2, litra a, skal vederlag som nævnt i stk. 1,  

 1. og 2. pkt., medregnes ved opgørelsen af den skattepligtige indkomst  

 for det indkomstår, hvori skattepligten ophører.
Bliver den  

 skattepligtige efter bestemmelserne i en dobbeltbeskatningsoverenskomst  

 hjemmehørende i en fremmed stat, Færøerne eller  

 Grønland sidestilles dette ved anvendelse af reglerne i 1. pkt. med  

 ophør af skattepligt.
Beskatningen sker på grundlag af  

 køberettens eller tegningsrettens værdi på tidspunktet for  

 skattepligtens ophør.
Stk. 7. Ophører den skattepligtiges skattepligt efter  

 kildeskattelovens § 2, stk. 1, litra a, eller kildeskattelovens  

 § 2, stk. 1, litra b, jf. kildeskattelovens § 43, stk. 2,  

 litra a, uden at den skattepligtige samtidig bliver skattepligtig efter  

 kildeskattelovens § 1, skal vederlag som nævnt i stk. 1, 1.  

 og 2. pkt., medregnes ved opgørelsen af den skattepligtige indkomst  

 for det indkomstår, hvori skattepligten ophører.
Beskatningen  

 sker på grundlag af køberettens eller tegningsrettens  

 værdi på tidspunktet for skattepligtens ophør.
Stk. 8. Reglerne i aktieavancebeskatningslovens § 13 a,  

 stk. 5 og 6, om henstand finder tilsvarende anvendelse ved betaling af  

 skatter og arbejdsmarkedsbidrag pålignet efter stk. 6.  

 Henstandsbeløbet med tillæg forfalder dog, når tegnings-  

 eller køberetterne afstås, udnyttes eller den skattepligtige  

 dør, og henstanden er betinget af, at der ved senere hel eller delvis  

 udnyttelse eller afståelse af tegnings- eller køberetterne  

 indgives selvangivelse af det modtagne vederlag. Ønskes der ikke  

 omberegning efter stk. 9, er henstanden betinget af, at der indgives  

 meddelelse om udnyttelsen eller afståelsen.
Indgives selvangivelse  

 eller meddelelse ikke rettidigt, finder reglerne i  

 aktieavancebeskatningslovens § 13 a, stk. 7, tilsvarende  

 anvendelse.
Stk. 9. Ved udnyttelse eller afståelse af tegnings-  

 eller køberetter efter at der er indtrådt skattepligt efter  

 stk. 6 eller 7, kan den skattepligtige vælge for disse tegnings-  

 eller køberetter at opgøre det skattepligtige vederlag på  

 grundlag af tegnings- eller køberettens værdi på dette  

 tidspunkt.
Adgang til omberegning efter 1. pkt. er betinget af, at der ved  

 fraflytningen m.v. er indgivet selvangivelse til skattemyndighederne, og at  

 der ved den senere udnyttelse eller afståelse indgives selvangivelse  

 herom til skattemyndighederne.
Nedsættes skatten og  

 arbejdsmarkedsbidrag efter 1. pkt., finder reglerne i  

 aktieavancebeskatningslovens § 13 a, stk. 12, tilsvarende  

 anvendelse.
Stk. 10. Er der ydet henstand efter stk. 8, og  

 udløber tegnings- eller køberetterne uudnyttet, bortfalder  

 henstandsbeløbet med tillæg for disse tegnings- og  

 køberetter.
Bortfald af henstandsbeløbet med tillæg efter  

 1. pkt. er betinget af, at der indgives meddelelse om udløbet til  

 skattemyndighederne inden selvangivelsesfristens udløb.
I modsat fald  

 anses henstandsbeløbet med tillæg for forfalden på  

 tidspunktet for tegnings- eller køberettens udløb.
Reglerne i  

 aktieavancebeskatningslovens § 13 a, stk. 7, 2. og 3. pkt., finder  

 tilsvarende anvendelse.
Er der ikke ydet henstand efter stk. 8, og  

 udløber tegnings- eller køberetterne uudnyttet efter, at der er  

 indtrådt skattepligt efter stk. 6 eller 7, bortfalder pligten til  

 at betale skat og arbejdsmarkedsbidrag af disse tegnings- og  

 køberetter.
Bortfald af skatten og arbejdsmarkedsbidrag efter 4. pkt.  

 er betinget af, at der ved fraflytningen m.v. er indgivet selvangivelse til  

 skattemyndighederne, og at der ved det senere udløb indgives  

 meddelelse herom til skattemyndighederne inden selvangivelsesfristens  

 udløb.
Bortfalder pligten til at betale skat og arbejdsmarkedsbidrag  

 efter 4. pkt., finder reglerne i aktieavancebeskatningslovens § 13 a,  

 stk. 12, tilsvarende anvendelse.
Stk. 11. For tegningsretter og køberetter, hvor der er  

 indtrådt skattepligt efter stk. 6 eller 7, men som på ny  

 omfattes af skattepligt her i landet, bortfalder pligten til at betale skat  

 og arbejdsmarkedsbidrag af tegningsretter og køberetter, der ikke er  

 udnyttet eller afstået ved skattepligtens genindtræden.
De  

 pågældende tegnings- og køberetter behandles efter  

 reglerne i stk. 1-5, idet beskatningen ved en senere udnyttelse eller  

 afståelse sker på grundlag af tegnings- eller køberettens  

 værdi på dette tidspunkt.
Bortfalder pligten til at betale skat  

 og arbejdsmarkedsbidrag efter 1. pkt., finder reglerne i  

 aktieavancebeskatningslovens § 13 a, stk. 12, tilsvarende  

 anvendelse.« Stk. 5 bliver herefter stk. 12.
 8. I § 28, stk. 5, der bliver stk. 12,  

 ændres »Stk. 1-4« til: »Stk. 1-11«.
 9. Efter § 28 indsættes:
»§ 28 A.
En person, der som led i et ansættelsesforhold  

 har modtaget vederlag i form af aktier, tegningsretter til aktier eller  

 køberetter til aktier af enten det selskab, hvor personen er ansat,  

 eller fra et selskab, der er koncernforbundet med dette selskab, jf.  

 kursgevinstlovens § 4, stk. 2, kan indgå en skriftlig aftale  

 med det selskab, hvor vedkommende er ansat, eller det selskab, hvor aktien,  

 tegningsretten eller køberetten er modtaget fra, om at selskabet  

 betaler en afgift, jf. stk. 3, til dækning af den skat m.v., som  

 medarbejderen ellers skulle have betalt af det modtagne vederlag.
Ved det  

 modtagne vederlag forstås summen af værdien af de aktier m.v.,  

 som medarbejderen modtager direkte, og den afgift, som selskabet betaler, jf.  

 § 28 B, stk. 1.
Stk. 2. Det er en betingelse for anvendelse af reglerne i  

 stk. 1, at de modtagne aktier, tegningsretter og køberetter, er  

 aktier i det selskab, hvor personen er ansat eller i et selskab, der er  

 koncernforbundet med dette selskab, jf. kursgevinstlovens § 4,  

 stk. 2, eller giver ret til at tegne eller erhverve aktier i de  

 nævnte selskaber.
For tegningsretter og køberetter omfattet af  

 § 28 er det yderligere en betingelse, at tegningsretten henholdsvis  

 køberetten udnyttes til erhvervelse af aktier.
Det er endvidere en  

 betingelse, at den skriftlige aftale er indgået inden udløbet af  

 det kvartal, hvori medarbejderen har erhvervet aktierne, tegningsretterne  

 eller køberetterne.
For tegningsretter og køberetter omfattet  

 af § 28 er det en betingelse, at den skriftlige aftale er indgået  

 inden udløbet af det kvartal, hvori medarbejderen har udnyttet  

 tegningsretten henholdsvis køberetten.
 Stk. 3. Når der er indgået en skriftlig aftale  

 mellem selskab og medarbejder om betaling af en afgift af det samlede  

 vederlag, jf. stk. 1, kan det selskab, der har indgået aftalen med  

 medarbejderen, indbetale afgiften på en af følgende  

 måder:
 1)	Kontant.
 2)	Ved aflevering af aktier.
 3)	Ved deponering af aktier.
Stk. 4. Hvor selskabet vælger at indbetale afgiften ved  

 aflevering eller deponering af aktier, skal der afleveres henholdsvis  

 deponeres aktier med en kursværdi svarende til den opgjorte afgift.
De  

 aktier, der afleveres henholdsvis deponeres, skal være i samme selskab  

 og skal have samme rettigheder, som de aktier medarbejderen modtager eller  

 kan erhverve i henhold til de modtagne tegningsretter eller  

 køberetter.
Stk. 5. Såfremt selskabet betaler afgift efter reglerne  

 i stk. 3, bortfalder selskabets ret efter statsskattelovens § 6,  

 litra a, til at fradrage den del af de udgifter, der er forbundet med ydelsen  

 af de pågældende aktier eller køberetter, som svarer til  

 aktiernes værdi ved medarbejderens erhvervelse henholdsvis  

 køberetternes værdi ved medarbejderens erhvervelse eller  

 udnyttelse.
Endvidere bortfalder selskabets ret efter § 28, stk. 4,  

 til at fradrage den del af de udgifter, der er forbundet med ydelsen af de  

 pågældende tegningsretter, som svarer til tegningsretternes  

 værdi ved medarbejderens udnyttelse.
Stk. 6. Frigøres de deponerede aktier ved kontant  

 betaling af kursværdien, jf. § 6 A, stk. 4, i lov om  

 VækstFonden, anses frigørelsen for en afståelse omfattet  

 af aktieavancebeskatningslovens regler, idet selskabet dog ikke skal medregne  

 fortjeneste og tab ved opgørelsen af den skattepligtige indkomst.
Ved  

 opgørelse af fortjeneste eller tab efter aktieavancebeskatningslovens  

 regler ved en senere afståelse af aktier i selskabet skal selskabet  

 medregne kursværdien ved frigørelsen af de deponerede aktier i  

 anskaffelsessummen.
§ 28 B.
Afgiften efter § 28 A, stk. 3, udgør  

 40 pct. af værdien af det vederlag, jf. § 28 A, stk. 1, 2.  

 pkt., som medarbejderen modtager.
 Stk. 2. Ved opgørelsen af medarbejderens skattepligtige  

 indkomst medregnes ikke vederlag, hvoraf der betales afgift efter reglerne i  

 § 28 A.
 Stk. 3. Hvor det modtagne vederlag, jf. § 28 A,  

 stk. 1, 2. pkt., efter andre bestemmelser skal indgå i  

 medarbejderens indkomstgrundlag m.v., omregnes det til den værdi,  

 vederlaget ville have haft, såfremt der ikke var indgået en  

 aftale efter reglerne i § 28 A, ved at gange det modtagne vederlag med  

 100/68.
§ 28 C.
Reglerne i kildeskattelovens afsnit V, VII, VIII og IX  

 og i opkrævningsloven om betaling, rente, gebyrer, kontrol,  

 inddrivelse, klage og straf m.v. vedrørende indeholdelse af A-skat  

 finder med de i stk. 2-4 nævnte undtagelser tilsvarende anvendelse  

 for afgiften efter § 28 B, stk. 1.
Stk. 2. Afgiftsperioden er kvartalet.
Afgiften forfalder til  

 betaling den 1. i den første måned efter udløbet af det  

 kvartal, hvori opgørelsen af det samlede vederlag, jf. § 28 A,  

 stk. 1, 2. pkt., skal foretages med seneste rettidige betalingsdag den  

 10. i den efterfølgende måned.
 Stk. 3. Er aktier, tegningsretter til aktier eller  

 køberetter til aktier modtaget fra et andet selskab end det selskab,  

 hvor modtageren er ansat, hæfter sidstnævnte selskab for betaling  

 af afgiften.
 Stk. 4. Skatteministeren kan fastsatte nærmere regler om  

 opkrævning m.v. af afgiften, herunder at angivelse af afgiften skal  

 indgives af det selskab, hvor modtageren af aktier, tegningsretter til aktier  

 eller køberetter til aktier er ansat.
Stk. 5. Afgift omfattet af § 28 A, stk. 3, nr. 2  

 eller 3, overføres via de statslige told- og skattemyndigheders  

 foranstaltning til VækstFonden.
Skatteministeren fastsætter efter  

 forhandling med erhvervsministeren nærmere regler om  

 overførslen, herunder om tilbageførelse af overskydende  

 beløb til statskassen, jf. lov om VækstFonden § 6 A,  

 stk. 5.« § 2 I lov om VækstFonden, jf. lovbekendtgørelse nr. 672 af 11.  

 juli 2000, foretages følgende ændring:
 1. Efter § 6 indsættes:
»§ 6 A.
VækstFonden modtager den del af afgiften som  

 nævnt i ligningslovens § 28 A, stk. 3, som betales ved  

 aflevering eller ved deponering af aktier.
Stk. 2. Et selskab, som vælger deponering efter  

 ligningslovens § 28 A, stk. 3, nr. 3, skal til brug for  

 deponeringen oprette et depot i et pengeinstitut eller hos en anden  

 værdipapirhandler omfattet af lov om værdipapirhandel m.v.
Der  

 kan ikke foretages udlæg i eller ske overdragelse, pantsætning  

 eller anden økonomisk råden over de deponerede aktier.
 Stk. 3. Selskabet bevarer ejendomsretten til de deponerede  

 aktier, idet følgende rettigheder m.v. dog tilkommer  

 VækstFonden:
 1)	Udbytte af de deponerede aktier, der vedtages i deponeringsperioden,  

 tilfalder VækstFonden.
2)	Såfremt der foretages en fondsemission i deponeringsperioden,  

 skal det yderligere antal aktier, som kan henføres til de deponerede  

 aktier, ligeledes deponeres.
Er der overskydende aktieretter, skal selskabet  

 betale et beløb til VækstFonden.
Ved unoterede aktieretter skal  

 betales et beløb svarende til handelsværdien og ved  

 børsnoterede aktieretter skal betales et beløb opgjort på  

 grundlag af gennemsnitskursen på den sidste handelsdag for  

 aktieretterne til VækstFonden.
Fondsaktierne anses for deponeret  

 på samme tidspunkt som de oprindeligt deponerede aktier.
3)	Gennemføres en kapitalforhøjelse ved nytegning i  

 deponeringsperioden med fortegningsret for hidtidige aktionærer, skal  

 værdien af de tegningsretter, som kan henføres til de deponerede  

 aktier, indbetales til VækstFonden.
Ved unoterede tegningsretter  

 opgøres beløbet til handelsværdien, og ved  

 børsnoterede tegningsretter opgøres beløbet på  

 grundlag af gennemsnitskursen på den sidste handelsdag for  

 tegningsretterne.
 4)	Gennemføres en kapitalnedsættelse i  

 deponeringsperioden, skal udlodninger, der følger af  

 kapitalnedsættelsen, og som kan henføres til de deponerede  

 aktier, indbetales til VækstFonden.
5)	Gennemføres en aktieombytning omfattet af  

 aktieavancebeskatningslovens § 13 eller en fusion eller spaltning  

 omfattet af fusionsskattelovens regler i deponeringsperioden, skal det antal  

 aktier, som kan henføres til de oprindeligt deponerede aktier,  

 ligeledes deponeres.
Hvis der udbetales en kontant udligningssum som  

 følge af en skattefri aktieombytning eller fusion, skal hele den del  

 af udligningssummen, som kan henføres til de deponerede aktier,  

 indbetales til VækstFonden.
Stk. 4. Såfremt aktierne er børsnoteret, jf.  

 aktieavancebeskatningslovens § 4, stk. 2, kan selskabet  

 frigøre de deponerede aktier mod betaling af aktiernes aktuelle  

 kursværdi.
Er aktierne unoteret, kan selskabet ligeledes frigøre  

 de deponerede aktier mod betaling af aktiernes aktuelle kursværdi, idet  

 de deponerede aktier dog først kan frigøres 8 år efter  

 udløbet af det kalenderår, hvori de er deponeret.
Dog kan  

 aktierne frigøres før dette tidspunkt, såfremt selskabets  

 aktier har været handlet, eller der foreligger et bindende tilbud  

 vedrørende erhvervelse af aktier i selskabet, og handelen er foretaget  

 eller det bindende tilbud er afgivet inden for en periode på 1  

 måned før den ønskede frigørelse.
Endvidere er det  

 en betingelse, at handelen eller tilbuddet omfatter aktier med mindst samme  

 pålydende værdi som de deponerede aktier, eller hvor aktierne  

 ikke har en pålydende værdi, at handelen m.m. omhandler aktier,  

 der udgør mindst samme andel af selskabets kapital som de deponerede  

 aktier.
Reglerne i 3. og 4. pkt. finder ikke anvendelse, såfremt  

 handelen eller det bindende tilbud omhandler overdragelse af aktier til et  

 selskab, der er koncernforbundet, jf. kursgevinstlovens § 4,  

 stk. 2, med selskabet eller overdragelse af aktier til personer, hvor  

 der ikke foreligger konkret modstående interesser.
Uanset om aktierne  

 er børsnoteret eller unoteret, skal deponeringen være afviklet  

 senest 9 år efter udløbet af det kalenderår, hvori  

 aktierne er deponeret.
Afviklingen kan enten ske kontant eller mod aflevering  

 af de deponerede aktier.
Stk. 5. I det omfang VækstFonden efter denne bestemmelse  

 modtager mere end 25 millioner kr. årligt, tilfalder det overskydende  

 beløb statskassen.
Ved opgørelsen af dette beløb  

 indgår 1)	kursværdi af modtagne aktier, jf. stk. 1, 2)	udbytter, jf. stk. 3, nr. 1, 3)	salgspris for aktieretter, jf. stk. 3, nr. 2, 4)	værdi af tegningsretter, jf. stk. 3, nr. 3, 5)	udlodninger, jf. stk. 3, nr. 4, 6)	kontant udligningssum, jf. stk. 3, nr. 5, 7)	kontant betaling for frigørelse af deponering, jf.  

 stk. 4, og 8)	kursværdi af afleverede aktier, jf. stk. 4.
Stk. 6. Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift indbetalt i henhold til ligningslovens § 28 A, stk. 3.  

 Erhvervsministeren kan efter aftale med skatteministeren fastsætte  

 regler om indberetning om afgiften m.m. til de statslige told- og  

 skattemyndigheder, udover hvad der følger af § 7 A i  

 skattekontrolloven.« § 3 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 643 af 5.  

 august 1999, som ændret senest ved lov nr. 452 af 31. maj 2000.  

 foretages følgende ændringer:
§ 1. - - - Stk. 2. Fortjeneste eller tab ved afståelse af aktier  

 medregnes ved opgørelsen af den skattepligtige almindelige indkomst  

 efter reglerne i denne lov.
Det samme gælder fortjeneste eller tab ved  

 afståelse af tegningsret til aktier samt ved afståelse af  

 aktieretter.
Tegningsret til aktier som nævnt i § 5, stk. 3  

 og 4, § 6, stk. 4 og § 13 a, stk. 13, omfatter kun ret  

 til tegning til en kurs, der på tidspunktet for tildelingen af  

 tegningsretten er lavere end markedskursen.
Såfremt der tegnes aktier  

 til markedskursen eller en kurs, der er højere end markedskursen,  

 anses de hidtidige aktionærer ikke for at have afstået en  

 tegningsret.
 1. I § 1, stk. 2, 2. pkt., indsættes efter  

 »aktieretter«: », idet reglerne i denne lov dog ikke finder anvendelse for  

 tegningsretter til aktier, der er omfattet af ligningslovens § 28«.
- - - § 2 d. - - - Stk. 3. Skattepligtige efter selskabsskattelovens § 1,  

 stk. 1, nr. 1-2 d og 3 a-5 b, eller fondsbeskatningsloven kan ved  

 opgørelsen af den skattepligtige indkomst fradrage tab ved  

 afståelse af investeringsbeviser som omhandlet i stk. 1, når  

 det godtgøres, at investeringsforeningen udelukkende investerer i  

 fordringer som omhandlet i kursgevinstloven, dog ikke konvertible  

 obligationer og retten til at tegne sådanne. 1 pkt. finder tilsvarende  

 anvendelse, hvor investeringsforeningen ud over at investere i fordringer har  

 anbragt en del af midlerne i aktier i det administrationsselskab, som  

 forestår investeringsforeningens administration, i foreningens  

 administrationsbygning og i finansielle kontrakter omfattet af  

 kursgevinstloven, dog forudsat at det godtgøres, at  

 investeringsforeningens anvendelse af finansielle kontrakter opfylder  

 reglerne i Finanstilsynets bekendtgørelse om investeringsforeningers  

 og specialforeningers anvendelse af afledte instrumenter.
 2. I § 2 d, stk. 3, 1. pkt., ændres  

 »selskabsskattelovens § 1, stk. 1, nr. 1-2 d og 3 a-5 b« til:  

 »selskabsskattelovens § 1, stk. 1, nr. 1-2 f og 3 a-5 b«.
§ 4 I lov om en arbejdsmarkedsfond, jf. lovbekendtgørelse nr. 720 af  

 14. september 1999, som ændret senest ved § 2 i lov nr. 458 af 31.  

 maj 2000, § 1 i lov nr. 459 af 31. maj 2000, § 3 i lov nr. 460 af  

 31. maj 2000 og § 4 i lov nr. 461 af 31. maj 2000, foretages  

 følgende ændringer:
 § 7. For lønmodtagerbidraget påhviler  

 bidragspligten:
 1. I § 7, stk. 1, litra a, ændres »litra a,  

 c, j eller g,« til: »litra a, c, g, j eller k,«.
a)	Personer, der har lønindtægt m.v. fra  

 beskæftigelse udført her i landet eller fra beskæftigelse  

 udført i udlandet, Grønland eller Færøerne for en  

 arbejdsgiver her i landet, og som er skattepligtig efter kildeskattelovens  

 §§ 1 eller 2, stk. 1, litra a, c, j eller g, - - - § 8. For personer omfattet af lønmodtagerbidraget, jf.  

 § 7, stk. 1, udgør bidragsgrundlaget:
- - - 2. I § 8, stk. 1, litra b, ændres »den  

 skattepligtige værdi af køberetter til aktier omfattet af  

 ligningslovens § 16 og § 28, stk. 1 eller 2,« til: »den  

 skattepligtige værdi af aktier, tegningsretter til aktier eller  

 køberetter til aktier omfattet af ligningslovens § 16 eller  

 § 28, stk. 1 eller 2,«.
b)	den skattepligtige værdi af privat anvendelse af bil eller  

 telefon, der helt eller delvis vederlagsfrit stilles til rådighed som  

 led i et ansættelsesforhold eller som led i en aftale om ydelse af  

 personligt arbejde i øvrigt, den skattepligtige værdi af fri  

 sommerbolig omfattet f ligningslovens § 16, stk. 5, 2.-4. pkt. og  

 8. pkt., den skattepligtige værdi af fri lystbåd omfattet af  

 ligningslovens § 16, stk. 6, 2.-4. pkt. og 9. pkt., den  

 skattepligtige værdi af fri helårsbolig omfattet af  

 ligningslovens § 16, stk. 9, bortset fra de i § 16,  

 stk. 9, sidste pkt. nævnte tilfælde, samt den skattepligtige  

 værdi af køberetter til aktier omfattet af ligningslovens  

 § 16 og § 28, stk. 1 eller 2, jf. statsskattelovens  

 § 4, - - - § 11. - - - Stk. 8. For sommerbolig, lystbåd, helårsbolig,  

 vederlag i form af køberetter til aktier, jf. § 8, stk. 1,  

 litra b og g, bil, jf. § 8, stk. 1, litra g, og vederlag m.v. som  

 nævnt i § 8, stk. 1, litra e, der er B-indkomst, opgør  

 de statslige told- og skattemyndigheder på grundlag af de oplysninger,  

 der er lagt til grund ved skatteansættelsen, bidragsgrundlaget og  

 beregner bidragets størrelse.
Sommerboliger, lystbåde,  

 helårsboliger, biler og køberetter til aktier indgår i  

 bidragsgrundlaget med de værdier, der indgår i grundlaget for  

 indkomstbeskatningen.
 3. I § 11, stk. 8, ændres 2 steder  

 »køberetter til aktier« til: »aktier, tegningsretter til aktier eller  

 køberetter til aktier«.
§ 5 I lov om en kommunal og amtskommunal ejendomsværdiskat  

 (ejendomsværdiskatteloven), jf. lovbekendtgørelse nr. 721 af 14.  

 september 1999, som ændret ved lov nr. 773 af 15. oktober 1999 og  

 senest ved § 4 i lov nr. 459 af 31. maj 2000, foretages følgende  

 ændring:
§ 10. Nedslaget efter § 8 reduceres med den i § 17,  

 stk. 4, angivne procent af et beløb, som opgøres som den  

 del af den skattepligtiges personlige indkomst med tillæg af positiv  

 kapitalindkomst og positiv aktieindkomst bortset fra udbytteindkomst op til  

 5.000 kr., hvori der er indeholdt endelig udbytteskat, der overstiger et  

 grundbeløb på (i 1987- niveau) 95.550 kr.
Er den skattepligtige  

 gift og var ægtefællerne samlevende ved udgangen af  

 indkomståret, reduceres nedslaget med den i § 17, stk. 4,  

 angivne procent af et beløb, som opgøres som den del af  

 ægtefællernes samlede personlige indkomst med tillæg af  

 samlet positiv kapitalindkomst og samlet positiv aktieindkomst bortset fra  

 udbytteindkomst op til 10.000 kr., hvori der er indeholdt endelig  

 udbytteskat, der overstiger et grundbeløb på (i 1987-niveau)  

 147.000 kr.
Reduktionen foretages efter nedsættelse efter  

 § 9.
 1. I § 10, 1. pkt., indsættes efter »med  

 tillæg af «: »vederlag omfattet af ligningslovens § 28 A omregnet  

 efter ligningslovens § 28 B, stk. 3,« og i § 10, 2. pkt.,  

 indsættes efter »med tillæg af«: » ægtefællernes  

 samlede vederlag omfattet af ligningslovens § 28 A omregnet efter  

 ligningslovens § 28 B, stk. 3,«.
§ 6 I lov om indskud på etableringskonto, jf. lovbekendtgørelse  

 nr. 115 af 24. februar 1999, som ændret ved § 6 i lov nr. 958 af  

 20. december 1999, foretages følgende ændring:
§ 3. Indskuddet for et indskudsår skal udgøre  

 mindst 5.000 kr. og kan højst udgøre 25 pct. af indskyderens  

 nettolønindtægt i indkomståret, dog kan der altid  

 indskydes 100.000 kr. af nettolønindtægten.
Til  

 lønindtægten henregnes kontant løn med tillæg af  

 den skattemæssige værdi af frit ophold og andre goder, som  

 lønmodtageren har oppebåret i kraft af arbejdsforholdet, samt  

 beløb, der af arbejdsgiveren er udbetalt som godtgørelse for  

 udgifter, der påføres lønmodtageren som følge af  

 arbejdet, herunder udgifter til rejse, ophold og fortæring under rejser  

 bortset fra beløb, der omfattes af bestemmelsen i ligningslovens  

 § 9, stk. 5, 2. pkt.
Ved beregningen af  

 nettolønindtægten foretages fradrag efter ligningslovens  

 §§ 9-9 D.
1. I § 3, stk.1, indsættes efter 2. pkt.: »Til  

 nettolønindtægten henregnes endvidere vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« - - - § 7 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 639 af 3. august 1999, som ændret senest  

 ved § 5 i lov nr. 459 af 31. maj 2000, § 2 i lov nr. 460 af 31. maj  

 2000 og § 3 i lov nr. 461 af 31. maj 2000, foretages følgende  

 ændringer:
 § 2. Pligt til at svare indkomstskat til staten påhviler  

 endvidere personer, der ikke omfattes af bestemmelserne i § 1, og  

 dødsboer, der behandles i udlandet, jf. dødsboskattelovens  

 § 1, stk. 3, for så vidt de pågældende personer  

 eller dødsboer:
 1. I § 2, stk. 1, litra j, ændres »et skib  

 med hjemsted her i landet.« til : »et skib med hjemsted her i landet,«.
- - - 2. I § 2, stk. 1, indsættes som litra  

 k:
j)	oppebærer indkomst af den i § 43, stk. 1,  

 nævnte art for arbejde udført om bord på skib med hjemsted  

 her i landet.
Med skib med hjemsted her i landet sidestilles skib, der har  

 hjemsted på Færøerne, i Grønland eller i udlandet,  

 såfremt det uden besætning overtages til befragtning af dansk  

 rederi.
Skib med hjemsted her i landet, som uden besætning overtages  

 til befragtning af udenlandsk rederi, anses ikke for et skib med hjemsted her  

 i landet.
»k)	oppebærer vederlag i form af aktier, tegningsretter til  

 aktier eller køberetter til aktier for virksomhed udført her i  

 landet som led i et ansættelsesforhold, som led i en aftale om ydelse  

 af personligt arbejde i øvrigt eller som valgt medlem af eller  

 medhjælp for et selskabs bestyrelse.
Det er uden betydning for  

 skattepligten om retten til vederlaget er erhvervet efter ophør af  

 virksomheden her i landet.« - - - § 8 I lov om den skattemæssige behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 774 af 16. august 2000, foretages  

 følgende ændring:
§ 37. - - - 1. § 37, stk. 5, affattes således:
 Stk. 5. Stk. 1-4 gælder tilsvarende for aftaler om  

 køb og salg af aktier, der er omfattet af § 30, stk. 1, nr.  

 5.
- - - »Stk. 5. Reglerne i stk. 1-4, jf. § 29, finder  

 tilsvarende anvendelse for aftaler om køb og salg af aktier, uanset om  

 de pågældende aftaler er omfattet af § 30, stk. 1, nr.  

 5, og dermed ellers skal behandles efter skattelovgivningens almindelige  

 regler, jf. § 30, stk. 6. Dog finder 1. pkt. ikke anvendelse for  

 køberetter til aktier, der er omfattet af ligningslovens § 28,  

 stk. 6 eller 7.« § 9 I skattekontrolloven, jf. lovbekendtgørelse nr. 858 af 13.  

 september 2000, foretages følgende ændringer:
§ 7 A. - - - Stk. 2. Indberetningspligten omfatter efter skatteministerens  

 bestemmelse, i det omfang beløbet ikke er A-indkomst:
- - - 1. § 7 A, stk. 2, nr. 10 og 11, affattes  

 således:
10)	Udnyttelsen af en køberet til aktier som nævnt i  

 ligningslovens § 28 samt afståelse af sådanne rettigheder  

 foretaget af den, der har modtaget køberetten fra det selskab, der har  

 ydet køberetten.
Er køberetten ydet af et selskab i udlandet,  

 der er koncernforbundet med det selskab her i landet, hvori den ansatte m.m.  

 arbejder, kan arbejdsgiverselskabet pålægges  

 indberetningspligten.
 11)	Erhvervelse af en køberet til aktier, når erhvervelsen  

 ikke er omfattet af ligningslovens § 28, men modtageren tilhører  

 den i ligningslovens § 28, stk. 1, nævnte  

 personkreds.
- - - »10)	Værdien af udnyttelse af en købe- eller tegningsret  

 til aktier eller anparter, når retterne skal beskattes som nævnt  

 i ligningslovens § 28, samt værdien af afståelse af  

 sådanne rettigheder, når afståelsen er foretaget af den,  

 der har modtaget købe- eller tegningsretten fra det selskab, der har  

 ydet retten.
Værdien opgøres på udnyttelses- henholdsvis  

 afståelsestidspunktet.
Er købe- eller tegningsretten ydet af et  

 selskab i udlandet, der er koncernforbundet med det selskab her i landet,  

 hvor den, der udnytter eller afstår retten, var ansat m.m. på det  

 tidspunkt, hvor retten blev ydet, kan det selskab, hvor den  

 pågældende var ansat m.m. på ydelsestidspunktet,  

 pålægges indberetningspligten.
11)	Vederlag i form af en købe- eller tegningsret til aktier  

 eller anparter, der er ydet som led i et ansættelsesforhold, som led i  

 en aftale om ydelse af personligt arbejde i øvrigt eller som medlem af  

 eller medhjælp for et selskabs bestyrelse, uden at vederlaget skal  

 beskattes som nævnt i ligningslovens § 28. Dette gælder  

 også, når vederlaget er ydet af et selskab, der er  

 koncernforbundet med det selskab, hvor erhververen er ansat m.m., jf.  

 kursgevinstlovens § 4, stk. 2. Er vederlaget ydet af et selskab i  

 udlandet, der er koncernforbundet med det selskab her i landet, hvor  

 erhververen er ansat m.m., kan det selskab, hvor erhververen er ansat m.m.,  

 pålægges indberetningspligten.« 2. I § 7 A, stk. 2, indsættes som nr. 12 og  

 13:
»12)	Værdien af vederlag i form af aktier eller anparter, der er  

 ydet som led i et ansættelsesforhold, som led i en aftale om ydelse af  

 personligt arbejde i øvrigt eller som medlem af eller medhjælp  

 for et selskabs bestyrelse.
Dette gælder også, når  

 vederlaget er ydet af et selskab, der er koncernforbundet med det selskab,  

 hvor erhververen er ansat m.m., jf. kursgevinstlovens § 4, stk. 2.  

 Værdien opgøres på erhvervelsestidspunktet.
Er vederlaget  

 ydet af et selskab i udlandet, der er koncernforbundet med det selskab her i  

 landet, hvor erhververen er ansat m.m., kan det selskab, hvor erhververen er  

 ansat m.m., pålægges indberetningspligten.
13)	Værdien af vederlag i form af aktier eller anparter eller  

 købe- eller tegningsretter hertil, hvis der efter reglerne i  

 ligningslovens § 28 A og § 28 B er indgået aftale om betaling  

 af en afgift til dækning af erhververens skat m.v.
Værdien  

 opgøres som nævnt i ligningslovens § 28 A, stk. 1,  

 sidste pkt.
Værdien opgøres på erhvervelsestidspunktet,  

 medmindre vederlag er omfattet af ligningslovens § 28, i hvilke  

 tilfælde værdien opgøres på udnyttelsestidspunktet.  

 Er aktien m.v. ydet af et selskab, der er koncernforbundet med det selskab,  

 hvor erhververen var ansat på det tidspunkt, hvor vederlaget blev ydet,  

 kan indberetningspligten pålægges det selskab, hvor erhververen  

 var ansat på ydelsestidspunktet.« § 10 I lov nr. 362 af 1. juli 1988 om særlige fradrag til  

 sømænd m.v., som ændret ved § 30 i lov nr. 59 af 7.  

 februar 1990, foretages følgende ændring:
§ 3. Personer, der er omfattet af § 1, stk. 1, nr.  

 1, litra a, eller nr. 2 eller 3, og som har erhvervet lønindtægt  

 som nævnt i § 1, kan ved opgørelsen af den skattepligtige  

 indkomst fradrage et beløb på 23.000 kr.
Herudover  

 indrømmes et procentfradrag, der beregnes med 15 pct. af den del af  

 lønindtægten, der ikke overstiger 130.000 kr., og med 8 pct. af  

 det overskydende beløb.
Procentfradraget beregnes på grundlag af  

 lønindtægten omregnet til helårsindtægt og kan for  

 hvert indkomstår højst beregnes af en lønindtægt,  

 der omregnet til helårsindtægt udgør 310.000 kr.
Har den  

 pågældende kun lønindtægt som nævnt i en del  

 af indkomståret, nedsættes 23.000 kr.s fradraget og  

 procentfradraget forholdsmæssigt.
- - - 1. I § 3, stk. 1, indsættes efter 3. pkt.:  

 »Lønindtægt opgøres med tillæg af vederlag omfattet  

 af ligningslovens § 28 A omregnet efter ligningslovens § 28 B,  

 stk. 3.« § 11 I lov om individuel boligstøtte, jf. lovbekendtgørelse nr.  

 855 af 25. november 1999, som ændret ved § 3 i lov nr. 404 af 31.  

 maj 2000, § 5 i lov nr. 406 af 31. maj 2000 og § 5 i lov nr. 424 af  

 31. maj 2000, foretages følgende ændring:
 § 8. Husstandsindkomsten opgøres således:
 1. § 8, stk. 1, nr. 1, affattes  

 således:
 1)	Summen af ansøgerens og dennes husstandsmedlemmers hver for  

 sig opgjorte personlige indkomster med tillæg af positiv  

 kapitalindkomst, der anvendes til beregning af indkomstskat efter  

 personskattelovens § 7, dog før det deri nævnte bundfradrag  

 samt med tillæg af aktieindkomst, der beskattes efter  

 personskattelovens § 8 a, stk. 1 og 2, bortset fra udbytteindkomst  

 op til 5.000 kr., hvori der er indeholdt endelig udbytteskat.
- - - »1)	Husstandsindkomsten opgøres som summen af ansøgeren  

 og dennes husstandsmedlemmers hver for sig opgjorte indkomster.
Indkomsterne  

 opgøres som personlig indkomst med tillæg af positiv  

 kapitalindkomst, der anvendes til beregning af indkomstskat efter  

 personskattelovens § 7, dog før det deri nævnte  

 bundfradrag.
Endvidere tillægges aktieindkomst, der beskattes efter  

 personskattelovens § 8 a, stk. 1 og 2, bortset fra udbytteindkomst  

 op til 5.000 kr., hvori der er indeholdt endelig udbytteskat.
Endelig  

 tillægges vederlag omfattet af ligningslovens § 28 A omregnet  

 efter ligningslovens § 28 B, stk. 3.« § 12 I lov om social pension, jf. lovbekendtgørelse nr. 385 af 26. maj  

 2000, foretages følgende ændring:
 § 28. For førtidspensionister opgøres  

 indtægtsgrundlaget for grundbeløb således:
 1. I § 28, stk. 1, nr. 1, indsættes som nyt  

 2. pkt.:
 1)	Personlig indkomst med tillæg af positiv kapitalindkomst, der  

 anvendes til beregning af indkomstskat efter personskattelovens § 7, dog  

 før de deri nævnte bundfradrag og fradrag for grundbeløb,  

 samt aktieindkomst, der beskattes efter personskattelovens § 8 a,  

 stk. 1 og 2, bortset fra udbytteindkomst op til 5.000 kr., hvori der er  

 indeholdt endelig udbytteskat.
»Endelig tillægges vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« - - - § 13 I lov nr. 479 af 31. maj 2000 om folkehøjskoler, efterskoler,  

 husholdningsskoler og håndarbejdsskoler (frie kostskoler) foretages  

 følgende ændring:
 § 32. Indkomstgrundlaget, jf. § 30, stk. 1, er den  

 personlige indkomst for det andet kalenderår forud for det  

 kalenderår, hvor støtteperioden begynder, med tillæg af  

 positiv kapitalindkomst, der anvendes til beregning af indkomstskat efter  

 personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der  

 beskattes efter personskattelovens § 8 a, stk. 2.
- - - 1. I § 32, stk. 1, indsættes efter  

 »personskattelovens § 8 a, stk. 2«: », med tillæg af vederlag  

 omfattet af ligningslovens § 28 A omregnet efter ligningslovens  

 § 28 B, stk. 3«.
§ 14 I lov om statens uddannelsesstøtte, jf. lovbekendtgørelse  

 nr. 558 af 31. juli 1998, foretages følgende ændringer:
§ 23. - - - Stk. 2. Egenindkomsten er enhver positiv indkomst, der kan  

 henføres til eller indgår i den personlige indkomst,  

 kapitalindkomsten og aktieindkomst, der beskattes efter personskattelovens  

 § 8 a, stk. 2.
 1. I § 23, stk. 2, indsættes efter  

 »personskattelovens § 8 a, stk. 2«: », med tillæg af vederlag  

 omfattet af ligningslovens § 28 A omregnet efter ligningslovens  

 § 28 B, stk. 3«.
 § 26. Forældrenes indkomstgrundlag består af  

 personlig indkomst med tillæg af positiv kapitalindkomst, der anvendes  

 til beregning af indkomstskat efter personskattelovens § 7, dog  

 før de deri nævnte bundfradrag og fradrag for grundbeløb,  

 samt med tillæg af aktieindkomst, der beskattes efter  

 personskattelovens § 8 a, stk. 2.
 2. I § 26, stk. 1, indsættes efter  

 »personlig indkomst«: »med tillæg af vederlag omfattet af  

 ligningslovens § 28 A omregnet efter ligningslovens § 28 B,  

 stk. 3, og«.
