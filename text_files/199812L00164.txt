Fremsat den 21. januar 1999 af forskningsministeren (Jan  

 Trøjborg) Forslag til Lov om etablering og fælles udnyttelse  

 af master til radiokommunikationsformål m.v. i Kapitel 1 Lovens formål og anvendelsesområde § 1. Formålet med loven er gennem rammer for  

 fælles udnyttelse af master opstillet til  

 radiokommunikationsformål og opsætning af antennesystemer  

 på bygninger og andre høje konstruktioner at sikre  

 optimal radiokommunikation samtidig med, at det samlede antal master og  

 disses påvirkning af omgivelserne begrænses mest muligt.
 Stk. 2. Loven omfatter:
 1)	Fælles udnyttelse af master m.v., der anvendes til  

 radiokommunikationsformål.
 2)	Adgang til at opsætte antennesystemer på bygninger og  

 andre høje konstruktioner, hvor der er dispenseret fra byggelovens  

 højdebegrænsninger, jf. byggelovens § 6 C, eller fra  

 fastlagte bygningshøjder i eventuelle lokalplaner.
 3)	Adgang til at opsætte antennesystemer på andre  

 høje konstruktioner end de i nr. 2 omhandlede, herunder siloer,  

 vindmøller og master, der ikke anvendes til  

 radiokommunikationsformål (elmaster, lysmaster m.v.), i det omfang  

 disse konstruktioners højde er større end byggelovens  

 højdebegrænsninger.
 Stk. 3. Stk. 2 omfatter ikke master, bygninger eller  

 andre høje konstruktioner tilhørende politiet.
 Stk. 4. Ved antennesystemer forstås i denne lov kabler,  

 antennebærerør og antenner opsat på selve masten,  

 bygningen eller konstruktionen eller på de på masten, bygningen  

 eller konstruktionen opsatte bærerør.
 Stk. 5. Forskningsministeren kan fastsætte regler om, at  

 lovens regler om fælles udnyttelse helt eller delvist skal finde  

 tilsvarende anvendelse på antennesystemer.
Stk. 6. Med ejere af master, bygninger og andre høje  

 konstruktioner, sidestilles lejere og indehavere af brugsrettigheder, hvis  

 det lejede eller den pågældende brugsret ikke umiddelbart  

 udnyttes fuldt ud.
Dette gælder dog ikke reglerne i § 2, stk. 8, § 2,  

 stk. 10, § 8, stk. 4 og § 10, stk. 8. Ejere af master, bygninger og andre  

 høje konstruktioner har pligt til at underrette lejere og indehavere  

 af brugsrettigheder, som omfattet af 1. pkt., om anmodninger og påbud  

 om fælles udnyttelse og om anmodninger og påbud om  

 opsætning af antennesystemer.
Tilsvarende gælder for landzone- og  

 bygningsmyndigheden ved behandling af sager om fælles udnyttelse og  

 opsætning af antennesystemer efter denne lov.
Kapitel 2 Fælles udnyttelse af master til  

 radiokommunikationsformål § 2. Ejere af master til radiokommunikationsformål skal  

 imødekomme anmodninger fra andre om fælles udnyttelse af den  

 pågældende mast.
Ejere skal i den forbindelse også  

 imødekomme anmodninger om fælles udnyttelse af tilhørende  

 bygninger m.v., i det omfang en sådan fælles udnyttelse er en del  

 af vedkommendes udnyttelse af masten.
 Stk. 2. Anmodninger efter stk. 1 kan angå  

 indgåelse af nye aftaler om fælles udnyttelse eller ændring  

 af allerede indgåede aftaler.
 Stk. 3. Bestemmelserne i stk. 1 og 2 gælder  

 også, hvor fælles udnyttelse kræver udbygning eller  

 udskiftning af den pågældende mast.
Stk. 4. Bestemmelserne i stk. 1 og 2 gælder ikke,  

 hvis der foreligger tekniske hindringer for fælles udnyttelse.
Ved
tekniske hindringer forstås:
 1)	At fælles udnyttelse ikke er mulig på grund af  

 radiotekniske hindringer.
2)	At udbygning eller udskiftning af den pågældende mast  

 kræver, at den eller de hidtidige brugere af masten skal nedlukke  

 driften af offentligt tilgængelige teletjenester eller radio- eller  

 tv-udsendelsesvirksomhed for at imødekomme anmodningen.
Behov for en  

 afbrydelse af maksimalt 2 timers varighed i forbindelse med udbygning eller  

 udskiftning kan dog ikke begrunde afvisning af anmodninger om fælles  

 udnyttelse, medmindre masten anvendes til nød- og sikkerhedstjenester  

 eller til radio- eller tv-virksomhed, hvor selv kortvarige afbrydelser skal  

 undgås.
 3)	At der gælder særlige sikkerhedsforskrifter, fastsat i  

 medfør af anden lovgivning, eller forskrifter fastsat af offentlige  

 myndigheder, for adgang til eller benyttelse af den pågældende  

 mast, som gør fælles udnyttelse umulig.
 4)	At der for så vidt angår fælles udnyttelse af  

 tilhørende bygninger m.v. ikke er mulighed for fysisk adskillelse af  

 parternes udstyr, herunder at der ikke kan etableres særskilt adgang  

 til dette.
Stk. 5. Anmodning efter stk. 1 forudsætter,  

 at 1)	den ansøgende part af Telestyrelsen i medfør af lov om  

 radiokommunikation og tildeling af radiofrekvenser er tildelt individuel  

 tilladelse til anvendelse af radiofrekvenser, og at anmodningen  

 vedrører udnyttelse af disse frekvenser, eller 2)	den ansøgende part i medfør af lov om  

 radiokommunikation og tildeling af radiofrekvenser, er undtaget fra kravet om  

 individuel tilladelse.
 Stk. 6. Fælles udnyttelse af master som nævnt i  

 stk. 1 og 3 forudsætter, at der fra landzone- og  

 bygningsmyndighederne foreligger de nødvendige tilladelser til  

 opsætning af yderligere antennesystemer eller til udbygning eller  

 udskiftning heraf, jf. § 35, stk. 1 og 4, i lov om  

 planlægning, § 16, stk. 1, i byggeloven, og §§ 5-6 i  

 denne lov.
 Stk. 7. I det omfang der i medfør af anden lovgivning  

 er fastsat særlige sikkerhedsforskrifter for den pågældende  

 mast, skal fælles udnyttelse ske på de vilkår og med de  

 begrænsninger, der følger heraf.
 Stk. 8. Ved udskiftning som nævnt i stk. 3, kan ejeren  

 af den eksisterende mast for så vidt angår de med udskiftningen  

 forbundne omkostninger herunder omkostninger forbundet med nedtagelse af den  

 eksisterende mast, vælge mellem følgende:
 1)	Selv at afholde omkostningerne.
2)	Pålægge den ansøgende part at forestå  

 etableringen af den nye mast, og herunder at afholde alle omkostninger  

 forbundet med udskiftningen.
Det er i så fald den ansøgende  

 part, der har ejendomsretten til den nyetablerede mast.
Ejeren af den  

 eksisterende mast kan stille krav om, at vedkommende tildeles en  

 tidsubegrænset og gratis brugsret til den nyetablerede mast.
Den  

 tidsubegrænsede og gratis brugsret omfatter et antal positioner  

 svarende til vedkommendes aktuelle brug af den eksisterende mast på  

 udskiftningstidspunktet samt reservationer af yderligere positioner, jf. § 9,  

 stk. 2, med mindre anden aftale indgås parterne imellem.
Ejeren af den  

 eksisterende mast kan kræve, at der indgås aftale om, at den nye  

 mast skal blive stående i en periode svarende til den eksisterende  

 masts restlevetid.
 Stk. 9. Ved udskiftning af master tilhørende forsvaret  

 med henblik på fælles udnyttelse finder stk. 8, nr. 2, ikke  

 anvendelse.
 Stk. 10. Varetagelse af drift og vedligeholdelse af masten og  

 de i masten placerede antennesystemer foretages af ejeren af masten, med  

 mindre anden aftale indgås parterne imellem.
 Stk. 11. Adgang til udnyttelse af tredjemands arealer med  

 henblik på fælles udnyttelse af en mast skal ske gennem aftale  

 herom eller, såfremt aftale herom ikke kan indgås, ved anvendelse  

 af proceduren i §15.
 Stk. 12. Ved udskiftning som nævnt i stk. 3,  

 overføres alle rettigheder i den eksisterende mast i uændret  

 form til den nyetablerede mast.
 § 3. Landzonemyndigheden eller, i sager hvor  

 landzonemyndigheden ikke er involveret, bygningsmyndigheden, jf. herved  

 § 2, stk. 6, kan udstede påbud om at give adgang til  

 fælles udnyttelse af master til radiokommunikationsformål.  

 Påbudet kan træde i stedet for, supplere eller ændre  

 aftaler efter § 2.
 Stk. 2. Bestemmelsen i stk. 1 finder tilsvarende  

 anvendelse ved påbud om fælles udnyttelse af tilhørende  

 bygninger m.v., i det omfang en sådan fælles udnyttelse er  

 en del af den pågældende udnyttelse af masten.
 Stk. 3. Påbud efter stk. 1 og 2 kan, i sager hvor  

 den ansøgende part anmoder om udstedelse af påbud, alene  

 udstedes, såfremt det af den ansøgende part er sandsynliggjort,  

 at det ikke har været muligt at indgå en aftale om fælles  

 udnyttelse.
 Stk. 4. § 2, stk. 2-12, finder tilsvarende  

 anvendelse i sager efter stk. 1 og 2.
 § 4. Landzone- og bygningsmyndigheden skal i sager om  

 fælles udnyttelse af master med en højde på over 100 meter  

 afvise at give tilladelse til fælles udnyttelse, jf. § 2, eller at  

 udstede påbud om fælles udnyttelse, jf. § 3, i det omfang  

 tilladelse eller påbud vil hindre imødekommelse af  

 efterfølgende anmodninger om fælles udnyttelse til radio- eller  

 tv-formål, som registeret i den i § 16, stk. 2 nævnte  

 oversigt.
 Stk. 2. Uanset stk. 1 kan ejeren imødekomme  

 anmodninger om fælles udnyttelse hvis der indsættes et  

 vilkår i aftalen om fælles udnyttelse om, at opsatte  

 antennesystemer skal nedtages, når den pågældende  

 antenneposition skal anvendes til den forudsatte radio- eller  

 tv-virksomhed.
§ 5. I sager efter §§ 2-3, hvor der er tvist om  

 betalingen for den aftalte eller påbudte fælles udnyttelse, skal  

 ejeren, der i henhold til § 2 indgår aftale, eller som i  

 medfør af § 3 får påbud herom, og eventuelle andre  

 rettighedshavere, som minimum have fuld erstatning.
Betalingsforpligtelsen  

 påhviler den, der har fremsat anmodning om fælles udnyttelse i  

 medfør af § 2, eller som får adgang til fælles  

 udnyttelse i medfør af § 3.
Stk. 2. I mangel af enighed herom afgøres  

 erstatningsspørgsmålet af en voldgiftsret, hvor hver af parterne  

 vælger en voldgiftsmand.
Hvis der ikke kan opnås enighed mellem  

 voldgiftsmændene, træffes afgørelsen ved kendelse afsagt  

 af en opmand udpeget af præsidenten for vedkommende landsret.  

 Afgørelse efter 1. og 2. pkt. træffes på grundlag af et  

 oplæg fra landzone- eller bygningsmyndigheden, jf. § 3,  

 stk. 1, til den påtænkte tilladelse eller det  

 påtænkte påbud.
Stk. 3. Erstatningsfastsættelsen kan af hver af parterne  

 ved begæring fremsat over for opmanden inden 4 uger fra kendelsen  

 indbringes for vedkommende taksationskommission efter reglerne i § 19 i  

 lov om fremgangsmåden ved ekspropriation vedrørende fast  

 ejendom.
I øvrigt finder reglerne i § 26 i den nævnte lov  

 tilsvarende anvendelse.
 Stk. 4. Når erstatningsspørgsmålet er  

 afgjort af voldgiftsretten, opmanden eller taksationskommissionen, jf.  

 stk. 2 og 3, og der er sket betaling af erstatningsbeløbet eller  

 stillet sikkerhed for dets betaling ved tilladelsens eller påbudets  

 udstedelse, kan tilladelse som nævnt i § 2, stk. 6, gives eller  

 påbud efter § 3 udstedes af landzone- eller bygningsmyndigheden, jf. §  

 3, stk. 1.
 Stk. 5. Ved taksationskommissionens afgørelse af  

 erstatningsspørgsmålet, jf. stk. 3, kan  

 taksationskommissionen træffe beslutning om, at den ansøgende  

 part skal stille et beløb som sikkerhed til dækning af et  

 eventuelt højere erstatningsbeløb fastsat ved dom.
 § 6. I sager efter §§ 2-3, hvor der er tvist om adgangen  

 til udnyttelse af tredjemands arealer, eller om betalingen herfor, og  

 fælles udnyttelse derfor forudsætter ekspropriation efter denne  

 lovs § 15, skal landzone- eller bygningsmyndigheden, jf. § 3,  

 stk. 1, inden tilladelse som nævnt i § 2, stk. 6, gives  

 eller påbud efter § 3 udstedes, forelægge sagen for  

 Telestyrelsen med henblik på eventuel efterfølgende  

 forelæggelse for ekspropriationskommissionen efter proceduren i  

 § 15. Landzone- eller bygningsmyndighedens forelæggelse af sagen  

 for Telestyrelsen skal indeholde oplæg til den påtænkte  

 tilladelse eller det påtænkte påbud.
 Stk. 2. Når der er sket ekspropriation, og når  

 erstatningsspørgsmålet er afgjort, enten ved, at klagefristen er  

 udløbet, eller ved taksationskommissionens afgørelse, kan  

 tilladelse som nævnt i § 2, stk. 6, gives eller påbud efter § 3  

 udstedes af landzone- eller bygningsmyndigheden, jf. § 3, stk. 1.
 Stk. 3. Tilladelse eller påbud, jf. stk. 2, kan dog  

 først udstedes, når der er sket betaling af  

 erstatningsbeløbet eller stillet sikkerhed for dets betaling ved  

 tilladelsens eller påbudets udstedelse, og når en eventuel sag  

 efter § 5 er afgjort og betingelsen i § 5, stk. 4, er  

 opfyldt.
§ 7. Forskningsministeren kan fastsætte regler om  

 yderligere betaling end nævnt i §§ 5-6, om andre vilkår for  

 fælles udnyttelse af master til radiokommunikationsformål og for  

 fælles udnyttelse af bygninger m.v. omfattet af § 2, stk. 1,  

 2. pkt.
Forskningsministeren kan endvidere fastsætte regler om,  

 i hvilket omfang bestemmelserne om indsigt i aftaler, tilsyn, mægling,  

 fastsættelse af vilkår, oplysningspligt, pålæggelse  

 af tvangsbøder og klageadgang i lov om konkurrenceforhold og samtrafik  

 i telesektoren finder tilsvarende anvendelse på aftaler om yderligere  

 betaling, vilkår m.v. for fælles udnyttelse af master til  

 radiokommunikationsformål.
 § 8. Landzone- eller bygningsmyndigheden, jf. § 3,  

 stk. 1, kan i forbindelse med ansøgning om tilladelse til  

 opførelse af nye master til radiokommunikationsformål eller til  

 ud- eller ombygning af eksisterende master til  

 radiokommunikationsformål fastsætte vilkår om den samlede  

 dimensionering af masten med henblik på at gøre  

 efterfølgende fælles udnyttelse mulig.
 Stk. 2. Vilkår efter stk. 1 forudsætter, at  

 der foreligger oplysninger fra Telestyrelsen om, at andre indehavere af  

 tilladelse til anvendelse af radiofrekvenser har planer om opsætning af  

 master eller antennesystemer til radiokommunikationsformål i det  

 pågældende geografiske område, jf. § 16.
 Stk. 3. Vilkår efter stk. 1 kan alene  

 fastsættes, hvor der ikke foreligger tekniske hindringer for  

 efterfølgende fælles udnyttelse. § 2, stk. 4, nr. 1-3,  

 finder tilsvarende anvendelse.
 Stk. 4. Fastsættelse af vilkår efter stk. 1-3  

 kan ske overfor ejere af master til radiokommunikationsformål.
 § 9. Ejere af master til radiokommunikationsformål har  

 adgang til at placere egne antennesystemer forud for andres valg af  

 positioner med henblik på placering af antennesystemer.
Stk. 2. Ejere af master til radiokommunikationsformål  

 har adgang til i nødvendigt omfang at reservere yderligere positioner  

 til senere brug forud for andres valg af positioner med henblik på  

 placering af antennesystemer.
Oplysninger om reservationer på egne  

 master skal indsendes til Telestyrelsen til brug for den i § 16, stk. 2,  

 nævnte oversigt.
 Stk. 3. Forskningsministeren kan fastsætte regler om den  

 indbyrdes fordeling af positioner mellem ejere og eksisterende indehavere af  

 brugsrettigheder og om den indbyrdes fordeling af de øvrige positioner  

 mellem  parter, der har anmodet eller ønsker at anmode om  

 fælles udnyttelse.
Kapitel 3 Adgang til opsætning af antennesystemer på  

 bygninger, konstruktioner og master, der ikke anvendes til  

 radiokommunikationsformål § 10. Ejere af master, bygninger og konstruktioner omfattet af  

 § 1, stk. 2, nr. 2 og 3, skal imødekomme anmodninger om  

 adgang til opsætning af antennesystemer på den  

 pågældende mast, bygning eller konstruktion.
 Stk. 2. Anmodninger efter stk. 1 kan angå  

 indgåelse af nye aftaler eller ændring af allerede indgåede  

 aftaler.
Stk. 3. Bestemmelserne i stk. 1 og 2 gælder ikke,  

 hvis der foreligger tekniske hindringer for opsætning af  

 antennesystemer.
Ved tekniske hindringer forstås:
 1)	At opsætning af antennesystemer ikke er mulig på grund  

 af radiotekniske hindringer.
 2)	At opsætning af antennesystemer ikke er mulig på grund  

 af mastens, bygningens eller den pågældende konstruktions  

 udformning, bæreevne eller lignende.
 3)	At der gælder særlige sikkerhedsforskrifter fastsat i  

 medfør af anden lovgivning for adgang til den pågældende  

 mast, bygning eller konstruktion, som gør opsætning af  

 antennesystemer umulig.
 Stk. 4. Anmodning efter stk. 1 kan fremsættes af  

 parter omfattet af § 2, stk. 5.
 Stk. 5. Placering af antennesystemer som nævnt i  

 stk. 1 forudsætter, at der fra landzone- og bygningsmyndighederne  

 foreligger de nødvendige tilladelser til opsætning af  

 antennesystemer, jf. § 35, stk. 1 og 4, i lov om planlægning,  

 § 16, stk. 1, i byggeloven, og §§ 12-13 i denne lov.  

 Placering af antennesystemer som nævnt i stk. 1 på folkekirkens  

 kirkebygninger forudsætter tillige tilladelse fra  

 stiftsøvrigheden.
 Stk. 6. I det omfang der i medfør af anden  

 lovgivning er fastsat særlige sikkerhedsforskrifter for de i § 1,  

 stk. 2, nr. 2 og 3, omhandlede master, bygninger og konstruktioner, skal  

 gennemførelse af opsætning af antennesystemer ske på de  

 vilkår og med de begrænsninger, der følger heraf.
Stk. 7. Ejere af antennesystemer placeret på  

 master, bygninger og andre høje konstruktioner omfattet af  

 stk. 1, skal imødekomme anmodninger fra andre om fælles  

 udnyttelse af tilhørende bygninger m.v., i det omfang en sådan  

 fælles udnyttelse knytter sig til den anmodende parts opsætning  

 og udnyttelse af egne antennesystemer på samme mast, bygning eller  

 konstruktion.
Fælles udnyttelse forudsætter, at der er mulighed  

 for fysisk adskillelse af parternes udstyr, og at der kan etableres  

 særskilt adgang til dette.
 Stk. 8. Gælder der særlige sikkerhedsforskrifter  

 for den pågældende mast, bygning eller konstruktion, varetages  

 driften og vedligeholdelsen af de placerede antennesystemer af ejeren  

 af masten, bygningen eller konstruktionen, med mindre anden aftale  

 indgås parterne imellem.
 Stk. 9. Adgang til udnyttelse af tredjemands arealer med  

 henblik på opsætning af antennesystemer og fælles  

 udnyttelse af tilhørende bygninger skal ske gennem aftale herom eller,  

 såfremt aftale herom ikke kan indgås, ved anvendelse af  

 proceduren i §15.
 § 11. Landzonemyndigheden eller, i sager hvor  

 landzonemyndigheden ikke er involveret, bygningsmyndigheden, jf. herved § 2,  

 stk. 6, kan udstede påbud om at give adgang til opsætning af  

 antennesystemer på master, bygninger og andre høje  

 konstruktioner omfattet af § 1, stk. 2, nr. 2 og 3. Påbudet  

 kan træde i stedet for, supplere eller ændre aftaler efter  

 § 10.
 Stk. 2. Bestemmelsen i stk. 1 finder tilsvarende  

 anvendelse ved påbud om fælles udnyttelse af bygninger m.v. i  

 tilknytning til andre antennesystemer, anbragt på den  

 pågældende mast, bygning, eller konstruktion, jf. § 10,  

 stk. 1, i det omfang en sådan fælles udnyttelse er en del af  

 den pågældendes opsætning af og udnyttelse af egne  

 antennesystemer på samme mast, bygning eller konstruktion.
 Stk. 3. Påbud efter stk. 1 og 2 kan, i sager hvor  

 den ansøgende part anmoder om udstedelse af påbud, kun udstedes,  

 såfremt det af den ansøgende part er sandsynliggjort, at det  

 ikke har været muligt at indgå en aftale om opsætning af  

 antennesystemer.
 Stk. 4. § 10, stk. 3-9, finder tilsvarende  

 anvendelse i sager efter stk. 1 og 2.
 § 12. I sager efter §§ 10-11, hvor der er tvist om  

 betalingen for den aftalte eller påbudte adgang til opsætning af  

 antennesystemer, skal ejeren, der i henhold til § 10 indgår  

 aftale, eller som i medfør af § 11 får påbud herom,  

 og eventuelle andre rettighedshavere, som minimum have fuld erstatning.  

 Betalingsforpligtelsen påhviler den, der har fremsat anmodning om  

 opsætning af antennesystemer i medfør af § 10, eller som  

 får adgang til opsætning af antennesystemer i medfør af  

 § 11.
Stk. 2. I mangel af enighed herom afgøres  

 erstatningsspørgsmålet af en voldgiftsret, hvor hver af parterne  

 vælger en voldgiftsmand.
Hvis der ikke kan opnås enighed mellem  

 voldgiftsmændene, træffes afgørelsen ved kendelse afsagt  

 af en opmand udpeget af præsidenten for vedkommende landsret.  

 Afgørelse efter 1. og 2. pkt. træffes på grundlag af et  

 oplæg fra landzone- eller bygningsmyndigheden, jf. § 3,  

 stk. 1, til den påtænkte tilladelse eller det  

 påtænkte påbud.
Stk. 3. Erstatningsfastsættelsen kan af hver af parterne  

 ved begæring fremsat over for opmanden inden 4 uger fra kendelsen  

 indbringes for vedkommende taksationskommission efter reglerne i § 19 i  

 lov om fremgangsmåden ved ekspropriation vedrørende fast  

 ejendom.
I øvrigt finder reglerne i § 26 i den nævnte lov  

 tilsvarende anvendelse.
 Stk. 4. Når erstatningsspørgsmålet er  

 afgjort af voldgiftsretten, opmanden eller taksationskommissionen, jf.  

 stk. 2 og 3, og der er sket betaling af erstatningsbeløbet eller  

 stillet sikkerhed for dets betaling ved tilladelsens eller påbudets  

 udstedelse, kan tilladelse som nævnt i § 10, stk. 5, gives eller  

 påbud efter § 11 udstedes af landzone- eller bygningsmyndigheden, jf. §  

 3, stk. 1.
 Stk. 5. Ved taksationskommissionens afgørelse af  

 erstatningsspørgsmålet, jf. stk. 3, kan  

 taksationskommissionen træffe beslutning om, at den ansøgende  

 part skal stille et beløb som sikkerhed til dækning af et  

 eventuelt højere erstatningsbeløb fastsat ved dom.
 § 13. I sager efter §§ 10-11, hvor der er tvist om  

 adgangen til udnyttelse af tredjemands arealer, eller om betalingen herfor,  

 og opsætning af antennesystemer derfor forudsætter ekspropriation  

 efter denne lovs § 15, skal landzone- eller bygningsmyndigheden, jf.  

 § 3, stk. 1, inden tilladelse som nævnt i § 10,  

 stk. 5, gives eller påbud efter § 11 udstedes,  

 forelægge sagen for Telestyrelsen med henblik på eventuel  

 efterfølgende forelæggelse for ekspropriationskommissionen efter  

 proceduren i § 15. Landzone- eller bygningsmyndighedens  

 forelæggelse af sagen for Telestyrelsen skal indeholde oplæg til  

 den påtænkte tilladelse eller det påtænkte  

 påbud.
 Stk. 2. Når der er sket ekspropriation, og når  

 erstatningsspørgsmålet er afgjort, enten ved, at klagefristen er  

 udløbet, eller ved taksationskommissionens afgørelse, kan  

 tilladelse som nævnt i § 10, stk. 5, gives eller påbud efter § 11  

 udstedes af landzone- eller bygningsmyndigheden, jf. § 3, stk. 1.
 Stk. 3. Tilladelse eller påbud, jf. stk. 2, kan dog  

 først udstedes, når der er sket betaling af  

 erstatningsbeløbet eller stillet sikkerhed for dets betaling ved  

 tilladelsens eller påbudets udstedelse, og når en eventuel sag  

 efter § 12 er afgjort og betingelsen i § 12, stk. 4, er  

 opfyldt.
 § 14. Forskningsministeren kan fastsætte regler om  

 yderligere betaling end nævnt i §§ 12-13, om andre vilkår  

 for adgang til opsætning af antennesystemer, og for vilkår for  

 fælles udnyttelse af tilhørende bygninger m.v. omfattet af  

 § 10, stk. 7. Forskningsministeren kan endvidere fastsætte  

 regler om, i hvilket omfang bestemmelserne om indsigt i aftaler, tilsyn,  

 mægling, fastsættelse af vilkår, oplysningspligt,  

 pålæggelse af tvangsbøder og klageadgang i lov om  

 konkurrenceforhold og samtrafik i telesektoren finder tilsvarende anvendelse  

 på aftaler om yderligere betaling, vilkår m.v. for  

 opsætning af antennesystemer.
Kapitel 4 Ekspropriation § 15. Når almenvellet kræver det, kan  

 Telestyrelsen tillade, at der iværksættes ekspropriation efter  

 reglerne i lov om fremgangsmåden ved ekspropriation vedrørende  

 fast ejendom med henblik på at sikre adgang til udnyttelse af arealer,  

 hvorpå der kan opsættes master eller antennesystemer til  

 radiokommunikationsformål, eller med henblik på opførelse  

 af bygninger til udstyr til brug for master eller antennesystemer til  

 radiokommunikationsformål.
 Stk. 2. Ekspropriation i medfør af
stk. 1 kan ske til nyanlæg, udvidelse, ændring eller  

 udskiftning af bestående anlæg og til nødvendige  

 supplerende foranstaltninger, herunder til etablering af fornødne  

 adgangsveje m.v.
 Stk. 3. Anmodning om iværksættelse af  

 ekspropriation efter stk. 1 indgives til Telestyrelsen og kan  

 fremsættes af indehavere af tilladelse til anvendelse af  

 radiofrekvenser til radiobaseret teleinfrastruktur, der indgår i udbud  

 af offentlige telenet eller teletjenester, eller til udbud af  

 landsdækkende radio- eller tv-virksomhed via det jordbaserede  

 sendenet.
Stk. 4. Telestyrelsen skal ved afgørelser efter  

 stk. 1 blandt andet sikre, at ekspropriation alene finder sted i  

 tilfælde, hvor 1)	der ikke er andre muligheder for etablering af de i stk. 1  

 nævnte anlæg, som det er rimeligt at henvise til, og 2)	de i stk. 1 nævnte anlæg er af væsentlig  

 betydning for udbudet af offentlige telenet eller teletjenester.
 Stk. 5. Erstatningsforpligtelsen i anledning af ekspropriation  

 og pligten til at afholde udgifterne ved ekspropriationssagens behandling  

 påhviler den, der har fremsat anmodning om ekspropriation eller den,  

 der i medfør af §§ 2-3 og §§ 10-11 får adgang til  

 fælles udnyttelse eller til opsætning af antennesystemer.
Kapitel 5 Oversigt over radiodækningsplaner § 16. Indehavere af tilladelser til anvendelse af  

 radiofrekvenser til offentlige mobilkommunikationsnet med tilhørende  

 basale tjenester, og virksomheder, der i henhold til lov om radio- og  

 fjernsynsvirksomhed har tilladelse til landsdækkende radio- eller  

 tv-virksomhed via det jordbaserede sendenet, skal til Telestyrelsen
indsende radiodækningsplaner rækkende minimum 2 år  

 frem.
 Stk. 2. Telestyrelsen udarbejder og vedligeholder på  

 grundlag af de i stk. 1 nævnte oplysninger en samlet oversigt over  

 de pågældende tilladelsesindehaveres samlede fremtidige  

 radiodækningsplaner rækkende minimum 2 år frem.
 Stk. 3. På grundlag af oversigten afgiver Telestyrelsen  

 udtalelser til landzone- eller bygningsmyndigheden, jf. § 8,  

 stk. 2. Telestyrelsens udtalelse skal afgives senest 1 måned efter  

 anmodningen fra landzone- eller bygningsmyndigheden.
 Stk. 4. Oplysninger om radiodækningsplaner  

 indebærer ingen indskrænkninger i adgangen for den, der har  

 afgivet oplysninger, til at ændre radiodækningsplaner.  

 Oplysninger om ændringer gives til Telestyrelsen.
 Stk. 5. Telestyrelsen fastsætter nærmere regler om  

 afgivelse af oplysninger efter stk. 1 og stk. 4, og § 9, stk. 2, 2.  

 pkt.
 Stk. 6. Forskningsministeren kan fastsætte regler om, at  

 andre indehavere af radiofrekvenser end de i stk. 1 nævnte, skal  

 indsende radiodækningsplaner til Telestyrelsen med henblik på  

 optagelse i den i stk. 2 nævnte oversigt.
Kapitel 6 Afgørelser, klageadgang m.v.
§ 17. Bestrides det, at opsætning af  

 antennesystemer konstruktionsteknisk er mulig, kan landzone- eller  

 bygningsmyndigheden, jf. § 3, stk. 1, indhente en byggeteknisk  

 udtalelse fra en byggesagkyndig.
Udtalelsen skal indhentes inden  

 afgørelse træffes efter § 3, stk. 1, og § 11,  

 stk. 1.
 Stk. 2. Den, der bestrider, at opsætning af  

 antennesystemer byggeteknisk er mulig, kan af landzone- eller  

 bygningsmyndigheden, jf. § 3, stk. 1, pålægges at  

 dække omkostningerne ved indhentelse af den byggetekniske udtalelse  

 efter stk. 1, såfremt udtalelsen fastslår, at  

 opsætning af antennesystemer konstruktionsteknisk er mulig.
 § 18. Bestrides det, at opsætning af antennesystemer  

 radioteknisk er mulig, skal landzone- eller bygningsmyndigheden, jf.  

 § 3, stk. 1, indhente en radioteknisk udtalelse fra Telestyrelsen.  

 Udtalelsen skal indhentes inden afgørelse træffes efter  

 § 3, stk. 1, og § 11, stk. 1.
Stk. 2. Med henblik på afgivelse af udtalelse efter  

 stk. 1, indhenter Telestyrelsen oplysninger fra sagens parter.  

 Oplysningerne skal afgives til Telestyrelsen senest 14 dage efter anmodning  

 herom fra Telestyrelsen.
Senest 1 måned efter udløbet af denne  

 frist, skal Telestyrelsen have afgivet udtalelse efter stk. 1.
Stk. 3. Telestyrelsens udtalelse efter stk. 1 er ikke  

 bindende for landzone- eller bygningsmyndigheden, medmindre udtalelsen  

 udgør en afvisning af, at opsætning af antennesystemer  

 radioteknisk er mulig.
I tilfælde heraf kan landzone- eller  

 bygningsmyndigheden ikke udstede påbud om at give adgang til  

 fælles udnyttelse efter § 3, stk. 1, fastsætte  

 vilkår efter § 8, stk. 1, eller udstede påbud om at  

 give adgang til opsætning af antennesystemer efter § 11,  

 stk. 1.
 § 19. Landzone- og bygningsmyndighederne samt Telestyrelsen  

 kan af parterne kræve alle relevante oplysninger, som skønnes  

 nødvendige med henblik på behandling af sager efter § 3,  

 stk. 1 og 2, § 8, stk. 1, § 11, stk. 1 og 2,  

 § 16, stk. 2, § 17, og § 18.
 Stk. 2. Telestyrelsen kan indhente oplysninger hos de i  

 § 16, stk. 1, nævnte indehavere af tilladelser med henblik  

 på offentliggørelse af statistikker over det samlede antal  

 master og antennesystemer.
 § 20. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver  

 vedrørende konkrete sager, om behandling og afgørelse af  

 enkeltsager, om Telestyrelsens udstedelse af administrative forskrifter  

 på områder, hvor styrelsen er bemyndiget hertil, eller om  

 Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i  

 medfør heraf.
 Stk. 2. Forskningsministeren kan ikke dispensere fra  

 administrative forskrifter udstedt af ministeren i medfør af denne  

 lov.
§ 21. Landzone- eller bygningsmyndigheden, jf. § 3,  

 stk. 1, kan pålægge en eller flere af parterne i en sag om  

 fælles udnyttelse og opsætning af antennesystemer  

 tvangsbøder med henblik på at gennemtvinge 1)	efterkommelse af påbud efter § 3, stk. 1 og 2, og  

 § 11, stk. 1 og 2, 2)	overholdelse af vilkår udstedt i medfør af § 8,  

 stk. 1, og 3)	afgivelse af oplysninger efter § 19, stk. 1.
 Stk. 2. Der er udpantningsret for beløbene.
 § 22. Klage over landzonemyndighedens afgørelser efter  

 § 3, stk. 1 og 2, § 8, stk. 1, og § 11, stk. 1  

 og 2, indgives til Naturklagenævnet, jf. § 58 i lov om  

 planlægning.
 Stk. 2. Naturklagenævnet kan af parterne kræve  

 alle relevante oplysninger, som skønnes nødvendige med henblik  

 på behandling af sagerne.
 Stk. 3. Naturklagenævnet er ikke bundet af  

 Telestyrelsens udtalelse efter § 18, stk. 1. Naturklagenævnet  

 kan indhente yderligere radiotekniske oplysninger i sagen.
Stk. 4. Naturklagenævnet kan hjemvise en klagesag til  

 landzonemyndigheden til yderligere behandling, herunder for at få de  

 tekniske forhold vedrørende fælles udnyttelse og opsætning  

 af antennesystemer yderligere inddraget og belyst.
Landzonemyndigheden er i  

 sådanne sager ikke bundet af Telestyrelsens udtalelse efter § 18,  

 stk. 1.
 Stk. 5. Naturklagenævnets afgørelser kan ikke  

 indbringes for anden administrativ myndighed.
 Stk. 6. §§ 59 og 60 i lov om planlægning finder  

 tilsvarende anvendelse.
 § 23. Klage over bygningsmyndighedens afgørelser efter  

 § 3, stk. 1 og 2, § 8, stk. 1, og § 11, stk. 1  

 og 2, indgives til statsamtet, i København og Frederiksberg Kommuner  

 til by- og boligministeren.
 Stk. 2. De i stk. 1 nævnte myndigheder kan af  

 parterne kræve alle relevante oplysninger, som skønnes  

 nødvendige med henblik på behandling af sagerne.
 Stk. 3. Statsamtet og by- og boligministeren er ikke bundet af  

 Telestyrelsens udtalelse efter § 18, stk. 1. Statsamtet og by- og  

 boligministeren kan indhente yderligere radiotekniske oplysninger i  

 sagen.
 Stk. 4. Statsamtet og by- og boligministeren kan hjemvise en  

 klagesag til bygningsmyndigheden til yderligere behandling, herunder for at  

 få de tekniske forhold vedrørende fælles udnyttelse og  

 opsætning af antennesystemer yderligere inddraget og belyst.  

 Bygningsmyndigheden er i sådanne sager ikke bundet af Telestyrelsens  

 udtalelse efter § 18, stk. 1.
 Stk. 5. De i stk. 1 nævnte myndigheders
afgørelser kan ikke indbringes for anden administrativ  

 myndighed.
 § 24. Klager over Telestyrelsens afslag efter § 15,  

 stk. 1, herunder klager over Telestyrelsens sagsbehandling i forbindelse  

 hermed, kan indbringes for det i medfør af lov om konkurrenceforhold  

 og samtrafik i telesektoren nedsatte Teleklagenævn.
 Stk. 2. Forskningsministeren kan fastsætte regler om, at  

 klager over Telestyrelsens afgørelser efter administrative  

 forskrifter udstedt med hjemmel i § 16, stk. 5, indgives til  

 Teleklagenævnet.
 Stk. 3. Telestyrelsens udtalelse efter § 18, stk. 1  

 og 3, og Telestyrelsens fastsættelse af administrative  

 forskrifter efter § 16, stk. 5, kan ikke indbringes for  

 anden administrativ myndighed.
 Stk. 4. Teleklagenævnet kan af parterne afkræve  

 alle relevante oplysninger, som skønnes nødvendige med henblik  

 på behandling af sager for nævnet.
Kapitel 7 Straffebestemmelser § 25. Med bøde straffes den, der 1)	ikke efterkommer påbud udstedt i medfør af § 3,  

 stk. 1 og 2, § 11, stk. 1 og 2, 2)	ikke afgiver oplysninger i medfør af § 16, stk. 1, § 22,  

 stk. 2, § 23, stk. 2, og § 24, stk. 4, og 3)	ikke overholder vilkår fastsat i medfør af § 8,  

 stk. 1.
 Stk. 2. I forskrifter udstedt i medfør af § 7,  

 § 9, stk. 3, § 14 og § 16, stk. 6, kan der  

 fastsættes straf af bøde for overtrædelse af reglerne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 8 Ikrafttrædelses- og revisionsbestemmelser § 26. Loven træder i kraft den 1. april 1999.
 Stk. 2. Loven finder anvendelse på ansøgninger om  

 opstilling af master til radiokommunikation eller opsætning af  

 antennesystemer indgivet efter den 1. april 1999.
 Stk. 3. Indehavere af tilladelser til anvendelse af  

 radiofrekvenser til offentlige mobilkommunikationsnet med tilhørende  

 basale tjenester, og virksomheder, der i henhold til lov om radio- og  

 fjernsynsvirksomhed har tilladelse til landsdækkende radio- eller  

 tv-virksomhed via det jordbaserede sendenet, skal senest den 1. juli 1999  

 have indsendt oplysninger til den i § 16, stk. 2, nævnte oversigt.
 Stk. 4. Telestyrelsen skal inden den 1. januar 2000 have  

 udarbejdet den i § 16, stk. 2, nævnte oversigt.
 § 27. Forslag om revision af lovens bestemmelser om  

 klageadgang fremsættes for Folketinget i folketingsåret  

 2001-2002.
 § 28. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Baggrund for lovforslaget Den 6. december 1995 indgik  

 Socialdemokratiet, Det Radikale Venstre, Centrum-Demokraterne, Venstre, Det  

 Konservative Folkeparti og Socialistisk Folkeparti en principaftale om  

 totalliberalisering af telesektoren i Danmark.
Aftalen udgør  

 tillæg nr. 4 til den politiske aftale af 22. juni 1990 om den danske  

 telesektor.
Aftalen forudsætter, at gennemførelsen sker i  

 to tempi, trin 2a og 2b.
Første del (trin 2a) af principaftalen blev  

 gennemført i foråret 1996. Dette lovforslag udgør sidste  

 del af udmøntningen af den resterende del af principaftalen (trin  

 2b).
 Principaftalen indeholder følgende sigtelinier for  

 lovgivning om etablering og fælles udnyttelse af master til  

 telekommunikationsformål:
»Det sikres, at alle infrastruktur-selskaber får  

 lige muligheder med hensyn til nedgravning af kabler, opstilling af master  

 m.v.
Den pågældende regulering vil blive udformet, så  

 fællesudnyttelse af såvel eksisterende som nyetablerede  

 ressourcer (nedgravede kabelveje, allerede opstillede master m.v.) fremmes  

 mest muligt, og således at gennemtvingelse af adgang til andres ejendom  

 i alle tilfælde kræver en forudgående afgørelse,  

 truffet af en offentlig myndighed.
 Adgangen til at anvende ekspropriation i forbindelse med  

 etablering af telekommunikationsanlæg undergives en særlig  

 regulering, der indebærer, at ekspropriationsinstrumentet  

 henlægges til Telestyrelsen, således at styrelsen i hvert enkelt  

 tilfælde, forud for evt. iværksættelse af ekspropriation  

 via de relevante myndigheder m.v., ud fra en generel telepolitisk vinkel  

 vurderer, om anvendelse af ekspropriationsinstrumentet i det konkrete  

 tilfælde er berettiget.
Vurderingen af, om ekspropriation kan accepteres, skal ske  

 på grundlag af forud fastlagte kriterier.
Heri vil bl.a. indgå,  

 om der findes andre tekniske muligheder, der kan løse det  

 pågældende telekommunikationsbehov.
Det skal sikres, at alle infrastruktur-selskaber får  

 lige muligheder med hensyn til nedgravning af kabler, opstilling af master  

 m.v.
Den pågældende regulering vil blive udformet, så  

 fælles udnyttelse af såvel eksisterende som nyetablerede  

 ressourcer (nedgravede kabelveje, allerede opstillede master m.v.) fremmes  

 mest muligt, og således at gennemtvingelse af adgang til andres ejendom  

 i alle tilfælde kræver en forudgående afgørelse,  

 truffet af en offentlig myndighed.
Med hensyn til opstilling af master i det åbne land  

 er sigtet en regulering, der sikrer en udstrakt fælles udnyttelse af  

 masteressourcerne.
Navnlig for så vidt angår de allerede  

 opstillede, meget høje master, som f.eks. radio- og tv-sendenettets  

 master, vil der blive gennemført en regulering, der sikrer andre  

 selskaber adgang til disse master på ikke diskriminerende og  

 omkostningsbaseret grundlag og en nødvendig supplerende regulering om  

 regnskabsmæssig udskillelse af disse aktiviteter.
Reguleringen vil som  

 udgangspunkt have det generelle regelsæt, der regulerer  

 arealanvendelsen i det åbne land, for eksempel landbrugsloven og plan-  

 og naturbeskyttelseslovgivningen.« Nærværende lovforslag indeholder i  

 forlængelse heraf forslag om regler for etablering og fælles  

 udnyttelse af master, samt for opsætning af antennesystemer, til  

 radiokommunikations- og radio- og tv-formål.
Det overordnede og styrende formål med  

 lovforslaget er, at minimere antallet af master og disses eventuelle  

 skadevirkninger på landskabet.
Lovens formål er derudover at  

 tilgodese offentlighedens behov for et bredt, varieret og billigt udbud af  

 trådløse telekommunikationstjenester, herunder mobiltjenester,  

 samt radio- og tv-ydelser.
Det centrale i lovforslaget er således, at de lokale  

 landzone- og bygningsmyndigheder gives en række supplerende kompetencer  

 til at påbyde fælles udnyttelse af eksisterende master, herunder  

 at påbyde opsætning af antennesystemer på bygninger,  

 master, der ikke anvendes til radiokommunikationsformål, og andre  

 høje konstruktioner.
Dette vil øge mulighederne for i praksis  

 at forene de telepolitiske målsætninger om fremme af konkurrence  

 i telesektoren med sigte på at sikre brugerne af telekommunikation  

 stadig bedre og billigere teleydelser, med de landskabelige  

 beskyttelseshensyn, der ligger bag plan- og  

 naturbeskyttelseslovgivningen.
Lovforslaget har imidlertid også det  

 videregående sigte, at sikre nye udbydere af trådløse  

 telekommunikationstjenester, som f.eks. mobilnet, reelle  

 konkurrencemuligheder i forhold til allerede etablerede net.
Dette vil  

 allerede på kort sigt være relevant for udbyderne af mobilnet  

 baseret på DCS-1800 teknologien, som i konkurrence med de etablerede  

 GSM-mobilnet, er i færd med at opbygge egne net.
Uden en lovgivning,  

 der sigter på udstrakt fælles udnyttelse af eksisterende master  

 og andre høje konstruktioner, kan disse udbyderes muligheder for at  

 opbygge egne mobilnet blive væsentligt forringet.
 Samtidig er det hensigten med lovforslaget at sikre, at  

 betalingen til ejere af master, bygninger m.v. i forbindelse med aftaler  

 eller påbud om fælles udnyttelse eller adgang til opsætning  

 af antennesystemer som minimum omfatter beløb svarende til fuld  

 erstatning for de herved gennemførte indskrænkninger i adgangen  

 til at råde over egne aktiver.
 Det generelle sigte er imidlertid en betaling for  

 fælles udnyttelse m.v., der rækker videre end fuld erstatning for  

 de opståede tab, herunder for midlertidigt eller permanent forringet  

 værdi af det pågældende formuegode m.v., og omfatter en  

 egentlig deling af løbende driftsomkostninger, afholdte  

 investeringsomkostninger m.v., mellem de involverede parter.
 Hjemlen til nærmere at regulere betalingen for  

 adgang til fælles udnyttelse af master og til opsætning af  

 antennesystemer på bygninger, andre høje konstruktioner og  

 master, der ikke anvendes til radiokommunikationsformål vil dog alene  

 blive udnyttet, i det omfang der ikke indgås brancheaftaler herom.
For så vidt angår lovforslagets bestemmelser  

 om adgangen til at udstede påbud om fælles udnyttelse, udbygning  

 eller udskiftning af master til radiokommunikationsformål, samt til at  

 få foretaget ekspropriation af 3. mands arealer med sigte herpå,  

 er det en forudsætning for anvendelse af disse instrumenter, at dette  

 kan begrundes udfra hensynet til almenvellet, herunder f.eks. udfra plan- og  

 naturbeskyttelseshensyn, eller udfra hensynet til at sikre etableringen af  

 samfundsnødvendig radiobaseret teleinfrastruktur.
Samtidig bør  

 også de bredere telepolitiske målsætninger om via effektiv  

 konkurrence at sikre brugerne adgang til en bred vifte af mobiltjenester og  

 andre former for radiobaserede teletjenester søges fremmet, forudsat  

 at målsætningen herom kan forenes med de ovenfor nævnte  

 hensyn.
De konkurrencepolitiske målsætninger kan imidlertid ikke  

 i sig selv begrunde anvendelsen af lovens påbuds- og  

 indgrebsbestemmelser m.v., idet disse er af ekspropriativ karakter.
Det fremgår af den politiske aftale, som refereret  

 ovenfor, at der skal gennemføres en supplerende regulering om  

 regnskabsmæssig udskillelse af masterne.
I forlængelse heraf vil  

 ministeren præcisere i regnskabsreglerne udstedt i medfør af  

 samtrafiklovgivningen, at der også skal foretages en  

 regnskabsmæssig udskillelse af samtlige master.
A.
Gældende lovgivning Etablering af master og antennesystemer til  

 radiokommunikationsformål forudsætter i en række  

 tilfælde byggetilladelse efter byggeloven og i ansøgningssager i  

 landzone ydermere landzonetilladelse efter lov om planlægning  

 (planloven).
Landzone- og bygningsmyndigheden kan i de tilladelser, der  

 udstedes, inkludere vilkår om udformning, højde m.v. af den  

 mast, der ansøges om tilladelse til.
Der eksisterer imidlertid ikke i  

 dag regler, der giver landzone- og bygningsmyndighederne hjemmel til at  

 påbyde ejere af master, bygninger og konstruktioner, at give andre  

 adgang til førnævnte master, bygninger og konstruktioner, med  

 sigte på opsætning af antennesystemer til  

 radiokommunikationsformål.
 Ligeledes er der i dag ikke regler, der forpligter  

 indehavere af master til radiokommunikationsformål eller indehavere af  

 bygninger, konstruktioner og af andre master end til  

 radiokommunikationsformål at give adgang til deres master,  

 konstruktioner og bygninger med henblik på opsætning af  

 antennesystemer til radiokommunikationsformål.
 I en række tilfælde er resultatet af den  

 nuværende lovgivning, at der gives afslag på opsætning af  

 master eller antennesystemer, uden at de lokale myndigheder har mulighed for  

 f.eks. via påbud til tredjeparter, der ejer eksisterende master eller  

 andre høje konstruktioner, at tilgodese behovet for at få opsat  

 antennesystemer i det pågældende geografiske område.
B.
Lovforslagets indhold Lovforslaget lægger op til en udstrakt fælles  

 udnyttelse af såvel eksisterende som nye master til  

 radiokommunikationsformål og giver en udstrakt adgang til at  

 opsætte antennesystemer på bygninger og andre høje  

 konstruktioner, inklusive master, der ikke er opsat til  

 radiokommunikationsformål.
Lovforslaget pålægger således ejere af  

 master til radiokommunikationsformål at give andre indehavere af  

 tilladelser til anvendelse af radiofrekvenser adgang til opsætning af  

 antennesystemer.
Som udgangspunkt skal det ske til omkostningsbaserede  

 priser, og således at betalingen herfor som minimum omfatter fuld  

 erstatning for eventuelle tab, forringet formueværdi m.v.
Med lovforslaget sidestilles lejere og indehavere af mere  

 omfattende brugsrettigheder over master m.v. med ejere af den  

 pågældende mast m.v.
Lovforslaget indebærer ikke en  

 ophævelse af eksisterende sendenetsaftaler mellem ejere og  

 brugsrettighedsindehavere.
Disse videreføres således med mindre  

 parterne selv tager initiativ til at ændre disse.
 Som supplement til adgangen til andre udbyderes master  

 sikres udbydere af radiobaserede teletjenester endvidere adgang til at  

 opsætte antennesystemer på såvel offentlige som private  

 bygninger, skorstene, siloer eller andre høje konstruktioner, herunder  

 på master, der ikke er anlagt eller anvendes til  

 radiokommunikationsformål.
I begge de ovenfor nævnte situationer er det en  

 forudsætning, at der i de tilfælde hvor dette følger af  

 gældende plan- og byggelovgivning, foreligger de nødvendige  

 tilladelser fra landzone- og bygningsmyndighederne til opsætning af  

 antennesystemer, evt. udbygning af master m.v.
Landzone- og  

 bygningsmyndighedernes involvering sikrer, at der i sager, der er startet af  

 parterne selv, foretages den fornødne afvejning af, hvilke  

 løsninger der er hensigtsmæssige udfra de almenvelle  

 betragtninger, der ligger til grund for bl.a. plan- og  

 naturbeskyttelseslovgivningen.
Det er således plan- og  

 naturbeskyttelseshensynet, der vil være styrende for, hvorvidt der kan  

 gives tilladelse til etablering af nye master, om der er grundlag for at  

 påbyde fælles udnyttelse, eller om der må gives et  

 fuldstændigt afslag på etablering af ny, radiobaseret  

 infrastruktur.
Samtidig bør også de bredere telepolitiske  

 målsætninger om via effektiv konkurrence at sikre brugerne adgang  

 til en bred vifte af mobiltjenester og andre former for radiobaserede  

 teletjenester søges fremmet, forudsat at målsætningen  

 herom kan forenes med de ovenfor nævnte plan- og  

 naturbeskyttelseshensyn.
De lokale landzone- og bygningsmyndigheder får  

 endvidere kompetence til at påbyde fælles udnyttelse eller adgang  

 til opsætning af antennesystemer i sager, hvor den ansøgende  

 part primært ønsker at opsætte sin egen mast.
Adressaten  

 for et sådant påbud vil være ejeren af den mast, bygning,  

 konstruktion m.v., som den ansøgende part i stedet henvises til at  

 fælles udnytte eller opsætte antennesystemer på.
Den  

 ansøgende part bliver i sagens natur ikke gennem et sådant  

 påbud forpligtet til at gå ind i en konkret aftale om  

 fælles udnyttelse m.v.
Påbudet giver alene ansøgeren ret  

 hertil.
Den ansøgende part kan vælge ikke at udnytte denne ret.  

 Afgørelsen vil imidlertid ofte samtidig indeholde et afslag på  

 etablering af egen mast, og kan således hindre den ansøgende  

 part heri.
De lokale myndigheder vil desuden i forbindelse med  

 tilladelser til opsætning af nye master til  

 radiokommunikationsformål eller udbygning af eksisterende master til  

 radiokommunikationsformål kunne fastsætte vilkår om  

 dimensioneringen af masten, med henblik på at muliggøre  

 fremtidig fælles udnyttelse.
De samlede krav til mastens dimensionering  

 fastsættes på grundlag af oplysninger fra Telestyrelsen om de  

 samlede udbygningsplaner for alle indehavere af tilladelser til anvendelse af  

 radiofrekvenser til mobilkommunikationsformål.
Telestyrelsen opbygger med sigte herpå en database  

 med oplysninger over mobilselskabernes udbygningsplaner samt  

 udbygningsplanerne for virksomheder, der udbyder landsdækkende radio-  

 eller tv-virksomhed via det jordbaserede sendenet.
Databasen vil  

 efterfølgende kunne udbygges med udbygningsplanerne for andre  

 kategorier af trådløse tjenester.
 Lovforslaget indfører i forlængelse heraf en  

 rådgivningspligt for Telestyrelsen overfor amter og kommuner om de  

 radiotekniske rammer for fælles udnyttelse og om mobilselskabernes og  

 landsdækkende radio- tv stationers samlede udbygningsplaner.
De lokale landzone- og bygningsmyndigheders vurdering af,  

 hvilke løsninger der vil være optimale i konkrete  

 ansøgnings- og påbudssager, vil fortsat skulle ske på  

 grundlag af plan- og naturbeskyttelseslovgivningen, de beskyttelseshensyn,  

 der ligger bag denne lovgivning og den praksis, der har udviklet sig med  

 udgangspunkt i denne.
Landzone- og bygningsmyndigheden bør samtidig, i  

 det omfang plan- og naturbeskyttelseshensyn giver mulighed herfor, ved sin  

 afgørelse søge at fremme en optimal  

 radiokommunikationsdækning, til gavn for brugerne af radiobaserede  

 tjenester.
 Lovforslaget tilsigter således alene at give  

 landzone- og bygningsmyndighederne visse yderligere kompetencer, herunder  

 kompetencen til at påbyde fælles udnyttelse og adgang til  

 opsætning af antennesystemer, hvor dette udfra landskabsmæssige  

 hensyn er hensigtsmæssigt.
Der kan også være situationer, hvor de lokale  

 myndigheder på grundlag af plan- og naturbeskyttelseslovgivningen i  

 stedet foretrækker løsninger baseret på opstilling af  

 flere, mindre master, eller evt. anvendelse af en eller flere eksisterende  

 høje konstruktioner, og hvor landzonemyndighederne derfor ikke  

 ønsker at give tilladelse til fælles udnyttelse af en enkelt  

 større mast.
Sådanne alternative løsninger  

 forudsætter i sagens natur, at der radioteknisk er mulighed herfor.
De  

 vil dog samtidig være at foretrække frem for et  

 fuldstændigt afslag på etablering af radiobaseret infrastruktur i  

 det pågældende område.
Det skal tilstræbes, at sagsbehandlingstiden i  

 amtskommuner og kommuner, også i mere komplicerede  

 ansøgningssager om opstilling af master og opsætning af  

 antennesystemer, maksimalt er på 6 måneder.
I en række  

 sager, hvor der ikke er særlige miljømæssige eller  

 naturbeskyttelsesmæssige hensyn involveret, vil sagsbehandlingstiden  

 typisk ligge betydeligt under 6 måneder.
Det vil være hensigtsmæssigt, hvis kommuner og  

 amter opbygger et generelt beredskab for behandling af ansøgningssager  

 om opsætning af master og antennesystemer til  

 radiokommunikationsformål, og herunder eventuelt fastlægger  

 generelle retningslinier f.eks. for placering af master og andre høje  

 konstruktioner inden for deres geografiske område.
Dette vil også  

 lette samarbejdet med mobilselskaber m.fl.
 Med hensyn til brancheaktørernes indbyrdes  

 økonomiske og vilkårsmæssige forhold, samt forholdet til  

 tredjemand, i forbindelse med fælles udnyttelse og opsætning af  

 antennesystemer, indeholder lovforslaget forslag til en generel  

 minimumsregulering, der sikrer, at betaling for fælles udnyttelse og  

 opsætning af antennesystemer som minimum omfatter et beløb,  

 svarende til fuld erstatning efter grundlovens § 73. Fastlæggelsen  

 af hvad et beløb svarende til fuld erstatning udgør i sager,  

 hvor der er tvist herom, fastlægges i umiddelbar sammenhæng med  

 selve de lokale landzone- eller bygningsmyndigheders afgørelse af  

 sagen, således at det sikres, at der er en tidsmæssig  

 sammenhæng mellem påbud eller tilladelse, og fastsættelsen  

 af minimumsbetalingen svarende til fuld erstatning efter grundlovens  

 § 73. Denne del af betalingen for fælles udnyttelse og  

 opsætning af antennesystemer skal erlægges ved tilladelsens eller  

 påbudets udstedelse, dvs. forud for den faktiske etablering af  

 fælles udnyttelsen, henholdsvis opsætningen af  

 antennesystemet.
Sigtet er imidlertid en betaling for fælles  

 udnyttelse af master og opsætning af antennesystemer, der i en  

 række tilfælde formentlig vil række videre end  

 fuldstændig erstatning, og generelt sikrer en deling af relevante  

 driftsomkostninger, og ved fælles udnyttelse af master til  

 radiokommunikationsformål desuden betaling af en forholdsmæssig  

 andel af ikke allerede nedskrevne anlægsomkostninger, samt en rimelig  

 fortjeneste.
Forskningsministeren foreslås tillagt kompetence til at  

 fastsætte nærmere regler herfor.
Samtidig er det hensigten, at  

 denne kompetence ikke udnyttes, såfremt brancheaktørerne inden  

 for 3 måneder efter lovforslagets ikrafttræden indgår  

 dækkende brancheaftaler om indbyrdes betaling for fælles  

 udnyttelse af master og opsætning af antennesystemer.
Disse  

 brancheaftaler skal være offentlige tilgængelige for alle parter,  

 der selv har en relevant interesse i at påberåbe sig bestemmelser  

 om fælles udnyttelse.
Anvendelse af brancheaftaler i stedet for  

 bekendtgørelsesregulering foreslås ud fra et ønske om at  

 opnå markedsmæssige og fleksible løsninger på de  

 praktiske problemer forbundet med fælles udnyttelse af master m.v.  

 Brancheaftalerne skal indsendes til Forskningsministeriet til orientering,  

 når disse er indgået.
Materielle ændringer skal ligeledes  

 indsendes til ministeriet til orientering.
Tilsvarende skal ministeriet  

 orienteres om eventuel ophævelse af en eller flere brancheaftaler.
Idet der vil være tale om brancheaftaler som  

 erstatter en egentlig bekendtgørelsesregulering vil ministeriet skulle  

 vurdere, hvorvidt disse er åbne for alle på gennemsigtige og  

 ikke-diskriminerende vilkår.
Såfremt aftalerne ikke lever op til  

 de herved indikerede minimumskrav, vil forskningsministeren indlede en dialog  

 med branchen med henblik på ændring af brancheaftalerne.
Hvis  

 denne dialog ikke medfører de krævede ændringer i  

 aftalerne, vil forskningsministeren udnytte sin kompetence til at udstede  

 bekendtgørelsesregler, som supplerer eller ændrer disse  

 brancheaftaler.
Er der tale om, at brancheaftalerne ikke dækker alle  

 relevante parter, dvs. samtlige ejere af de af loven omfattede master og  

 andre høje konstruktioner, vil brancheaftalerne kunne suppleres med  

 bekendtgørelsesregulering på de ikke-omfattede områder.  

 Det følger af gældende praksis, at ministeriet vil høre  

 relevante parter inden en eventuel bekendtgørelse udstedes.
 Hvis der i forbindelse med fælles udnyttelse af  

 master eller opsætning af antennesystemer er tvist om  

 erstatningen herfor, eller tvist om adgangen til tredjemands arealer, skal  

 proceduren i lovforslagets §§ 5-6 og §§ 12-13 følges.
Det følger af bestemmelserne i henholdsvis  

 §§ 5 og 12, at hvis der er tvist om betalingen for den aftalte eller  

 påbudte fælles udnyttelse eller opsætning af  

 antennesystemer, skal betalingsspørgsmålet afgøres ved  

 voldgift.
Når der foreligger tvist, kan landzone- eller  

 bygningsmyndigheden ikke udstede tilladelse eller påbud før  

 voldgiftsretten, opmanden eller taksationskommissionen har truffet  

 afgørelse om erstatningens størrelse.
Som vilkår for  

 tilladelsen eller påbudet fastsættes, at der umiddelbart sker  

 betaling af den fastsatte erstatning.
I sager, hvor der er tvist om adgangen til tredjemands  

 arealer, og fælles udnyttelse eller opsætning af antennesystemer  

 derfor forudsætter ekspropriation efter § 15, kan landzone- eller  

 bygningsmyndigheden ikke udstede tilladelse eller påbud før der  

 er truffet afgørelse om ekspropriation samt erstatningens  

 størrelse og klagefristen herfor er udløbet eller ved at  

 taksationskommissionen har truffet afgørelse.
Proceduren i § 15  

 vedrørende ekspropriation følges, dog skal landzone- eller  

 bygningsmyndigheden ved forelæggelsen af sagen for Telestyrelsen  

 vedlægge oplæg til den påtænkte tilladelse eller  

 påbud.
Telestyrelsen foretager herefter en indledende vurdering af,  

 hvorvidt sagen skal videregives til ekspropriationskommissionen, som herefter  

 - ud fra hensynet til almenvellet - træffer afgørelse om  

 ekspropriationen og erstatningen.
Gennemførelse af ekspropriation sker  

 således efter ekspropriationsprocesloven.
Ekspropriationskommissionens  

 afgørelse kan indtil 4 uger efter udstedelsen indgives til  

 taksationskommissionen.
Når de 4 uger er udløbet udsteder  

 landzone- eller bygningsmyndigheden tilladelse eller påbud,  

 såfremt afgørelsen ikke er anket til taksationskommissionen.  

 Ekspropriationsafgørelsen får først virkning fra det  

 tidspunkt, hvor tilladelse eller påbud er afgivet.
 Anmodning om iværksættelse af ekspropriation  

 efter § 15 kan alene fremsættes af indehavere af tilladelse til  

 anvendelse af radiofrekvenser til radiobaseret teleinfrastruktur, der  

 indgår i udbud af offentlige telenet eller teletjenester samt af  

 virskomheder, der udbyder landsdækkende radio- eller tv-virksomhed via  

 det jordbaserede sendenet.
 Lovforslagets bestemmelser om ret til at kræve  

 fælles udnyttelse og opsætning af antennesystemer finder i sagens  

 natur alene anvendelse, hvis parterne ikke frivilligt kan nå til  

 enighed om aftaler om fælles udnyttelse eller opsætning af  

 antennesystemer.
 Såfremt parterne ikke kan blive enige om en aftale,  

 anvendes lovforslagets bestemmelser.
 Det samme gælder som ovenfor nævnt, hvis  

 landzone- og bygningsmyndighederne ikke kan imødekomme den  

 pågældende ansøgning om opsætning af yderligere  

 antennesystemer i den mast, som parterne har aftalt at fælles udnytte,  

 idet landzone- og bygningsmyndigheden i denne situation kan søge at  

 løse det pågældende behov for opsætning af  

 antennesystemer via påbud til andre maste- eller bygningsejere m.v. om  

 at acceptere opsætning af de pågældende antennesystemer.  

 Hermed formindskes risikoen for et fuldstændigt afslag.
 Lovforslaget finder anvendelse ved fælles udnyttelse  

 af master samt opsætning af antennesystemer på bygninger m.v. i  

 både landzone, sommerhusområder og byzone, jf. reglerne om  

 zoneinddeling af landet i § 34, i lov om planlægning.
 Når det foreslås, at lovforslaget finder  

 anvendelse også i byområder, hvor de landskabsmæssige  

 beskyttelseshensyn umiddelbart har mindre vægt end i det åbne  

 land, er baggrunden bl.a., at også opstilling af master i  

 bymæssig bebyggelse i en række situationer vil være  

 problematisk udfra frednings- og planhensyn.
Samtidig må navnlig de nye DCS1800-selskabers behov  

 for etablering af mobilinfrastruktur formodes at resultere i et relativt  

 stort behov for etablering af antennesystemer i byområder, i hvert fald  

 på kort sigt.
De nuværende mobilselskaber, hvis net er baseret  

 på GSM-teknologien, vil formentlig ikke i samme omfang være  

 afhængige heraf, bl.a. fordi disse selskaber allerede har en  

 række positioner i byområder.
C.
Lovens administrative og økonomiske konsekvenser for det  

 offentlige Telestyrelsens vurdering af  

 ekspropriationsansøgninger samt udarbejdelse af database over  

 fremtidige radiodækningsplaner vil i et vist omfang kræve  

 øgede administrative ressourcer.
Det aktuelle behov for yderligere  

 årsværk i forbindelse med masteloven skønnes samlet at  

 udgøre 2½-3 årsværk.
Det rådgivningsarbejde som  

 Telestyrelsen i medfør af lovforslaget pålægges, er  

 kvalitativt i overensstemmelse med den radiotekniske rådgivning, som  

 Telestyrelsen allerede på nuværende tidspunkt yder, hvorfor der  

 ikke findes behov for yderligere ressourcer for at løse opgaven.
Udgifterne ved Telestyrelsens administration af relevante  

 bestemmelser i nærværende lovforslag forudsættes  

 dækket af de afgifter vedr. brug af radiofrekvenser, som opkræves  

 i medfør af lov om radiokommunikation og tildeling af radiofrekvenser,  

 idet mastelovgivningen kommer brugerne af radiofrekvenser til gode.
Adgang  

 til antennesystemer i master eller på bygninger m.v. er således  

 en forudsætning for, at det er muligt at udnytte de  

 pågældende radiofrekvenser.
Endvidere kan det ikke afvises, at lovforslaget,  

 såfremt der fastsættes bekendtgørelsesbestemmelser om den  

 indbyrdes betaling for fælles udnyttelse m.v. vil kræve  

 forøgede administrative ressourcer hos Teleklagenævnets  

 sekretariat.
Også disse omkostninger skal finansieres af  

 telesektoren.
De lønmæssige og driftsmæssige udgifter  

 i forbindelse med Naturklagenævnets behandling af klager efter lovens  

 § 22 vil formentlig andrage følgende: Lønudgifter 0,8  

 mill. kr. Øvrige driftsudgifter 0,4 mill. kr.
Samlede driftsudgifter  

 1,2 mill. kr.
Der forventes ansat 2 årsværk (+HK) til  

 Naturklagenævnets behandling af klagesager.
De lønmæssige og driftsmæssige udgifter  

 i forbindelse med By- og Boligministeriets behandling af klager efter lovens  

 § 23 vil formentlig andrage følgende: Lønudgifter 0,2 mill. kr.  

 Øvrige driftsudgifter 0,1 mill. kr.
Samlede driftsudgifter 0,3 mill.  

 kr.
 De samlede lønmæssige og driftsmæssige  

 udgifter i forbindelse med statsamternes behandling af klager efter lovens §  

 23 vil formentlig andrage 1 mill. kr.
 For så vidt angår økonomiske  

 konsekvenser for amter og kommuner drøftes dette for indeværende  

 med Amtsrådsforeningen og Kommunernes Landsforening.
 I det omfang der bliver tale om administrative og eller  

 økonomiske meromkostninger i større omfang, kan det eventuelt  

 vise sig nødvendigt at sikre finansieringen heraf via de  

 branchefinansierede nummer- og frekvensafgifter.
 Det skal fremhæves, at Amtsrådsforeningen har  

 påpeget, at det er Amtsrådsforeningens opfattelse, at  

 lovforslaget vil medføre øgede omkostninger for amterne.  

 Amtsrådsforeningen henviser i den forbindelse til bestemmelsen om  

 betaling for byggetekniske udtalelser (lovforslagets § 17).
Hertil bemærkes at lovforslagets § 17 ikke  

 på nogen måde pålægger de lokale myndigheder at  

 indhente byggetekniske udtalelser, men alene giver mulighed for i visse  

 tilfælde at overvælte betalingen herfor på den eller de  

 parter, der har anmodet om fælles udnyttelse af master m.v.
Det  

 generelle udgangspunkt er officialprincippet, hvor efter offentlige  

 myndigheder er forpligtet til at undersøge de forelagte sager så  

 langt, som det er nødvendigt i det enkelte tilfælde for at  

 træffe en forsvarlig afgørelse.
Den foreslåede bestemmelse  

 giver imidlertid de lokale myndigheder mulighed for at overvælte dele  

 af udgifterne til oplysning af sagen på brugerne.
Der er således  

 tale om, at de lokale myndigheders udgifter til oplysning af sagen eventuelt  

 kan formindskes.
Erhvervsmæssige konsekvenser Lovforslaget er en del af en samlet telelovgivning, der  

 har til formål at sikre danske brugere teleydelser, der ligger blandt  

 verdens bedste og billigste.
Derudover er det hensigten, at give danske  

 virksomheder det bedst mulige udgangspunkt i konkurrencen med andre EU-landes  

 virksomheder.
Lovforslagets hovedsigte er at forbedre mulighederne for  

 at opsætte master til radiokommunikationsformål, herunder at  

 opsætte antennesystemer på eksisterende master m.v.
Anvendelse af  

 lovforslagets regler vil dog samtidig også medføre visse  

 administrative konsekvenser for erhvervslivet.
 For så vidt angår lovforslagets administrative  

 konsekvenser for indehavere af tilladelser til anvendelse af radiofrekvenser  

 til offentlig mobilkommunikationsnet og virksomheder, der i henhold til lov  

 om radio- og fjernsynsvirksomhed har tilladelse til landsdækkende  

 radio-tv virksomhed via det jordbaserede sendenet vil disse bestå af et  

 merarbejde forbundet med udarbejdelse og indsendelse af selskabernes  

 fremtidige radiodækningsplaner til Telestyrelsen, jf.  

 indberetningspligten i lovforslaget § 16. Denne indberetningspligt kan i  

 følge lovforslaget udvides til også at omfatte andre kategorier  

 af indehavere af tilladelser til anvendelse af radiofrekvenser, såfremt  

 det vurderes, at disse grupper vil have et behov for opsætning af  

 antennesystemer i et omfang, der berettiger inddragelse i databasen.
De økonomiske konsekvenser for indehavere af  

 tilladelse til anvendelse af radiofrekvenser til offentlige  

 mobilkommunikationsnet beløber sig til omkostningerne forbundet med  

 nyanlæg af større master, som følge af myndighedernes  

 krav om en større dimensionering med henblik på fremtidig  

 fælles udnyttelse heraf.
Disse ekstra omkostninger forudsættes  

 dog betalt efterfølgende af de indehavere af tilladelse til anvendelse  

 af radiofrekvenser, der efterfølgende opsætter antennesystemer  

 på masten.
Der indgår derudover en bestemmelse i lovforslaget om,  

 at omkostninger forbundet med udskiftning af en mast med henblik på  

 efterfølgende fælles udnyttelse kan pålægges den  

 part, der ønsker at fælles udnytte masten.
Såfremt dette  

 sker, vil ejendomsretten til den nye mast overgå til den  

 ansøgende part.
Den oprindelige ejer skal dog have erstatning for den  

 overdragne ejendomsret m.v., samt som udgangspunkt en brugsret svarende til  

 den oprindelige masteejers aktuelle brug af masten på  

 udskiftningstidspunktet.
 Derudover må der generelt forventes at være  

 visse økonomiske konsekvenser forbundet med selskabernes overholdelse  

 af lovforslaget regler.
Administrative konsekvenser for borgerne Lovforslaget medfører ingen administrative  

 konsekvenser for borgerne.
Miljømæssige konsekvenser Lovforslaget har til formål at sikre optimal  

 radiokommunikationsmæssig dækning, men på en sådan  

 måde, at det samlede antal master begrænses mest muligt gennem  

 fælles udnyttelse af master samt opsætning af antennesystemer  

 på bygninger m.v.
Det vurderes, at opstilling af master og antennesystemer  

 kan få væsentlige konsekvenser for befolkningens visuelle  

 oplevelser af landskaber, bymiljøer og kulturhistoriske monumenter,  

 men indebærer derudover kun ubetydelige miljøkonsekvenser, idet  

 bl.a. historiske bygninger formodes at være sikret på anden  

 måde mod opsætning af antennesystemer.
Således  

 forudsætter placering af antennesystemer på folkekirkens  

 kirkebygninger efter § 10, stk. 5, 2. pkt. stiftsøvrighedens  

 tilladelse.
 I nærværende lovforslag foreslås  

 kompetencen til at stille krav om fælles udnyttelse af såvel  

 eksisterende som nye master til radiokommunikationsformål og om adgang  

 til opsætning af antennesystemer på egnede konstruktioner m.v.  

 tillagt landzonemyndigheden, for så vidt angår landzone, medens  

 den indenfor byzone og sommerhusområder er tillagt bygningsmyndigheden.  

 Dette indebærer, at en stillingtagen til spørgsmålet om  

 fælles udnyttelse og opsætning af antennesystemer frem for  

 opstilling af nye master til radiokommunikationsformål vil finde sted  

 ud fra samlede planlægningsmæssige overvejelser, der inddrager  

 såvel radiokommunikationsmæssige som landskabelige hensyn og  

 hensyn til befolkningens visuelle oplevelser af bymiljøer og  

 kulturhistoriske monumenter m.v.
 Det vurderes på denne baggrund, at lovforslaget ikke  

 kun vil begrænse behovet for nye master til  

 radiokommunikationsformål, men at det tillige vil sikre, at eventuelle  

 nye master placeres og udformes under videst mulig hensyn til de  

 landskabelige og bymæssige interesser m.v.
D.
Forholdet til EU-retten Lovforslaget tilsigter at implementere art.11 i direktiv  

 97/33/EF af 30. juni 1997 om samtrafik på teleområdet med henblik  

 på at sikre forsyningspligtydelser og interoperabilitet ved anvendelse  

 af ONP-principperne, EFT nr.
L 199, s. 32 og dele af Kommissionens direktiv  

 96/2/EF af 16. januar 1996 om ændring af direktiv 90/388/EØF for  

 så vidt angår mobil- og personkommunikation, EFT nr.
L 20, s.  

 59.
 Implementeringsfristen for direktiv 97/33/EF er 31.  

 december 1997. Direktivet er et minimumsharmoniseringsdirektiv.
Det følger af art. 11 i direktivet, at  

 medlemsstaterne skal kunne påbyde ordninger om fælles brug af  

 faciliteter eller ejendom (herunder fysisk samplacering), under  

 forudsætning af, at alle interesserede parter har haft mulighed for at  

 fremlægge deres synspunkter.
Sådanne ordninger kan f.eks.  

 også omfatte bestemmelser om fordeling af omkostningerne ved  

 fælles brug af faciliteter eller ejendom.
 Administrationen af lovforslaget og udmøntningen  

 heraf i bekendtgørelse vil ske i overensstemmelse med  

 ovennævnte, dvs. med inddragelse af alle interesserede parter, herunder  

 relevante brancheaktører m.v.
 Det følger desuden af direktivets indledende  

 betragtninger, at de nationale tilsynsmyndigheder bør tilskynde til  

 fælles udnyttelse, idet dette kan være en fordel ud fra  

 byplanmæssige, miljømæssige, økonomiske eller andre  

 hensyn.
 I Kommissionens direktiv 96/2/EF af 16. januar 1996 om  

 ændring af direktiv 90/388/EØF for så vidt angår  

 mobil- og personkommunikation, indgår en forpligtelse for  

 medlemsstaterne til at sikre ophævelse af alle restriktioner vedr. brug  

 af tredjeparters infrastruktur og fælles brug af infrastruktur, andre  

 faciliteter og lokaliteter.
E.
Høring Forud for udarbejdelsen af lovforslaget har sigtelinierne  

 herfor været drøftet i en arbejdsgruppe under Telerådet,  

 med repræsentation fra relevante brancheaktører, miljø-  

 og naturbeskyttelsesinteresser m.fl.
Arbejdsgruppen har således  

 været tæt involveret i udformningen af sigtelinierne for  

 lovforslagets nærmere indhold.
 Udkastet til dette lovforslag har derudover været  

 sendt til høring hos relevante ministerier, berørte myndigheder  

 og organisationer med flere, herunder til medlemmerne i ovennævnte  

 arbejdsgruppe.
Vurdering af konsekvenser af  

 lovforslag Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Lovforslaget giver mulighed for, at overvælte dele af  

 udgifterne til oplysning af sagen på sagens parter (en fravigelse af  

 officialprincippet).
Administrative konsekvenser for stat, kommuner og  

 amtskommuner Lovforslaget tildeler amter og kommuner udvidede kompetencer  

 i forbindelse med allerede eksisterende opgaver, som vil kunne medvirke til  

 en mere smidig og derfor også på længere sigt mindre  

 ressourcekrævende opgaveløsning.
 Der vil være merudgifter forbundet med Telestyrelsens  

 vurdering af ekspropriationsansøgninger samt udarbejdelse af  

 database.
 Klageinstanserne (Naturklagenævnet, Statsamterne og By- og  

 Boligministeriet) skal i større omfang end tidligere ind i  

 radiotekniske vurderinger i mastesagerne.
Økonomiske konsekvenser for erhvervslivet Lovforslaget tilsigter at forbedre mulighederne for  

 teleoperatører m.v. for at opsætte antennesystemer til udbud af  

 telekommunikation og radio-tv.
Der vil være meromkostninger forbundet med  

 nyanlæg af nye master, som følge af myndighedsfastsatte krav om  

 en større dimensionering m.h.p. efterfølgende fælles  

 udnyttelse.
Disse meromkostninger forudsættes dog efterfølgende  

 tilbagebetalt til ejeren af masten af de parter, der fælles udnytter  

 den pågældende mast.
Administrative konsekvenser for erhvervslivet Der skal indsendes oplysninger til Telestyrelsens  

 database.
Miljømæssige konsekvenser Lovforslaget ikke kun vil begrænse behovet for nye  

 master til radiokommunikationsformål, men at det tillige vil sikre, at  

 eventuelle nye master placeres og udformes under videst mulig hensyn til de  

 landskabelige og bymæssige interesser m.v.
Administrative konsekvenser for borgerne Ingen Ingen Forholdet til EU-retten Lovforslaget tilsigter at implementere art. 11 i direktiv  

 97/33/EF af 30. juni 1997 om samtrafik på teleområdet med henblik  

 på at sikre forsyningspligtydelser og interoperabilitet ved anvendelse  

 af ONP-principperne.
 Lovforslaget tilsigter at implementere art. 11 i direktiv  

 97/33/EF af 30. juni 1997 om samtrafik på teleområdet med henblik  

 på at sikre forsyningspligtydelser og interoperabilitet ved anvendelse  

 af ONP-principperne.
Bemærkninger til de enkelte  

 bestemmelser Til § 1 Til stk. 1 Bestemmelsen er en beskrivelse af lovens formål og  

 sigte.
Det henvises i øvrigt til lovens generelle  

 bemærkninger.
 Loven omhandler alene fælles udnyttelse af master  

 samt opsætning af antennesystemer på bygninger m.v. og  

 således ikke fælles udnyttelse af selve antennesystemet.  

 Såfremt fælles udnyttelse af antennesystemet ønskes, skal  

 dette således ske via frivillige aftaler herom, jf. dog  

 bemærkningerne til stk. 4.
 Med radiokommunikation forstås i dette lovforslag  

 enhver form for aktivitet på teleområdet, der indebærer  

 brug af frekvenser.
Til stk. 2 Det overordnede sigte med lovforslaget er, at  

 begrænse det samlede antal master og andre høje konstruktioner i  

 landskabet samtidig med, at offentlighedens behov for et bredt, varieret og  

 billigt udbud af trådløse telekommunikationstjenester, herunder  

 mobiltjenester, samt radio- og tv-ydelser, tilgodeses.
Med sigte på i  

 videst muligt omfang at sikre denne målsætning, er alle egnede  

 positioner (bygninger, konstruktioner og master) til opsætning af  

 antennesystemer omfattet af lovens anvendelsesområde, uanset om disse  

 master, bygninger m.v. ejes af udbydere af radiokommunikation, eller af  

 andre, herunder enten af private maste- eller bygningsejere, eller af  

 offentlige myndigheder eller institutioner.
I lovforslaget er der imidlertid foretaget en  

 differentiering af de forpligtelser, der pålægges de ovenfor  

 nævnte kategorier af maste- og bygningsejere.
Differentieringen tager  

 udgangspunkt i, at ejere af master til radiokommunikationsformål i vidt  

 omfang har en gensidig interesse i en udstrakt fælles udnyttelse, og at  

 en række af disse aktører ofte befinder sig i en indbyrdes  

 konkurrencesituation, hvor det i overensstemmelse med de generelle  

 målsætninger for telelovgivningen er væsentligt at sikre  

 fair og ikke-diskriminerende konkurrencevilkår mellem alle  

 involverede.
Ovennævnte gensidige interesse i regulering  

 gør sig ikke gældende for øvrige ejere af høje  

 konstruktioner, eller for eventuelle tredjeparter, der ejer de arealer, hvor  

 master m.v. ønskes opstillet, og lovbestemmelserne for disse grupper  

 er derfor mindre byrdefulde end for den førstnævnte kategori.
Se  

 også lovforslagets §§ 2-3 og § 8, sammenholdt med  

 §§ 10-11, og bemærkningerne hertil.
Til stk. 2, nr. 1 Lovforslaget omfatter alle master anvendt til  

 radiokommunikationsformål, herunder master, der anvendes til offentlig  

 mobilkommunikation, til lukkede mobile radionet (f.eks. master  

 tilhørende vognmandsforretninger, taxiselskaber og lign.), til  

 radio/tv- udsendelsesvirksomhed og -modtagelsesvirksomhed, herunder i  

 forbindelse med fællesantenneanlæg, samt master til  

 radiokæde-formål.
Heri er også indbefattet radiokommunikationsmaster  

 opstillet til forsvars- og beredskabsformål, typisk med sigte på  

 lukkede radionet.
Omfattet af loven er dog ikke master opstillet til  

 politiformål, jf. stk. 3.
 Kravet om fælles udnyttelse af master m.v. omfatter  

 også fælles udnyttelse af tilhørende bygninger og  

 adgangsveje, m.h.t. bygninger dog alene i det omfang dette er teknisk mulig,  

 se bemærkningerne til § 2, stk. 4, nr. 4.
Til stk. 2, nr. 2 Også bygninger og andre høje konstruktioner,  

 der er højere end de i henhold til byggeloven og eventuelle  

 supplerende lokalplaner fastlagte generelle maksimum grænser for  

 bygningshøjder, og således kræver dispensation fra disse,  

 er omfattet af lovforslaget.
Andre høje konstruktioner omfatter bl.a.  

 skorstene, vandtårne m.v.
 Den foreslåede højdemæssige  

 afgrænsning af, hvilke bygninger og andre høje konstruktioner,  

 der er omfattet af lovens bestemmelser om adgang, er bl.a. gennemført  

 med udgangspunkt i, at der bør være tale om bygninger m.v., der  

 er opført på grundlag af tilladelser til at fravige de alment  

 gældende højderegler, og hvor der derfor er en vis rimelighed i  

 at sikre, at disse høje konstruktioner udnyttes maksimalt inden for  

 plan- og naturbeskyttelseslovgivningens generelle rammer.
Til stk. 2, nr. 3 Det følger af bekendtgørelse nr. 496 af 29.  

 juni 1990 om supplerende regler i medfør af byggeloven  

 (bygningsreglementet af 1. april 1995), at bl.a. master til  

 elforsyningsanlæg, til Banestyrelsens køreledninger m.v., samt  

 siloer og vindmøller, der er opstillet i landzoner, er undtaget fra de  

 almindelige højdebestemmelser i byggeloven.
Det vil sige, at der for  

 sådanne konstruktioner er gennemført generelle dispensationer  

 fra de alment gældende højderegler.
Da også disse  

 bygninger er særdeles velegnede til opsætning af antennesystemer,  

 og da flere af de pågældende konstruktioner ydermere typisk er  

 beliggende i det åbne land, hvor behovet for begrænsning af det  

 samlede antal høje konstruktioner er særligt  

 påtrængende, er det imidlertid fundet hensigtsmæssigt, at  

 også disse konstruktioner omfattes af nærværende  

 lovforslag, uanset at de ikke er opført på grundlag af konkrete  

 dispensationer.
Også for disse konstruktioner er der således tale  

 om dispensationer, om end disse er udstedt i generel form, fra de alment  

 fastlagte højdekrav, hvilket kan begrunde, at ejeren heraf  

 pålægges særlige forpligtelser.
 Ved opsætning af nye master eller  

 udvidelse/ombygning heraf samt ved udnyttelse af bygninger m.v. skal de  

 teknisk konstruktive bestemmelser, der er fastsat i bygningsreglementet  

 overholdes.
Til stk. 3 Undtaget fra lovens bestemmelser er master, bygninger  

 eller andre konstruktioner tilhørende politiet.
Dette er sket for at  

 sikre, at alene politiet får adgang til disse arealer m.v.
Til stk. 4 Bestemmelsen indeholder en definition af hvad der i denne  

 lov forstås ved antennesystemer.
Eksempler på antenner er f.eks.  

 paraboler, link m.v.
Til stk. 5 Udgangspunktet i lovforslaget er, at antennesystemer ikke  

 er omfattet af fælles udnyttelsen.
Såfremt fælles  

 udnyttelse heraf ønskes, må det således ske via frivillige  

 aftaler herom.
Bestemmelsen i stk. 4 indeholder dog en hjemmel for  

 forskningsministeren til at fastsætte, at antennesystemer er omfattet  

 af tilsvarende regler om fælles udnyttelse.
For indeværende er  

 det eneste område, hvor der er udtrykt ønske og behov for en  

 sådan regulering, antennesystemer til radio- eller tv-formål.
Det  

 er dog en forudsætning for en sådan regulering, at der foreligger  

 en teknisk vurdering der understøtter, at en sådan fælles  

 udnyttelse er mulig.
Der er for indeværende ikke et ønske fra  

 mobiloperatørerne om en sådan fælles udnyttelse af  

 antennesystemer til telekommunikation.
Såfremt et sådan  

 ønske senere skulle fremkomme, og såfremt en sådan  

 fælles udnyttelse af antennesystemer skule vises sig teknisk muligt,  

 vil forskningsministeren udstede en bekendtgørelse, der omfatter  

 også disse antennesystemer.
Til stk. 6 Med bestemmelsen sidestilles lejere, indehavere af mere  

 omfattende brugsrettigheder over master, m.v. med ejere af master, bygninger  

 m.v.
For at være omfattet af bestemmelsen forudsættes det, at  

 lejen eller brugsretten går videre end den del af masten, bygningen  

 m.v., der umiddelbart udnyttes.
 Den foreslåede bestemmelse omfatter således  

 parter, der er indehavere af rettigheder i forhold til eksisterende master,  

 der rækker videre end antennepositioner, placeringsmuligheder m.v., der  

 umiddelbart udnyttes af de pågældende, og således i givet  

 fald ville kunne udnyttes af andre.
 Det skal understreges, at gældende sendenetsaftaler  

 ikke berøres af dette lovforslag med mindre andet aftales parterne  

 imellem.
 Denne ligestilling gælder ikke for § 2, stk. 8,  

 § 2, stk. 10, § 8, stk. 4 og § 10, stk. 8. Henvisningen  

 til § 2, stk. 8 indebærer ikke at lejere og andre  

 brugsrettighedsindehavere på en mast, hvor den oprindelige ejer  

 vælger at lade ejendomsretten overgå efter § 2, stk. 8, nr. 2,  

 til en anden ejer, herved mister ret til fortsat brug i den nyopførte  

 mast, jf. herved også § 2, stk. 12.
Bestemmelsen medfører desuden, at ejeren altid har  

 pligt til at underrette lejere og andre indehavere af brugsrettigheder om  

 eventuelle anmodninger om fælles udnyttelse og påbud herom.  

 Også de myndigheder, som behandler sager om fælles udnyttelse,  

 skal sikre, at indehavere af brugsrettigheder m.v. er inddraget.
Dette skal  

 sikre, at de parter, der anvender den pågældende mast, altid er  

 underettet om forhold, der kan have betydning for udnyttelsen af masten,  

 bygningen eller konstruktioner.
Til § 2 Til stk. 1-2 Bestemmelsen fastlægger, at ejere af master til  

 radiokommunikationsformål, jf. herom bemærkningerne til § 1,  

 stk. 2, nr. 1, er forpligtet til at imødekomme alle anmodninger  

 om fælles udnyttelse af den pågældende mast fra andre, der  

 er tildelt radiofrekvenser, og som har behov for opsætning af  

 antennesystemer, jf. dog bestemmelserne i stk. 4 og § 9, der kan  

 bevirke, at en anmodning om fælles udnyttelse ikke kan  

 imødekommes.
Bestemmelsen i stk. 1 sigter på situationer,  

 hvor fælles udnyttelse bliver aktuel fordi en eller flere parter, der  

 ønsker at opsætte antennesystemer i det pågældende  

 geografiske område, er interesserede i at udnytte denne mulighed.
Der  

 vil således typisk være tale om sager, hvor der i de indledende  

 faser ikke er tale om myndighedsinvolvering, men om forhandlinger direkte  

 mellem de involverede parter.
Uanset om parterne på egen hånd når til  

 enighed om at indgå aftale om fælles udnyttelse, eller om en  

 eller flere af sagens parter, med henvisning til § 2, henvender sig til  

 de lokale landzone- eller bygningsmyndigheder, med sigte på at få  

 gennemtvunget adgang til fælles udnyttelse, forudsætter  

 fælles udnyttelse, at de lokale myndigheder i det omfang tilladelser er  

 nødvendige i medfør af gældende bygge- og planlovgivning,  

 modtager en ansøgning om tilladelse til opsætning af yderligere  

 antennesystemer i den pågældende mast, herunder evt. om udbygning  

 af denne, jf. lovforslagets § 2, stk. 6. Ansøgning om  

 tilladelse skal kun ske i det omfang tilladelser er nødvendige i  

 medfør af gældende bygge-, plan- og naturbeskyttelseslovgivning,  

 og det forudsættes således, at der hos landzone- og  

 bygningsmyndigheder sker den sædvanlige behandling på grundlag af  

 bygge-, plan- og naturbeskyttelseslovgivningen.
Dette sikrer, at der  

 også i disse sager sker en afvejning af hvilke løsninger, der er  

 hensigtsmæssige udfra de almene plan- og naturbeskyttelseshensyn, der  

 bør være styrende for opsætningen af master og  

 antennesystemer.
Også hensynet til det samfundsmæssigt  

 ønskelige i at sikre gode muligheder for anvendelse af  

 mobilkommunikation, og herunder at sikre optimal  

 radiokommunikationsdækning, bør indgå i myndighedens  

 afgørelse, i det omfang hensynet hertil kan forenes med varetagelsen  

 af de styrende plan- og naturbeskyttelseshensyn.
 Adgang til fælles udnyttelse af master til  

 radiokommunikationsformål omfatter udover adgang til placering af  

 sende- og modtageudstyr på selve masten også adgang til  

 opstilling af eget udstyr i tilhørende bygninger, brug af adgangsveje  

 m.v., jf. stk. 1, 2. pkt., ligeledes i det omfang dette er teknisk  

 mulig, dvs. at der er mulighed for fysisk adskillelse af de  

 pågældende parters udstyr, og at der kan etableres særskilt  

 adgang til de forskellige involverede parters udstyr, jf. stk. 4, nr. 4.  

 Det er dog et krav, at en sådan fælles udnyttelse er en del af  

 den pågældendes udnyttelse af masten, og således sker med  

 sigte på placering af udstyr i snæver tilknytning til de opsatte  

 antennesystemer, herunder med sigte på etablering af forbindelser  

 mellem antennesystemet og udbyderens øvrige net.
 Adgang til fælles udnyttelse af master omfatter ikke  

 en eventuel fælles udnyttelse af de på masten placerede  

 antennesystemer, jf. dog § 1, stk. 5 og bemærkningerne hertil.
 Fælles udnyttelse forudsætter, at der er  

 klarhed over hvilken betaling, der skal ske herfor, og at det er muligt at  

 sikre den fornødne adgang til udnyttelse af tredjemands arealer, som  

 grundlag for de pågældende maste- eller antennekonstruktioner,  

 jf. bemærkningerne til stk. 11.
 Det følger af stk. 2, at anmodninger om  

 fælles udnyttelse efter stk. 1, kan angå indgåelse af  

 nye aftaler om fælles udnyttelse, eller ændring af allerede  

 indgåede aftaler mellem samme parter.
 Til stk. 3.
Eksisterende master, der er opført på  

 grundlag af tilladelser fra landzone- eller bygningsmyndigheden, er ofte kun  

 dimensioneret til at kunne bære et eller to antennesystemer.
Det kan  

 derfor i visse situationer være relevant, at udbygge eksisterende  

 master således, at disse kan bære flere antennesystemer.
Herved  

 minimeres det samlede antal master til radiokommunikationsformål.  

 Adgang til fælles udnyttelse omfatter derfor også situationer,  

 hvor krav herom bevirker, at den eller de pågældende master  

 må udbygges eller udskiftes.
Se dog stk. 4, nr. 2, vedr. den  

 maksimale nedlukningsperiode i forbindelse med udbygningen/udskiftningen, og  

 bemærkningerne til stk. 8 m.h.t. betaling af omkostninger i  

 forbindelse med udskiftning.
Se endvidere bemærkninger til § 8 for  

 så vidt angår udbygninger af masten.
 Ved landzone- eller bygningsmyndighedens  

 fastsættelse af vilkår om en større dimensionering af en  

 mast, end der er ansøgt om, skal landzone- og bygningsmyndigheden tage  

 hensyn såvel til beskyttelsen af naturen, som til, om der findes andre  

 antennepositioner i det pågældende geografiske område, der  

 vil være egnet til opfyldelse af den ansøgende parts behov for  

 opsætning af antennesystemer.
Til stk. 4 Bestemmelsen fastslår, at tekniske hindringer for  

 fælles udnyttelse vil indebære, at fælles udnyttelse ikke  

 kan imødekommes efter stk. 1.
 Der henvises desuden til § 9 og bemærkningerne  

 hertil, hvoraf det følger, at ejeren har ret til at reservere  

 yderligere positioner til senere brug hvilket kan bevirke, at antallet af  

 frie antennepositioner på masten begrænses, hvorfor fælles  

 udnyttelse kan umuliggøres med mindre der sker en udbygning heraf.
 Til stk. 4, nr. 1.
 Radiotekniske hindringer for at foretage den  

 foreslåede fælles udnyttelse omfatter bl.a., at placering af  

 antennesystemet på den pågældende mast ikke vil sikre den  

 ønskede radiodækning, på grund af mastens geografiske  

 placering eller den højde eller placering, det er muligt at give  

 antennesystemet på masten, eller at fælles udnyttelse må  

 formodes at give indbyrdes forstyrrelser mellem de på masten placerede  

 antennesystemer eller i forhold til andre former for radiobaseret udstyr i  

 det pågældende område.
Den ansøgende part skal sandsynliggøre, at  

 projektet ikke påfører masteejeren radiotekniske problemer i  

 forhold til dennes eksisterende og planlagte masteudnyttelse.
Dette skal  

 sandsynliggøres som led i projekteringen, samt skal eftervises ved en  

 måling efter installationen af antennesystemet.
 Til stk. 4, nr. 2.
 Det anses desuden for en teknisk hindring, såfremt  

 udskiftning eller udbygning nødvendiggør, at den eller de  

 eksisterende brugere af masten skal nedlukke driften af de relevante  

 tjenester i mere end 2 timer for at imødekomme anmodningen, med mindre  

 en nedlukning udover de to timer ikke er til væsentlig ulempe for de  

 eksisterende brugere.
Spørgsmålet om, i hvilket omfang indehaveren  

 af masten bør acceptere nedlukningen, vil endvidere afhænge af,  

 på hvilke tidspunkter af døgnet nedlukningen foretages.
Det  

 bør således tilsigtes, at nedlukning af masten skal ske på  

 et uproblematisk tidspunkt af døgnet for de eksisterende brugere af  

 masten.
I forbindelse med eventuel udskiftning eller udbygning vil  

 det således ofte være nødvendigt at etablere midlertidige  

 løsninger, med sigte på at undgå længerevarende  

 nedlukninger.
Der kan ikke stilles krav om fælles udnyttelse i  

 situationer, hvor dette kræver udskiftning og dermed nedlukning af  

 driften, for så vidt angår master til nød- og  

 sikkerhedstjenester eller til radio- eller tv-virksomhed, medmindre dette kan  

 ske uden forstyrrelser af den eller de pågældende tjenester, idet  

 selv kortvarige nedlukninger af disse tjenester skal undgås.
Med hensyn  

 til radio- eller tv- modtagnings- eller udsendelsesvirksomhed vil dette bl.a.  

 indebære, at nedlukning i givet fald må ske uden for  

 sendetiden.
 Under hensyn til de vilkår, der gælder for den  

 pågældende lokalitet, er det i øvrigt nødvendigt,  

 at afbrydelsens varighed tilpasses forholdene på den  

 pågældende lokalitet samt planlægges i overensstemmelse med  

 de regler, der gælder for lokaliteten (f.eks. reglerne for  

 sporændringer og togdrift i øvrigt for så vidt angår  

 jernbanedrift).
 Komplikationerne ved udskiftning og udbygning, herunder  

 ved etableringen af midlertidige løsninger, bør også  

 indgå i de lokale myndigheders behandling af sagen, og i disse  

 myndigheders afvejning af, hvorvidt der er grundlag for et påbud om  

 fælles udnyttelse.
 Til stk. 4, nr. 3.
For en række master, f.eks. radio- og tv-master,  

 master tilhørende Banestyrelsen m.v., gælder der særlige  

 sikkerhedsforskrifter for adgang til disse.
M.h.t. master til forsvars- og  

 beredskabsformål, kan de pågældende forskrifter for adgang  

 endvidere være begrundet i forskellige former for sikkerheds- og  

 hemmeligholdelseshensyn.
Fælles udnyttelse skal derfor ske under hensyn  

 til sådanne, særlige forskrifter og med de begrænsninger,  

 som følger heraf.
 Ansøgeren skal i projekteringen og ved tilsyn  

 sandsynliggøre, at projektet overholder de stillede  

 sikkerhedsforskrifter.
 Til stk. 4, nr. 4.
 Bestemmelsen medfører, at det er en  

 forudsætning for fælles udnyttelse af tilhørende bygninger  

 m.v., at der sker adskillelse af parternes udstyr.
Til stk. 5 Sigtet med denne bestemmelse er at afgrænse de  

 aktører, der kan kræve adgang til master til  

 radiokommunikationsformål.
Det følger af bestemmelsen, at alle, som i  

 medfør af radiokommunikationsloven har adgang til at anvende  

 frekvenser (på grundlag af individuelle tilladelser eller en generel  

 adgang i medfør af lovens bestemmelser) vil kunne kræve adgang  

 til fælles udnyttelse.
Dvs. at også f.eks. udbydere af lukkede  

 radionet, samt indehavere af antennesystemer til modtagning af  

 radio/tv-programmer, er omfattet af lovens bestemmelser.
 Imidlertid vil alene udbydere af offentlige telenet eller  

 teletjenester kunne påberåbe sig lovforslagets  

 ekspropriationsbestemmelse i § 15. Det er således en  

 forudsætning for, at andre radiokommunikations-brugere kan  

 påberåbe sig lovforslagets bestemmelser, at disse via frivillige  

 aftaler m.v. sikrer sig samtykke til fælles udnyttelsen fra  

 tredjemand.
Til stk. 6 Landzone- og bygningsmyndighedernes involvering, i  

 forbindelse med udstedelse af de nødvendige tilladelser til  

 opsætning af antennesystemer samt udbygning eller udskiftning af  

 masten, vil som ovenfor nævnt sikre, at der sker en afvejning af hvilke  

 løsninger, der er hensigtsmæssige udfra plan- og  

 naturbeskyttelseshensyn, samt udfra hensynet til sikring af optimal  

 radiokommunikationsdækning.
Bestemmelsen indebærer ingen  

 ændring i den hidtidige praksis efter plan- og byggelovgivningen for,  

 hvornår der skal indhentes tilladelse.
I øvrigt bemærkes, at lovforslaget ikke  

 ændrer på gældende praksis om at etablering af master og  

 antennesystemer på søterritoriet kræver tilladelse fra  

 Trafikministeriet.
Kompetencen hertil er delegeret til Kystinspektoratet.
Til stk. 7 Bestemmelsen medfører bl.a., at der f.eks. ved  

 fælles udnyttelse af master tilhørende Banestyrelsen skal  

 følges de af Banestyrelsen fastsatte sikkerhedsforskrifter og  

 retningslinier for adgang til jernbaneinfrastrukturer, samt regler for adgang  

 til og færdsel på de pågældende arealer.
 Se i øvrigt bemærkningerne til stk. 4,  

 nr. 3.
 Opsætning af antennesystemer skal i øvrigt  

 ske under iagttagelse af reglerne i luftfartslovens §§ 62-68 om  

 indflyvningsplan og luftfartshindringer.
Til stk. 8 Bestemmelsen er indsat på foranledning af  

 teleselskaberne.
Bestemmelsen finder alene anvendelse i situationer hvor hele  

 masten udskiftes og således ikke i tilfælde, hvor der alene er  

 tale om en udbygning af masten.
For så vidt angår omkostningerne  

 forbundet med udbygningssituationer, se bemærkningerne til  

 § 8.
 I medfør af bestemmelsen kan ejeren af masten for  

 så vidt angår betalingen af omkostningerne forbundet med  

 udskiftningen vælge at betale omkostningerne selv, og derved bevare  

 ejendomsretten til masten.
Alternativt kan ansøgeren pålægges at  

 betale omkostningerne, hvorefter ejerskabet af masten overgår til  

 denne.
Den oprindelige ejer kan i denne situation vælge at stille krav  

 om, at denne tildeles en tidsubegrænset og gratis brugsret til den  

 nyetablerede mast.
Den oprindelige ejer har som minimum krav på fuld  

 erstatning, og betalingsforpligtelsen påhviler den ansøgende  

 part.
Bestemmelsen fraviger således ikke kravet i § 5 om fuld  

 erstatning.
Det står parterne frit for at vælge at aftale, at  

 masten overgår til den oprindelige ejer, såfremt den, der har  

 betalt udskiftningen, ikke længere ønsker at benytte masten.  

 Brugsretten kan ved aftale suppleres enten med en bestemmelse om, at den  

 ansøgende part er forpligtet til ikke at fjerne masten i en  

 nærmere aftalt periode, såfremt masten stadig anvendes, eller med  

 en tilbagefaldsklausul.
Ejeren af den tidligere mast kan f.eks. kræve,  

 at der indgås aftale om, at den nye mast skal blive stående i en  

 periode svarende til den tidligere masts restlevetid.
 Henvisningen til §9, stk. 2, er i øvrigt sket  

 for at sikre, at ejere, lejere, indehavere af brugsrettigheder m.v. uanset  

 bestemmelsen kan fastholde egne foretagne reservationer af antennepositioner  

 på den tidligere mast også på den nye mast.
Til stk. 9 Undtagelsen for master tilhørende forsvaret er sket  

 for at sikre, at disse parter altid bibeholder ejendomsretten til materiel  

 på arealer og etablissementer tilhørende forsvaret.
Til stk. 10 Bestemmelsen fastslår, at drift og vedligeholdelse  

 påhviler ejeren af masten.
Dette skal ske under respekt af de til  

 enhver tid gældende sikkerhedsforskrifter.
Bestemmelsen åbner  

 mulighed for, at andet aftales parterne imellem.
Bestemmelsen finder alene  

 anvendelse på ejere, og således ikke lejere m.v. § 1,  

 stk. 6 finder således ikke anvendelse for denne bestemmelse.
Til stk. 11 Fælles udnyttelse forudsætter, ud over, at der  

 er klarhed over hvilken betaling, der skal ske herfor, at det er muligt at  

 sikre den fornødne adgang til udnyttelse af tredjemands arealer som  

 grundlag for de pågældende maste- eller antennekonstruktioner.  

 M.h.t. adgang til tredjemands arealer kan dette ske enten gennem aftale  

 herom, eller i sidste ende via ekspropriationsbestemmelsen i § 15.  

 § 15 gælder dog alene for udbydere af offentlige telenet eller  

 teletjenester, samt for virksomheder der udbyder landsdækkende radio-  

 eller tv-virksomhed via det jordbaserede sendenet, jf. § 15,  

 stk. 3.
 Der henvises til lovforslagets §§ 5-6 og  

 bemærkningerne til disse bestemmelser, hvoraf fremgår, at  

 afklaring af ovennævnte er en forudsætning for, at de lokale  

 landzone- eller bygningsmyndigheder kan give tilladelse til opsætning  

 af antennesystemer, udskiftning eller udbygning af master m.v., der  

 involverer fælles udnyttelse.
Til stk. 12 Bestemmelsen sikrer, at alle rettigheder i den gamle mast  

 overføres til den nye mast.
Heraf følger også, at  

 indehavere af rettigheder har den samme beskyttelse mod nedrivning og  

 bortfjernelse af den nye mast, som rettighedsindehaveren havde på den  

 gamle mast.
Til § 3 Bestemmelsen skal sikre, at de lokale landzone- og  

 bygningsmyndigheder i sager, hvor ingen af de involverede parter som  

 udgangspunkt ønsker deres behov for opsætning af antennesystemer  

 opfyldt via fælles udnyttelse af nye eller eksisterende master til  

 radiokommunikationsformål, har adgang til at påbyde ejeren af  

 masten, at give adgang til fælles udnyttelse af masten og bygninger,  

 der er en del af selve antenneanlægget.
Påbud forudsætter,  

 at der er almenvelle betragtninger, der taler herfor.
I situationer, hvor to eller flere parter allerede har  

 indgået en begrænset aftale om fælles udnyttelse, kan de  

 lokale myndigheder desuden via et påbud stille krav om yderligere  

 fælles udnyttelse, adgang for yderligere parter m.v., og dermed  

 supplere eller ændre allerede indgåede aftaler.
De lokale  

 myndigheder kan dog alene gøre dette i situationer, hvor sigtet er en  

 øget fælles udnyttelse og kan således ikke bruge hjemmelen  

 hertil til i øvrigt at gribe ind i de kommercielt aftalte vilkår  

 for fælles udnyttelsen.
Det følger af stk. 3, at påbud alene kan  

 udstedes i sager hvor den ansøgende part anmoder om udstedelse af  

 påbud og parten samtidig har sandsynliggjort, at det ikke har  

 været muligt at indgå en aftale om fælles udnyttelse.
Ved  

 påbud iværksat på landzone- eller bygningsmyndighedens  

 initiativ skal parterne ikke opfylde dette krav.
Påbud om fælles udnyttelse skal rettes til  

 såvel ejere som lejere m.v. af masten.
Påbudet indebærer  

 således alene en forpligtelse for disse parter til at give adgang til  

 fælles udnyttelse.
Den ansøgende part er således ikke  

 forpligtet til at fælles udnytte masten.
 Påbud om at give adgang til fælles udnyttelse  

 vil således, for den part, der har fremsat anmodning om etablering af  

 egen mast, kunne udgøre et alternativ til et afslag på at  

 etablere egen mast i det pågældende geografiske område.  

 Ligeledes vil et påbud som nævnt være et muligt alternativ  

 til et afslag på en ansøgning om tilladelse til at udnytte andre  

 eksisterende konstruktioner til at opsætte antennesystemer på,  

 såfremt de lokale myndigheder udfra plan- og  

 naturbeskyttelseslovgivningen ikke finder det hensigtsmæssigt, at give  

 tilladelse til udnyttelse af disse konstruktioner.
Landzonemyndigheden kan anvende påbudsbestemmelsen i  

 forbindelse med sager i landzone, jf. § 34, i lov om planlægning,  

 om zoneinddeling af landet.
Bygningsmyndigheden kan anvende  

 påbudsbestemmelsen i forbindelse med sager i byzone eller i  

 sommerhusområder, jf. § 34, i lov om planlægning.
 Fælles udnyttelse kan kun påbydes,  

 såfremt fælles udnyttelse af den pågældende mast er  

 teknisk mulig, jf. henvisningen til § 2, stk. 4. Se  

 bemærkningerne hertil.
I sager om fælles udnyttelse hvor de lokale  

 myndigheder stilles overfor flere parallelle anmodninger om fælles  

 udnyttelse, bør der, i det omfang dette er nødvendigt, ske en  

 prioritering af etablering af antennesystemer til fordel for udbydere af  

 offentlige telenet eller teletjenester samt virksomheder, der i henhold til  

 lov om radio- og fjernsynsvirksomhed har tilladelse til landsdækkende  

 radio- eller tv-virksomhed via det jordbaserede sendenet.
Endvidere kan der i  

 visse situationer være tale om at give sidstnævnte selskaber  

 forrang for udbydere af offentlige telenet eller teletjenester, såfremt  

 disse har et videregående dækningskrav, der skal opfyldes.
 Det fremgår af stk. 2, at bestemmelsen i  

 stk. 1 tilsvarende finder anvendelse ved påbud om fælles  

 udnyttelse af bygninger m.v. tilhørende master til  

 radiokommunikationsformål, i det omfang en sådan fælles  

 udnyttelse er en del af den pågældende udnyttelse af masten.  

 Påbud om fælles udnyttelse af master til  

 radiokommunikationsformål omfatter derved, udover adgang til placering  

 af sende- og modtageudstyr på selve masten, også adgang til  

 opstilling af eget udstyr i tilhørende bygninger, brug af adgangsveje  

 m.v., ligeledes i det omfang dette er teknisk muligt.
 Med hensyn til tilhørende bygninger m.v.  

 forudsætter et krav om fælles udnyttelse, at der er mulighed for  

 fysisk adskillelse af de pågældende parters udstyr, og at der kan  

 etableres særskilt adgang til de forskellige involverede parters  

 udstyr, jf. § 2, stk. 4, nr. 4.
 Adgang til fælles udnyttelse af master omfatter ikke  

 en eventuel fælles udnyttelse af de på masten placerede  

 antennesystemer.
Påbud om at give adgang til fælles udnyttelse  

 forudsætter endvidere, at der er klarhed over, hvilken betaling der  

 skal ske herfor, og at det er muligt at sikre den fornødne adgang til  

 udnyttelse af tredjemands arealer, som grundlag for de pågældende  

 maste- eller antennekonstruktioner.
M.h.t. adgang til tredjemands arealer kan  

 dette ske enten gennem aftale herom eller via ekspropriationsbestemmelsen i  

 § 15, som dog kun kan anvendes af udbydere af offentlige telenet eller  

 teletjenester, samt af virksomheder der udbyder landsdækkende radio-  

 eller tv-virksomhed via det jordbaserede sendenet, jf. § 15,  

 stk. 3.
 Der henvises i øvrigt til lovforslagets §§ 5-6  

 og bemærkningerne til disse bestemmelser, hvoraf fremgår, at  

 afklaring af ovennævnte er en forudsætning for, at de lokale  

 landzone- eller bygningsmyndigheder kan udstede påbud om at give adgang  

 til fælles udnyttelse.
 Den der ikke efterkommer påbud udstedt i  

 medfør af stk. 1 og 2 kan straffes med bøde, jf.  

 § 25, stk. 1, nr. 1.
Til § 4 Bestemmelsen skal sikre, at fælles udnyttelse af de  

 meget høje master ikke efterfølgende umuliggør  

 opsætning af radio-tv antennesystemer, der er nødvendige for at  

 sikre det offentlige udbud af radio/tv-tjenester.
Til stk. 1 Det følger af bestemmelsen, at landzone- og  

 bygningsmyndighedens afgørelse skal baseres på de i  

 Telestyrelsens database indeholdte oplysninger om de fremtidige  

 radiodækningsplaner for de virksomheder, der i henhold til lov om  

 radio- og fjernsynsvirksomhed, har tilladelse til landsdækkende radio-  

 eller tv-virksomhed via det jordbaserede sendenet.
Til stk. 2 Bestemmelsen skal sikre, at der er mulighed for  

 fælles udnyttelse af masten indtil det tidspunkt, hvor den registrerede  

 fælles udnyttelse til radio- eller tv-formål skal finde sted.  

 Dermed opnår der maksimal udnyttelse af de eksisterende master i  

 landskabet.
Til § 5 I sager vedrørende fælles udnyttelse af  

 master til radiokommunikationsformål, vil der i visse situationer  

 være behov for involvering af flere myndigheder.
 De lokale landzone- eller bygningsmyndigheder vil,  

 på grund af den lokale tilknytning og disse myndigheders ekspertise og  

 erfaring med administration af bygge-, plan- og  

 naturbeskyttelseslovgivningen, være de rette til at vurdere, på  

 hvilken måde antennesystemer lokalt kan placeres på en  

 måde, så disse i videst muligt omfang indpasses i omgivelserne.  

 Afgørelser herom må nødvendigvis træffes i  

 sammenhæng med og på baggrund af den generelle praksis, der har  

 udviklet sig vedrørende administrationen af det ovenfor nævnte  

 lovgivningskompleks.
 Med hensyn til de indbyrdes afregningsforhold i  

 forbindelse med fælles udnyttelse vil det derimod være  

 hensigtsmæssigt at placere efterprøvelsen af voldgiftsrettens  

 kendelse hos den myndighed, der har ekspertise i at træffe  

 afgørelser herom, dvs. hos taksationskommissionerne.
 Ovennævnte er bagrunden for den i §§ 5-6  

 foreslåede procedure.
 Sigtet er samtidig at sikre en integreret proces, hvor  

 afklaringen af, om den forudsatte betaling for fælles udnyttelse  

 udgør fuld erstatning, sker i umiddelbar tilknytning til udstedelse af  

 tilladelse eller påbud.
Til stk. 1 Bestemmelsen fastslår, at der i tilfælde af  

 tvist om betalingen for fælles udnyttelse skal ske en betaling svarende  

 til det beløb, der i givet fald ville blive ydet som fuld erstatning  

 for det pågældende indgreb i bestående ejendomsrettigheder,  

 jf. grundlovens § 73. Med ejendomsrettighed ligestilles f.eks. en  

 brugsrettighed.
Erstatningen skal betales af den part, der har fremsat  

 anmodning efter stk. 2 eller den part, der i medfør af et  

 påbud udstedt efter § 3, opsætter antennesystem på den  

 pågældende mast.
 Dette indebærer, at der som minimum skal ske en  

 betaling svarende til fuld erstatning for tab som følge af indgrebet i  

 den bestående ejendomsrettighed, omfattende eksempelvis en eventuel  

 permanent eller midlertidigt forringet formueværdi af masten som  

 følge heraf, driftstab forårsaget af midlertidige afbrydelser af  

 den hidtidige anvendelse af masten, alle etableringsomkostninger forbundet  

 med fælles udnyttelsen m.v.
 Fastlæggelsen af i hvilket omfang der er tale om  

 tab, skal ske under hensyntagen til den eventuelle yderligere betaling for  

 fælles udnyttelsen, der måtte følge af indgåede  

 brancheaftaler eller regler fastsat i medfør af § 7.
Den ovenfor nævnte del af betalingen for  

 fælles udnyttelse skal ske ved tilladelsens, henholdsvis påbudets  

 udstedelse, dvs. forud for den faktiske etablering af fælles  

 udnyttelsen.
Derved sikres det, at retten hertil ikke fortabes ved  

 efterfølgende betalingsstandsning, konkurs eller lignende.
 Det generelle sigte er imidlertid en betaling for  

 fælles udnyttelse, der rækker videre end dette beløb.  

 Forskningsministeren tillægges således kompetence til at  

 fastsætte regler for yderligere betaling og andre vilkår for  

 fælles udnyttelse, jf. bemærkningerne til § 7.
Til stk. 2 Bestemmelsen fastslår, at hvis parterne ikke er  

 enige om betalingens størrelse, skal betalingsspørgsmålet  

 afgøres ved voldgift.
Voldgiftsretten består af to  

 voldgiftsmænd og en opmand.
Opmanden udpeges af præsidenten for  

 den landsret, hvori lokaliteten er beliggende.
Voldgiftsmændene og  

 opmanden udpeges samtidigt.
 Voldgiftsretten fastsætter selv alle regler for  

 sagens behandling for retten.
Voldgiftsretten skal træffe afgørelse  

 på baggrund af et oplæg fra landzone- eller bygningsmyndigheden  

 til den påtænkte tilladelse eller det påtænkte  

 påbud.
Dette oplæg fra landzone- eller bygningsmyndigheden skal  

 alene indeholde et oplæg til den påtænkte tilladelse og  

 ikke en udtalelse om erstatningsspørgsmålet.
 Bestemmelsen svarer i det væsentligste til  

 Stærkstrømslovens bestemmelse om voldgift.
 Til stk. 3.
 Det følger af bestemmelsen, at parterne kan  

 indbringe kendelsen afsagt i medfør af stk. 2 for vedkommende  

 taksationskommission.
Det følger af § 26 i lov om  

 fremgangsmåden ved ekspropriation vedrørende fast ejendom, at  

 spørgsmålet om ekspropriation behandles i første instans  

 ved landsret.
Sagen anlægges ved den ret, under hvilken vedkommende  

 ejendom er beliggende.
Sag om erstatning skal indbringes for domstolene inden  

 6 måneder efter, at taksationskommissionens kendelse er afsendt.  

 Spørgsmål, der kan prøves af en taksationskommission, kan  

 ikke indbringes for domstolene, forinden taksationskommissionens  

 afgørelse foreligger.
Til stk. 4 Bestemmelserne fastslår, at landzone- og  

 bygningsmyndigheden ved tvist om betaling for den aftalte eller påbudte  

 fælles udnyttelse ikke kan udstede tilladelse som nævnt i  

 § 2, stk. 6, eller udstede påbud efter § 3, stk. 1  

 før erstatningsspørgsmålet er afgjort af voldgiftsretten,  

 opmanden eller taksationskommissionen.
Baggrunden for at det foreslås,  

 at udstedelsen af tilladelse eller påbud skal afvente klagefristens  

 udløb, dvs. taksationskommissionens afgørelse, er ønsket  

 om at sikre, at der ikke bliver rådet over masten på en  

 måde, der senere ville gøre taksationskommissionens  

 afgørelse i en klagesag illusorisk.
Det er en betingelse for  

 udbetalingen af den fastsatte erstatning, at landzone- eller  

 bygningsmyndighedens oplæg til tilladelse, jf. stk. 2, ikke  

 efterfølgende ændres ved udstedelsen af den endelige tilladelse.  

 Såfremt tilladelsen efterfølgende ændres, skal der ske en  

 fornyet erstatningsfastsættelse.
Bestemmelsen sikrer desuden, at der er en tidsmæssig  

 sammenhæng mellem påbud eller tilladelse samt fastsættelsen  

 af minimumsbetalingen svarende til fuld erstatning efter grundlovens  

 § 73. Den tidsmæssige sammenhæng mellem påbudet og  

 betalingen er for at sikre rettighedshaverne, idet der efter  

 omstændighederne vil være tale om indgreb af ekspropriativ  

 karakter.
Derved sikres det også, at retten til erstatning ikke  

 fortabes ved efterfølgende betalingsstandsning, konkurs eller  

 lignende.
 Parter kan i sagens natur, såfremt de er enige  

 herom, i situationer hvor opsætning af yderligere antennesystemer ikke  

 kræver offentlige tilladelser, igangsætte etablering af  

 fælles udnyttelse uden at afvente afklaring af  

 erstatningsspørgsmålet.
Til stk. 5 Bestemmelsen fastslår, at den part, der skal betale  

 erstatning, i tilfælde hvor erstatningsfastsættelsen  

 afgøres ved voldgift, af taksationskommissionen kan  

 pålægges at stille et beløb til sikkerhed til  

 dækning af et eventuelt højere erstatningsbeløb fastsat  

 ved dom.
Formålet med bestemmelsen er således, at  

 taksationskommissionen i hvert enkelt tilfælde kan beslutte hvorvidt  

 der er behov for at der stilles sikkerhed.
Taksationskommissionen kan desuden  

 i hvert enkelt tilfælde afgøre hvilket beløb, der skal  

 stilles som sikkerhed.
Til § 6 Til stk. 1 Kan der ikke indgås en frivillig aftale med  

 tredjemand om anvendelse af tredjemands arealer eller er der tvist om  

 betalingen herfor, skal proceduren for ekspropriation efter § 15  

 følges.
Det følger af stk. 1, at landzone- eller  

 bygningsmyndigheden i sådanne sager, hvor der kræves  

 ekspropriation, skal forelægge sagen for Telestyrelsen med henblik  

 på eventuel efterfølgende forelæggelse for  

 ekspropriationskommissionen efter proceduren i § 15. Forelæggelsen  

 for Telestyrelsen skal indeholde et oplæg til den påtænkte  

 tilladelse eller det påtænkte påbud.
På grundlag af  

 dette træffer Telestyrelsen afgørelse om, hvorvidt sagen skal  

 indbringes for ekspropriationskommissionen, i henhold til proceduren i  

 § 15. Forelæggelsen for Telestyrelsen sker således med  

 henblik på styrelsens, og eventuelt i sidste ende  

 ekspropriationskommissionens, tilladelse til ekspropriation, jf. proceduren i  

 § 15.
 Bestemmelsen i stk. 1 finder alene anvendelse,  

 såfremt det af den ansøgende part er sansynliggjort, at det ikke  

 har været muligt at indgå aftale med tredjemand.
Til stk. 2 Det fremgår af bestemmelsen, at plan- og  

 bygningsmyndigheden i sager, hvor der er tvist om adgang eller betaling for  

 adgang til tredjemands arealer, ikke kan udstede tilladelse og påbud  

 efter §§ 2-3, før klagefristen er udløbet eller ved  

 taksationskommissionens afgørelse.
Til stk. 3 Bestemmelsen sikrer, at der er en tidsmæssig  

 sammenhæng mellem påbud eller tilladelse samt fastsættelsen  

 af minimumsbetalingen svarende til fuld erstatning efter grundlovens  

 § 73. Se endvidere bemærkningerne til § 5, stk. 4 og  

 5.
Til § 7 Bestemmelsen giver bl.a. forskningsministeren hjemmel til  

 at fastsætte nærmere regler om vilkår for fælles  

 udnyttelse af bygninger m.v. i tilknytning til master til  

 radiokommunikationsformål.
Den pågældende hjemmel vil ikke blive  

 udnyttet, såfremt de relevante brancheaktører indgår  

 brancheaftaler herom inden 3 måneder regnet fra ikrafttrædelsen  

 af lovforslaget.
Disse brancheaftaler skal være offentlige  

 tilgængelige for alle parter, der selv har en relevant interesse i at  

 påberåbe sig bestemmelser om fælles udnyttelse.
Det  

 forudsættes, at brancheaftalerne indsendes til Forskningsministeriet  

 til orientering, når disse er indgået.
Materielle ændringer  

 skal ligeledes indsendes til ministeriet til orientering.
Tilsvarende skal  

 ministeriet orienteres om eventuel ophævelse af en eller flere  

 brancheaftaler.
Idet der vil være tale om brancheaftaler som  

 erstatter en egentlig bekendtgørelsesregulering vil ministeriet skulle  

 vurdere, hvorvidt disse er åbne for alle på gennemsigtige og  

 ikke-diskriminerende vilkår.
Det er således ikke sigtet med  

 bestemmelsen, at Forskningsministeriet skal foretage en formel godkendelse af  

 brancheaftalerne, idet dette vil mindske disse aftalers karakter af et af  

 sektoren fastlagt, fleksibelt internt aftalesystem.
Dette forekommer ikke  

 hensigtsmæssigt.
Kun såfremt aftalerne ikke lever op til de herved  

 indikerede minimumskrav, vil forskningsministeren udnytte sin kompetence til  

 at udstede bekendtgørelsesregler, som supplerer eller ændrer  

 disse.
Dette vil dog først ske såfremt en efterfølgende  

 dialog med branchen ikke fører til ændring af den indgåede  

 aftale.
Er der tale om, at brancheaftalerne ikke dækker alle relevante  

 parter, dvs. samtlige ejere af de af loven omfattede master, vil  

 brancheaftalerne kunne suppleres med bekendtgørelsesregulering  

 på de ikke-omfattede områder.
For så vidt forholdene mellem  

 de enkelte brancher ikke vurderes at være meget forskellige, vil  

 bekendtgørelsen tage udgangspunkt i de allerede indgåede  

 brancheaftaler.
Er der efter udløbet af disse måneder ikke  

 indgået aftaler eller er disse ikke dækkende, udsteder  

 forskningsministeren en bekendtgørelse.
Såfremt  

 bekendtgørelsen udstedes for at omfatte parter, der ikke har  

 tilsluttet sig en brancheaftale, vil bekendtgørelsens udformning ske  

 med udgangspunkt i en eller flere af de allerede indgåede  

 brancheaftaler.
 Med hensyn til betaling for fælles udnyttelse efter  

 §§ 2-3, er det som udgangspunkt hensigten, at overlade det til  

 brancheaktørerne at indgå brancheaftaler vedrørende  

 dette.
Hovedsigtet er brancheaftaler, der sikrer en betaling for  

 fælles udnyttelse, der går videre end fuld erstatning efter  

 grundlovens § 73. Dvs. en betaling der går videre, end hvad man  

 vil få i medfør af ekspropriationsreglerne.
Dette  

 indebærer, at der som minimum skal ske en betaling svarende til fuld  

 erstatning for tab som følge af indgrebet i den bestående  

 ejendomsrettighed/brugsrettighed, omfattende eksempelvis en eventuel  

 permanent eller midlertidigt forringet formueværdi af masten som  

 følge heraf, driftstab forårsaget af midlertidige afbrydelser af  

 den hidtidige anvendelse af masten, alle etableringsomkostninger forbundet  

 med fælles udnyttelsen m.v.
Det generelle sigte er imidlertid en betaling for  

 fælles udnyttelse, der rækker videre end dette beløb, og  

 således samlet indebærer en indbyrdes deling af alle relevante  

 drifts- og etableringsomkostninger, samt en rimelig fortjeneste til  

 indehaveren af masten.
Forskningsministeren tillægges således  

 kompetence til at fastsætte regler for sådan yderligere betaling  

 til dækning herfor samt andre vilkår for fælles udnyttelse.
Brancheaftalerne skal som minimum omfatte alle relevante  

 udbydere af offentlige telenet eller tjenester, herunder alle mobilselskaber,  

 selskaber, der har etableret eller agter at etablere master til  

 radiokæde-formål eller andre radiokommunikationsformål,  

 udbydere af radio- eller tv-udsendelsesvirksomhed, relevante  

 brancheorganisationer på fællesantenne-, vognmands- og  

 transportområdet, herunder brancheorganisationer, der  

 repræsenterer større grupper af lukkede radionet, samt evt.  

 beredskabsmyndigheder i bred forstand, forsvaret og politiet.  

 Brancheaftalerne bør endvidere være åbne for, at  

 yderligere relevante parter efterfølgende kan tilslutte sig denne  

 på ikke-diskriminerende vilkår.
For så vidt angår  

 priser og øvrige vilkår betyder dette eksempelvis, at der ikke i  

 medfør af brancheaftalerne må afkræves højere  

 priser, og fastsættes mere restriktive vilkår overfor parter, der  

 ikke har været med til at indgå de oprindelige brancheaftaler,  

 men blot i en konkret situation ønsker at påberåbe sig  

 adgangen til fælles udnyttelse, eller evt. efterfølgende  

 ønsker at tilslutte sig aftalerne.
Disse brancheaftaler skal  

 være offentlige tilgængelige for alle parter, der selv har en  

 relevant interesse i at påberåbe sig bestemmelser om fælles  

 udnyttelse.
Såfremt ikke alle af ovennævnte aktører  

 er omfattet af de indgåede brancheaftaler, vil forskningsministeren  

 udstede en bekendtgørelse, der således supplerer  

 brancheaftalerne.
Bekendtgørelsen vil tage udgangspunkt i allerede  

 indgåede brancheaftaler, for så vidt forholdene mellem de enkelte  

 brancher ikke vurderes at være meget forskellige.
Brancheaftalerne vil  

 som udgangspunkt alene udgøre en rammeregulering, som fortsat vil  

 kunne suppleres af individuelle aftaler.
Det forudsættes, at brancheaftalerne indsendes til  

 Forskningsministeriet til orientering, når disse er indgået,  

 således at det kan sikres, at disse er dækkende.
I det omfang  

 aftalerne ikke er dækkende, vil det ved  

 bekendtgørelsesregulering blive sikret, at parter, der ikke er  

 tilsluttet en brancheaftale, ikke betalingsmæssigt stilles ringere end  

 parter under brancheaftalerne.
 Såfremt ingen brancheaftaler om indbyrdes betaling  

 for fælles udnyttelse er indgået inden for 3 måneder efter  

 lovforslagets ikrafttræden, udsteder forskningsministeren en  

 bekendtgørelse vedrørende yderligere betaling, end nævnt  

 i §§ 5-6.
 I så fald vil det med hensyn til fælles  

 udnyttelse af eksisterende master til radiokommunikationsformål  

 fremgå af bekendtgørelsen, at aftaler om fælles udnyttelse  

 af eksisterende master til radiokommunikationsformål, herunder aftaler  

 indgået på grundlag af påbud om fælles udnyttelse,  

 samlet skal give adgang til fælles udnyttelse til priser, der er  

 omkostningsbaserede, med tillæg af en rimelig fortjeneste.
 Den samlede pris for anvendelse af eksisterende master til  

 opsætning af antennesystemer vil således omfatte en andel af  

 drifts- og vedligeholdelsesomkostningerne, herunder betaling for brug af  

 tilhørende bygninger og for sikring af vejadgang til masten og de  

 tilhørende bygninger, en andel af de driftsøkonomisk nedskrevne  

 anlægsomkostninger samt en rimelig fortjeneste.
For så vidt angår erstatning til indehavere af  

 brugsrettigheder, vil der som udgangspunkt ikke være tale om en  

 lejepris, hvor der også indgår etableringsomkostninger, idet det  

 forudsættes, at brugsrettighedshavere ikke har afholdt disse  

 omkostninger.
Såfremt dette dog er tilfældet, vil der i  

 lejeprisen indgå en kompensation herfor.
 M.h.t. begrebet rimelig fortjeneste vil dette blive  

 reguleret parallelt med samtrafiklovgivningens bestemmelser herom.
 Derudover vil den eller de parter, der anmoder om  

 fælles udnyttelse, eller pålægges at fælles udnytte  

 eksisterende master til radiokommunikationsformål, hvor en sådan  

 fælles udnyttelse kræver udbygning eller forstærkning af  

 masten, blive pålagt at betale de deraf følgende udgifter til  

 udbygning, forstærkning m.v., herunder omkostninger til nedtagning og  

 opsætning af de eller den eksisterende brugers antennesystemer samt  

 omkostninger til opsætning af egne antennesystemer.
 Også med hensyn til betaling for fælles  

 udnyttelse af nye master til radiokommunikationsformål vil det  

 fremgå af bekendtgørelsen, at aftaler og påbud om  

 fælles udnyttelse af nye master til radiokommunikationsformål,  

 skal give adgang til priser, der er omkostningsbaserede med tillæg af  

 en rimelig fortjeneste.
 Dette vil som udgangspunkt indebære en fordeling af  

 omkostningerne svarende til modellen for betaling for fælles udnyttelse  

 af eksisterende master til radiokommunikationsformål, idet der dog  

 vedrørende nye master i sagens natur ikke vil være tale om, at  

 dele af investeringsomkostningerne allerede er nedskrevne.
 Bestemmelsen indeholder ikke hjemmel til, i en eventuel  

 udfyldende bekendtgørelsesregulering, at fastsætte regler om  

 ejendomsretten til master, idet dette spørgsmål overlades til de  

 involverede parter.
Forskningsministerens hjemmel til at fastsætte  

 nærmere regler om at bestemmelserne vedr. indsigt i aftaler, tilsyn,  

 mægling, fastsættelse af vilkår, oplysningspligt,  

 pålæggelse af tvangsbøder og klageadgang følger af  

 §§ 4-7, 8, 9-10, 16, stk. 2 og 3, i lov om konkurrenceforhold og  

 samtrafik i telesektoren.
Disse procedureregler fra samtrafiklovgivningen vil  

 alene blive indført såfremt forskningsministeriet udsteder en  

 bekendtgørelse vedr. betaling for fælles udnyttelse, og  

 hjemmelen vil således ikke blive udnyttet, såfremt  

 brancheaktørerne indgår tilfredsstillende og dækkende  

 brancheaftaler om betaling for fælles udnyttelse.
Til § 8 Formålet med bestemmelsen i stk. 1 om, at  

 landzone- eller bygningsmyndigheden, i forbindelse med en ansøgning  

 fra en ejer af master til radiokommunikationsformål om tilladelse til  

 opførelse af nye master eller til ud- eller ombygning af eksisterende  

 master til radiokommunikationsformål, fremover kan fastsætte  

 vilkår om dimensioneringen af master til  

 radiokommunikationsformål, er, at der i ansøgningssager efter  

 lovens ikrafttræden, jf. § 26, i videst mulige omfang tages  

 højde for andre udbyderes kendte radiodækningsplaner, minimum  

 inden for en 2-årig planlægningshorisont, om at opsætte  

 yderligere antennesystemer i det pågældende geografiske  

 område.
Dette vil minimere risikoen for efterfølgende sager om  

 udbygning eller udskiftning af master, med forøgede omkostninger til  

 følge for alle involverede parter, som følge af anmodninger  

 efter § 2 om fælles udnyttelse af den pågældende mast.  

 Sådanne påbud om at udbygge ud over masteejerens eget behov, kan  

 alene pålægges ejeren, og ikke en ansøger, der  

 ansøger om at opsætte antennesystemer i masten.
Bestemmelsen  

 finder desuden alene anvendelse på ejere og ikke andre  

 rettighedsindehavere, jf. stk. 4 og § 1, stk. 6.
 Landzone- og bygningsmyndigheden kan ikke forlange  

 allerede eksisterende master nedlagt og erstattet med mindre master, men kan  

 alene i ansøgningssager om opstilling af nye master beslutte, hvorvidt  

 der skal opstilles flere, mindre master, i stedet for få, store.  

 Landzone- og bygningsmyndighederne afvejer således på grundlag af  

 planlovgivningen, naturbeskyttelseslovgivningen og på grundlag af, hvad  

 der er teknisk (dæknings- og kapacitetsmæssigt) muligt, hvorvidt  

 det vil være mest hensigtsmæssigt at opstille flere mindre master  

 eller én mast (eventuelt udbygge en eksisterende mast), samt  

 placeringen af disse/denne.
 § 8 finder anvendelse på alle sager og ud-  

 eller ombygning af master, og således også på sager, der er  

 startet efter §§2-3.
Sigtet med bestemmelsen om, at der i forbindelse med  

 fastsættelsen af vilkår om masters dimensionering, dvs. hvilken  

 størrelse masten skal have, forudgående skal indhentes  

 oplysninger fra den af Telestyrelsen etablerede database over  

 mobilselskabernes fremtidige behov for opsætning af antennesystemer er  

 at sikre, at dimensioneringen af masten bygger på et realistisk  

 grundlag og derved ikke pålægger masteejeren flere omkostninger  

 ved bygning af masten end højst nødvendigt.
Dette er baggrunden  

 for, at et vilkår alene kan fastsættes på grundlag af  

 oplysninger fra databasen.
Der er således ikke tale om, at  

 Telestyrelsens udtalelse udgør en egentlig afgørelse, hvori der  

 indgår en vurdering men alene er en indberetning af hvilke oplysninger,  

 der foreligger i databasen.
Landzonemyndigheden kan anvende bestemmelsen i forbindelse  

 med sager i landzone, jf. § 34, i lov om planlægning, om  

 zoneinddeling af landet.
Bygningsmyndigheden kan anvende bestemmelsen i sager  

 i byzone eller i sommerhusområder, jf. § 34, i lov om  

 planlægning.
Fastsættelse af vilkår om den samlede  

 dimensionering efter stk. 1 forudsætter, at der i Telestyrelsens  

 database over dækningsplaner for f.eks. mobilselskaber er oplysninger,  

 der indikerer, at andre ønsker antennesystemer opsat i det  

 pågældende område.
Telestyrelsens database vil evt.  

 også på sigt indeholde andre kategorier af indehavere af  

 tilladelse til anvendelse af radiofrekvenstilladelser.
Se også  

 bemærkningerne til § 16 om opbygning og anvendelse af  

 Telestyrelsens database.
 Hvad angår nye master, kan fastsættelse af  

 vilkår efter stk. 1 gives uden at der er indhentet bindende  

 tilsagn fra de indehavere af tilladelse til anvendelse af radiofrekvenser,  

 som til Telestyrelsen har afgivet oplysninger om, at de har planer om at  

 opsætte antennesystemer i det pågældende område.
Det har været drøftet i den nedsatte  

 maste-arbejdsgruppe under Telerådet, hvorvidt det burde være en  

 forudsætning for fastsættelse af vilkår som  

 foreslået, at der forinden var indhentet bindende tilsagn fra  

 interesserede parter, og om disse parter eventuelt allerede ved afgivelse af  

 det bindende tilsagn skulle betale for de ekstra omkostninger, der var  

 forbundet med landzone- eller bygningsmyndighedens vilkår om bygning af  

 en større mast.
Konsekvensen af dette ville i givet fald være en  

 yderligere forlængelse og komplicering af sagsbehandlingen i  

 sådanne sager, og ville desuden nødvendiggøre, at der  

 blev indført en »karens-periode« for de indehavere af tilladelse til  

 radiofrekvenser, der ikke ønskede at give bindende tilsagn, m.h.t.  

 efterfølgende anmodninger om fælles udnyttelse.
 Der var på den baggrund bred enighed i  

 arbejdsgruppen om, at en bestemmelse om bindende tilsagn ikke var  

 hensigtsmæssig.
 Konsekvensen af, at der ikke indhentes et bindende tilsagn  

 er, at masteejeren selv skal betale de ekstra omkostninger, der er forbundet  

 med, at masten skal bygges større, end masteejeren umiddelbart selv  

 har behov for.
 De pågældende ekstra omkostninger, der er  

 forbundet med bygningen af en større mast, vil imidlertid  

 efterfølgende, i det omfang der fremsættes konkrete anmodninger  

 om fælles udnyttelse, indgå i beregningsgrundlaget  

 vedrørende de etableringsomkostninger, som den anmodende part skal  

 betale en forholdsmæssig andel af, jf. også bemærkningerne  

 til § 7.
Bestemmelsen indebærer ingen indskrænkninger i  

 landzone- og bygningsmyndighedernes adgang og forpligtelse til, inden for  

 rammerne af plan- og naturbeskyttelseslovgivningen, udfra landskabelige  

 hensyn, at vælge den mest optimale løsning, herunder i  

 situationer, hvor dette er relevant, at sigte mod opstilling af flere mindre  

 master i stedet for fælles udnyttelse af en eller flere eksisterende  

 master eller konstruktioner.
De lokale myndigheder vil i sagens natur  

 også fortsat have adgang til at meddele afslag på  

 ansøgninger, i det omfang disse ikke kan imødekommes inden for  

 plan- og naturbeskyttelseslovens rammer.
 Den, der ikke overholder vilkår fastsat i  

 medfør af stk. 1, straffes med bøde, jf. § 25,  

 stk. 1, nr. 3.
Til § 9 Til stk. 1 og 2 Det er et af de grundlæggende principper i  

 såvel EU-reguleringen af telesektoren som den danske telelovgivning, at  

 disse i videst mulige omfang bør sikre alle brancheaktører  

 adgang til f.eks. begrænsede ressourcer på ikke-diskriminerende  

 vilkår.
Bl.a. på maste-området er gennemførelse  

 af dette princip ikke fuldt ud muligt, idet der i enhver konkret fælles  

 udnyttelsessituation må ske en indbyrdes fordeling af de enkelte  

 antennepositioner på masten, hvoraf nogle vil være mere  

 attraktive end andre.
Det foreslås i lovforslaget, at masteejeren i  

 denne situation får adgang til at placere egne antennesystemer på  

 masten forud for andre parter.
Det foreslås derudover, at masteejeren  

 får adgang til i nødvendigt omfang at reservere yderligere  

 positioner til fremtidige antennesystemer.
Sigtet med bestemmelsen er, at masteejeren kun kan  

 reservere et rimeligt antal positioner til egne antennesystemer, og at  

 forsøg på via denne bestemmelse at chikanere andre udbydere, vil  

 kunne afvises.
Dette vil f.eks. blive relevant i forbindelse med  

 efterfølgende afgørelser om, hvorvidt fælles udnyttelse  

 er teknisk mulig.
Modsat kan der på grund af eksempelvis  

 sikkerhedsmæssig tilsikring være visse offentlige  

 antennesystemer, hvor der er behov for at reservere et større antal  

 positioner til eget senere brug, f.eks. for så vidt angår  

 forsvaret.
Dette skal der tages hensyn til.
 Uenighed mellem ejere, lejere og indehavere af  

 brugsrettigheder m.v. om hvordan denne fortrinsret skal administreres, hvis  

 der er interessemodsætninger, må løses parterne  

 imellem.
Til stk. 3 Bestemmelsen giver forskningsministeren hjemmel til at  

 fastsætte nærmere regler om den indbyrdes fordeling af  

 antennepositioner på masten.
Hjemlen gælder både for ejere  

 og eksisterende indehavere af brugsrettigheder og den indbyrdes fordeling af  

 de øvrige positioner mellem parter, der har anmodet om at fælles  

 udnytte.
Det følger dog direkte af stk. 2, at indehavere af  

 gældende rettigheder har forrang til at reservere positioner til senere  

 brug, forud for nye parter, der ønsker at opsætte  

 antennesystemer.
Det er ikke hensigten at udnytte denne hjemmel  

 såfremt brancheaktørerne senest 3 måneder efter lovens  

 ikrafttræden indgår åbne og ikke-diskriminerende  

 brancheaftaler herom.
Er der efter udløbet af denne frist ikke  

 indgået aftaler eller er disse ikke åbne og ikke-diskriminerende,  

 udsteder forskningsministeren en bekendtgørelse herom.
Det forudsættes, at brancheaftalerne indsendes til  

 Forskningsministeriet til orientering, når disse er indgået.  

 Materielle ændringer skal ligeledes indsendes til ministeriet til  

 orientering.
Tilsvarende skal ministeriet orienteres om eventuel  

 ophævelse af en eller flere brancheaftaler.
Er der tale om, at brancheaftalerne ikke dækker alle  

 relevante parter, dvs. samtlige ejere af de af loven omfattede master, vil  

 brancheaftalerne kunne suppleres med bekendtgørelsesregulering  

 på de ikke-omfattede områder.
Er der efter udløbet af  

 disse måneder ikke indgået aftaler eller er disse ikke  

 dækkende, udsteder forskningsministeren en bekendtgørelse.  

 Såfremt bekendtgørelsen udstedes for at omfatte parter, der ikke  

 har tilsluttet sig en brancheaftale, vil bekendtgørelsens udformning  

 ske med udgangspunkt i en eller flere af de allerede indgåede  

 brancheaftaler.
Såfremt ingen brancheaftaler indgås vil det af  

 bekendtgørelsen fremgå, at eksisterende brugere af positioner  

 på masten skal forrang i forbindelse med fordeling af positioner  

 på masten, samt at yderligere brugere af masten har adgang til at  

 vælge placering af antennesystemer i en rækkefølge baseret  

 på, hvornår disse har anmeldt deres interesse for den  

 pågældende position overfor Telestyrelsen, via indsendelse af  

 fremtidige radiodækningsplaner, jf. § 16, stk. 1. Dog vil  

 brugere, der konkret ønsker at udnytte deres »reservation« før  

 andre, få adgang til at vælge placering forud for disse  

 (»først-til-mølle«-princippet). Udover selve tidsaspektet skal  

 der ved fastsættelsen af nærmere regler for tildeling af plads  

 på masten tages udgangspunkt i at forskellige typer telekommunikations-  

 eller udsendelsesvirksomhed kan have forskellige behov med hensyn til  

 højdemæssig placering, myndighedsfastsatte dækningskrav  

 m.v.
For eksempel vil det være afgørende at sikre at public  

 service virksomhederne fortsat har mulighed for at opnå fuld  

 landsdækning.
Dette vil betyde, at tv-virksomheder med et 100% s  

 dækningskrav have forrang for andre radiokommunikationsbrugere.
Til § 10 Til stk. 1-2 Bestemmelsen fastlægger, at ejere af bygninger eller  

 andre høje konstruktioner, herunder ejere af master, der anvendes til  

 andre formål end radiokommunikation, er forpligtet til at  

 imødekomme alle anmodninger om opsætning af antennesystemer  

 på den pågældende bygning, konstruktion eller mast.  

 Stk. 3 kan dog bevirke, at anmodning om opsætning af  

 antennesystemer ikke kan imødekommes.
Kravet herom gælder dog alene bygninger,  

 konstruktioner og master over de alment gældende maksimum grænser  

 for bygningshøjder, jf. henvisningen til § 1, stk. 2, nr. 2  

 og 3 Det er ikke hensigten, at pålægge ejere af  

 bygninger, konstruktioner og af master, som nævnt ovenfor,  

 forpligtelser i samme omfang som ejere af master til  

 radiokommunikationsformål, hvor der blandt de involverede  

 aktører er en fælles interesse i en udstrakt fælles  

 udnyttelse.
Ejere af bygninger, andre høje konstruktioner m.v. vil  

 således i modsætning til ejere af master til  

 radiokommunikationsformål ikke være forpligtede til at foretage  

 udbygning eller ændring af bestående konstruktioner m.v., med  

 henblik på at muliggøre opsætning af antennesystemer.
Til stk. 3 Bestemmelsen fastslår, at tekniske hindringer for  

 opsætning af antennesystemer kan indebære, at opsætning af  

 antennesystemer efter stk. 1, må afvises.
 Stk. 3, nr. 1 og 3, svarer til § 2, stk. 4,  

 nr. 1 og 3, og der henvises til bemærkningerne hertil.
Stk. 3, nr. 2, er en konsekvens af, at det ikke er  

 muligt at kræve om- eller udbygning af den pågældende  

 konstruktion m.v. med henblik på at muliggøre opsætning af  

 antennesystemer.
Det vil således være en teknisk hindring,  

 såfremt udformning, bæreevne eller lignende m.h.t. selve  

 bygningen, den pågældende konstruktion eller mast  

 umuliggør opsætning af antennesystemer.
Til stk. 4 Sigtet med denne bestemmelse er, at afgrænse de  

 aktører, der kan kræve adgang til opsætning af  

 antennesystemer, jf. bemærkningerne til § 2, stk. 5.
Til stk. 5 Lov om folkekirkens kirkebygninger og kirkegårde har  

 blandt andet til formål at sikre, at der ikke sker en forringelse af de  

 kulturværdier, der er knyttet til kirker og kirkegårde, jf.  

 lovens § 1. I overensstemmelse hermed er det fastsat, at placering af  

 antennesystemer på folkekirkens kirkebygninger forudsætter  

 stiftsøvrighedens tilladelse.
 Se i øvrigt bemærkningerne til § 2,  

 stk. 6.
Til stk. 6 Se bemærkningerne til § 2, stk. 4 nr. 3 og  

 stk. 7.
Til stk. 7 Sigtet med denne bestemmelse er at sikre, at der ved  

 opsætning af antennesystemer på bygninger m.v., hvor der allerede  

 er placeret andre antennesystemer til radiokommunikationsformål, i  

 relevant omfang sker fælles udnyttelse af bygninger tilknyttet de  

 allerede etablerede antennesystemer.
Dette forudsætter, at fælles  

 udnyttelse heraf er teknisk mulig, samt at en sådan fælles  

 udnyttelse knytter sig til den anmodende parts opsætning og udnyttelse  

 af egne antennesystemer på samme bygning, konstruktion m.v.
 Påbud om opsætning af antennesystemer på  

 bygninger m.v. omfatter derved, udover adgang til placering af sende- og  

 modtageudstyr på selve bygningen m.v., også adgang til opstilling  

 af eget udstyr i tilhørende bygninger, brug af adgangsveje m.v.,  

 ligeledes i det omfang, dette er teknisk muligt.
 Med hensyn til tilhørende bygninger m.v.,  

 medfører forudsætningen om, at fælles udnyttelse er  

 teknisk mulig, at der er mulighed for fysisk adskillelse af de  

 pågældende parters udstyr, og at der kan etableres særskilt  

 adgang til de forskellige involverede parters udstyr.
 Adgang til fælles udnyttelse af tilhørende  

 bygninger omfatter ikke en eventuel fælles udnyttelse af de på  

 bygningen m.v. placerede antennesystemer.
Til stk. 8 Bestemmelsen fastslår, at driften og  

 vedligeholdelsen af antennesystemet foretages af ejeren, såfremt der  

 gælder særlige sikkerhedsforskrifter for masten, bygningen eller  

 konstruktionen. § 1, stk. 6 finder ikke anvendelse på bestemmelsen.
Se  

 i øvrigt bemærkningerne til § 2, stk. 10.
Til stk. 9 Adgang til opsætning af antennesystemer  

 forudsætter endvidere, at der er klarhed over, hvilken betaling der  

 skal ske herfor, og at det er muligt at sikre den fornødne adgang til  

 udnyttelse af tredjemands arealer som grundlag for de pågældende  

 antennekonstruktioner.
M.h.t. adgang til tredjemands arealer kan dette ske  

 enten gennem aftale herom eller i sidste ende via ekspropriationsbestemmelsen  

 i § 15. § 15 kan kun anvendes af udbydere af offentlige telenet og  

 teletjenester og af virksomheder der udbyder landsdækkende radio- eller  

 tv-virksomhed via det jordbaserede sendenet.
 Der henvises til lovforslagets §§ 12-13 og  

 bemærkningerne til disse bestemmelser, hvoraf fremgår, at  

 afklaring af ovennævnte er en forudsætning for, at de lokale  

 landzone- eller bygningsmyndigheder kan give tilladelse til opsætning  

 af antennesystemer.
 Se endvidere bemærkningerne til §2,  

 stk. 11.
Til § 11 For at sikre, at der sker en udstrakt grad af anvendelse  

 af eksisterende bygninger, konstruktioner, master m.v., omfattet af § 1,  

 stk. 2, nr. 2 og 3, til opsætning af antennesystemer, gives  

 landzone- og bygningsmyndigheden, parallelt med hjemlen i § 3, adgang  

 til at påbyde opsætning af antennesystemer også i  

 situationer, hvor ingen af de pågældende parter som udgangspunkt  

 er interesserede heri.
Opsætning af antennesystemer kan dog kun  

 påbydes, såfremt en sådan opsætning af  

 antennesystemer er teknisk muligt, jf. herom bemærkningerne til  

 § 10, stk. 4.
Landzonemyndigheden kan anvende påbudsbestemmelsen i  

 forbindelse med sager i landzone, jf. § 34, i lov om planlægning,  

 om zoneinddeling af landet.
Bygningsmyndigheden kan anvende  

 påbudsbestemmelsen i sager i byzone eller i sommerhusområder, jf.  

 § 34, i lov om planlægning.
 I sager om adgang til opsætning af antennesystemer,  

 hvor de lokale myndigheder stilles overfor flere parallelle anmodningerne om  

 adgang, bør der, i det omfang dette er nødvendigt, ske en  

 prioritering af etablering af antennesystemer til fordel for udbydere af  

 offentlige telenet eller teletjenester.
 Påbud om at give adgang til opsættelse af  

 antennesystemer forudsætter, at det er muligt i relevant omfang at  

 sikre adgang til tredjemands arealer enten gennem en aftale herom eller i  

 sidste ende via ekspropriationsbestemmelsen i § 15.
 Påbud efter bestemmelsen kan rettes til ejeren af  

 den pågældende bygninger, konstruktion og mast samt til dem, der  

 ligestilles med ejere, jf. § 10, stk. 2.
 Se i øvrigt bemærkningerne til § 10.
 Den der ikke efterkommer påbud udstedt i  

 medfør af § 11, stk. 1 og 2, straffes med bøde, jf.  

 § 25, stk. 1, nr. 1.
Til § 12 Se bemærkningerne til § 5 om den parallelle  

 bestemmelse vedr. fælles udnyttelse af master til  

 radiokommunikationsformål og fastsættelsen af betaling herfor i  

 tilfælde af uenighed.
Til § 13 Se bemærkningerne til § 6 om den parallelle  

 bestemmelse vedr. fælles udnyttelse af master til  

 radiokommunikationsformål og afklaringen af tredjemands rettigheder i  

 forbindelse hermed.
Til § 14 Forskningsministeren tillægges med den  

 foreslåede bestemmelse kompetence til at fastsætte nærmere  

 regler for yderligere betaling end nævnt i § 12, stk. 1, samt  

 andre vilkår for opsætning af antennesystemer.
Den pågældende hjemmel vil ikke blive  

 udnyttet, såfremt der indgås brancheaftaler herom inden 3  

 måneder regnet fra ikrafttrædelsen af lovforslaget.
Det  

 forudsættes, at brancheaftalerne indsendes til Forskningsministeriet  

 til orientering, når disse er indgået.
Materielle ændringer  

 skal ligeledes indsendes til ministeriet til orientering.
Tilsvarende skal  

 ministeriet orienteres om eventuel ophævelse af en eller flere  

 brancheaftaler.
Idet der vil være tale om brancheaftaler som  

 erstatter en egentlig bekendtgørelsesregulering vil ministeriet skulle  

 vurdere, hvorvidt disse er åbne for alle på gennemsigtige og  

 ikke-diskriminerende vilkår.
Det er således ikke sigtet med  

 bestemmelsen, at Forskningsministeriet skal foretage en formel godkendelse af  

 brancheaftalerne, idet dette vil mindske disse aftalers karakter af et af  

 sektoren fastlagt, fleksibelt internt aftalesystem.
Dette forekommer ikke  

 hensigtsmæssigt.
Kun såfremt aftalerne ikke lever op til de herved  

 indikerede minimumskrav, vil forskningsministeren udnytte sin kompetence til  

 at udstede bekendtgørelsesregler, som supplerer eller ændrer  

 disse.
Er der tale om, at brancheaftalerne ikke dækker alle relevante  

 parter, dvs. samtlige ejere af de af loven omfattede master, vil  

 brancheaftalerne kunne suppleres med bekendtgørelsesregulering  

 på de ikke-omfattede områder.
Er der efter udløbet af  

 disse måneder ikke indgået aftaler eller er disse ikke  

 dækkende, udsteder forskningsministeren en bekendtgørelse.  

 Såfremt bekendtgørelsen udstedes for at omfatte parter, der ikke  

 har tilsluttet sig en brancheaftale, vil bekendtgørelsens udformning  

 ske med udgangspunkt i en eller flere af de allerede indgåede  

 brancheaftaler.
Hovedsigtet er brancheaftaler, der indebærer en  

 rimelig leje, svarende til gældende praksis for adgang til  

 opsætning af udstyr af denne art.
Hertil kommer, at den eller de  

 relevante parter selv bør dække alle omkostninger ved  

 opsætning af antennesystemer, drift heraf m.v.
Et af de delområder, hvor det vil være  

 relevant at indgå brancheaftaler, er adgang til kommunalt og  

 amtskommunalt ejede bygninger og konstruktioner m.v., hvor aftaleparterne vil  

 kunne være Kommunernes Landsforening og Amtsrådsforeningen i  

 samarbejde med alle relevante udbydere af offentlige telenet eller tjenester,  

 herunder alle mobilselskaber, selskaber, der har etableret eller agter at  

 etablere master til radiokæde-formål eller andre  

 radiokommunikationsformål, samt andre interesserede parter blandt  

 aktørerne på området.
Brancheaftalen bør endvidere  

 være åben for, at yderligere relevante parter  

 efterfølgende kan tilslutte sig denne.
 Andre delområder er master ejet af medlemmerne af  

 Danske Elværkers Forening, høje konstruktioner i tilknytning til  

 landbrugsejendomme, som f.eks. siloer m.v., hvor det evt. kan være  

 relevant at indgå en delaftale med landbrugets organisationer, master i  

 forbindelse med Banestyrelsens køreledninger m.v.
Der vil være områder, hvor det ikke er muligt  

 at identificere relevante parter m.h.p. indgåelse af brancheaftaler, og  

 hvor der derfor vil være behov for en udfyldende  

 bekendtgørelsesregulering.
I det omfang der indgås  

 brancheaftaler på et eller flere af de ovenfor nævnte  

 områder, vil det ved denne bekendtgørelsesregulering blive  

 sikret, at disse parter ikke betalingsmæssigt stilles ringere end  

 parter, der har indgået en brancheaftale.
Indgås der ikke  

 brancheaftaler vil betaling for opsætning af antennesystemer på  

 disse bygninger m.v., i det omfang det er muligt, blive baseret på  

 hidtidig praksis for adgang til opsætning af udstyr af denne art.
Til § 15 Bestemmelsen vedrører ekspropriation af tredjemands  

 rettigheder m.h.t. arealer, hvor der er et behov for opførelse af  

 master, tilhørende bygninger m.v. til radiokommunikationsformål,  

 tilhørende indehavere af tilladelse til anvendelse af radiofrekvenser  

 til radiobaseret teleinfrastruktur, der indgår i udbud af offentlige  

 telenet eller teletjenester, eller til udbud af landsdækkende radio-  

 eller tv-virksomhed via det jordbaserede sendenet.
Andre indehavere af  

 radiofrekvenser må i stedet via frivillige aftaler sikre sig samtykke  

 til fælles udnyttelse fra tredjemand.
 Bestemmelsen svarer substansmæssigt til § 1 i  

 lov om graveadgang og ekspropriation m.v. til  

 telekommunikationsformål.
 Ekspropriation kan dels være relevant i forbindelse  

 med sager efter §§ 2-3, og i sager, hvor en udbyder, uden at der er tale  

 om fælles udnyttelse, ønsker at etablere nye masteanlæg  

 eller at udbygge eksisterende anlæg.
 Bestemmelsen svarer indholdsmæssigt til Tele Danmark  

 Mobils og Sonofons hidtidige adgang til ekspropriation, jf. § 5 i  

 lovbekendtgørelse nr. 502 af 22. juni 1995 om offentlig  

 mobilkommunikation.
 Denne ekspropriationshjemmel udgik af lovgrundlaget for  

 mobilselskabernes aktiviteter, som en konsekvens af den generelle  

 ophævelse af den tidligere lov om offentlig mobilkommunikation, der pr.  

 1.7.1996 blev afløst af lov nr. 468 af 12. juni 1996 om offentlig  

 mobilkommunikation.
I denne nye lov indgik, i modsætning til i den  

 tidligere lov, ingen ekspropriationsbestemmelser for mobilselskaberne, idet  

 det i den politiske principaftale, der ligger til grund for såvel  

 mobilloven fra 1996, som nærværende lovforslag, er aftalt at  

 ekspropriationsbestemmelser skal indgå som en del af den supplerende  

 lovpakke, der blev gennemført i Folketingssamlingen 1996/97. Se  

 også indledningen til de almindelige bemærkninger vedr. den  

 politiske principaftales indhold.
Det har således på intet  

 tidspunkt været hensigten generelt at fjerne mobilselskabernes adgang  

 til at anmode om ekspropriation med sigte på at muliggøre deres  

 teleaktiviteter.
 Også Tele Danmark har hidtil, som koncessionshaver,  

 haft adgang til at anmode om ekspropriation med henblik på f.eks.  

 opstilling af master til radiokæde-formål eller lignende.
Det faktum, at der nu er gennemført en  

 totalliberalisering af telesektoren gør det relevant, at en bredere  

 kreds af aktører får adgang til at anmode om ekspropriation til  

 teleformål.
Det har i den forbindelse været et politisk  

 ønske, at der sikres en egentlig myndighedskontrol med, at denne  

 adgang kun anvendes i situationer, hvor dette er klart nødvendigt.  

 Bestemmelsen er således udformet med sigte på at sikre dette.
I den tidligere gældende mobillov var det i § 5  

 anført, at telekommunikationsanlæg, i henseende til anvendelse  

 af 1965-loven om ekspropriationer under ministeriet for offentlige arbejder,  

 var at sidestille med telekommunikationsanlæg, der udføres af  

 staten eller et koncessioneret selskab.
Tilladelsesindehaverne kunne  

 således anmode trafikministeren om iværksættelse af  

 ekspropriation til deres telekommunikationsanlæg.
Med sigte på at videreføre den hidtidige  

 ekspropriationsadgang samt forankre den hos Telestyrelsen som offentlig  

 myndighed, fastslår bestemmelsen, at Telestyrelsen foretager den  

 grundlæggende vurdering af, om ekspropriation er berettiget, og  

 derefter giver tilladelse til iværksættelse af ekspropriation  

 på vegne af udbydere af offentlige telenet eller teletjenester
eller udbydere af landsdækkende radio- eller tv-virksomheder via  

 det jordbaserede sendenet.
Klage over Telestyrelsens afgørelse efter  

 stk. 1 indgives til Teleklagenævnet, jf. § 24,  

 stk. 1.
Såfremt Telestyrelsen finder, at anmodning om  

 ekspropriation bør fremmes, fremsender Telestyrelsen sagen til  

 Kommissariatet via Trafikministeriet i overensstemmelse med § 11 i  

 ekspropriationsprocesloven.
Trafikministeren giver herefter den formelle  

 ekspropriationsbemyndigelse efter ekspropriationsprocesloven § 14 med  

 henblik på at ekspropriationskommissionen kan afgøre, hvorvidt  

 ekspropriation skal imødekommes.
Det følger af  

 ekspropriationsprocesloven, at det er ekspropriationskommissionen, der - ud  

 fra hensynet til almenvellet - træffer afgørelse om  

 ekspropriationens gennemførelse samt fastsætter erstatningens  

 størrelse.
 Når ekspropriationskommissionen har påvist,  

 hvorledes projektet vil berøre den enkelte arealejers ejendom eller  

 rettighed, har parterne lejlighed til at redegøre for de synspunkter,  

 der efter deres mening bør have indflydelse på erstatningens  

 størrelse.
Ekspropriationskommissionen fremsætter herefter  

 forslag til erstatningens størrelse.
Godkendes forslaget ikke senest  

 14 dage efter afgivelsen, afsiges der kendelse om erstatningens  

 fastsættelse.
Erstatningsfastsættelsen foretages således i  

 overensstemmelse med lovens udgangspunkt normalt i umiddelbar forbindelse med  

 ekspropriationen.
Denne kendelse kan indbringes til efterprøvelse for  

 vedkommende taksationskommission.
Det følger af § 26 i  

 ekspropriationsprocesloven, at søgsmål om ekspropriation  

 behandles i 1. instans ved landsret.
Sager om ekspropriationsaktens lovlighed  

 samt om erstatningen kan indbringes for domstolene inden 6 måneder  

 efter, at henholdsvis ekspropriationskommissionens og taksationskommissionens  

 kendelse er afsendt.
Spørgsmål der kan afprøves af en  

 taksationskommission kan ikke indbringes for domstolene forinden  

 taksationskommissionens afgørelse foreligger.
Det følger af ekspropriationsprocesloven, at  

 ekspropriationsbeslutningens retsvirkninger indtræder ved  

 ekspropriationskommissionens meddelelse om ekspropriation.
Den  

 foreslåede procedure svarer til proceduren i den hidtidige  

 lovbestemmelse, hvor Trafikministeriet foretager ekspropriation på  

 vegne af selskaberne, som herefter udreder erstatningen.
Der foreslås  

 dog en præcisering af, at der i Telestyrelsens regi skal ske en  

 indledende efterprøvelse af, om iværksættelse af  

 ekspropriation er berettiget, og en generel forankring af sagen i  

 Telestyrelsen frem for i Trafikministeriet.
Det præciseres, at det ikke er hensigten med  

 bestemmelsen, at en gennemført ekspropriation, med sigte på  

 opsætning af master og antennesystemer m.v., fritager fra, at der  

 indhentes de fornødne tilladelser til opsætning af masten eller  

 antennesystemet i form at en byggetilladelse og eventuelt en  

 landzonetilladelse.
Det er således en forudsætning for tilladelse  

 til ekspropriation, at de lokale landzone- eller bygningsmyndigheder er  

 indstillet på at give tilladelse til de pågældende  

 konstruktioner.
Til stk. 4 Bestemmelsen fastslår de kriterier, som  

 Telestyrelsen skal anvende ved bedømmelsen af, hvorvidt anmodningen om  

 ekspropriation bør fremmes.
 Med hensyn til kriteriet i stk. 4, nr. 1, er  

 hensigten, at Telestyrelsen skal vurdere, hvorvidt der eksisterer andre  

 oplagte muligheder for etablering af det pågældende anlæg  

 herunder, om der er mulighed for at løse det pågældende  

 behov for teleinfrastruktur via indgåelse af samtrafikaftaler på  

 omkostningsbaserede vilkår.
Herudover skal Telestyrelsen vurdere, om anlæggelsen  

 af den pågældende teleinfrastruktur er af væsentlig  

 betydning for mulighederne for at udbyde offentlige telenet eller  

 teletjenester, herunder for forsyningspligtudbyderes muligheder for at udbyde  

 forsyningspligt-tjenester til alle slutbrugere, der ønsker at benytte  

 forsyningspligtselskabets tjenester.
I vurderingen af om anlæggelsen af  

 den pågældende teleinfrastruktur er af væsentlig betydning  

 for mulighederne for at udbyde offentlige telenet eller teletjenester kan  

 også indgå, om den pågældende teleinfrastruktur er af  

 væsentlig betydning for at kunne imødekomme  

 samtrafik-anmodninger fra andre udbydere af offentlige telenet eller  

 teletjenester.
Til stk. 5 Bestemmelsen fastslår, at erstatningen i anledning  

 af ekspropriation samt udgifterne ved ekspropriationssagens behandling  

 påhviler den, der har fremsat anmodning om ekspropriation eller  

 får adgang til fælles udnyttelse/opsætning af  

 antennesystemer.
Til § 16 Til stk. 1- 4 Bestemmelsen fastslår, at Telestyrelsen udarbejder  

 en database på baggrund af indsendte oplysninger fra indehavere af  

 tilladelser til anvendelse af radiofrekvenser til offentlig  

 mobilkommunikationsnet og virksomheder, der i henhold til lov om radio- og  

 fjernsynsvirksomhed har tilladelse til landsdækkende radio-tv  

 virksomhed via det jordbaserede sendenet om deres fremtidige  

 radiodækningsplaner.
Oplysningspligten omfatter også  

 reservationer på egene master, jf. § 9, stk. 1. Databasen  

 skal ikke indeholde en oversigt over eksisterende dækningsforhold, men  

 alene indeholde data om planlagte udbygningsbehov.
Udfra databasen skal  

 Telestyrelsen afgive udtalelse til landzone- og bygningsmyndigheden.  

 Telestyrelsens oplysninger er alene baseret på det i databasen  

 foreliggende materiale, og der forudsættes således ikke  

 forudgående høring af parterne forinden afgivelsen af  

 udtalelsen.
Telestyrelsens udtalelse skal afgives senest 1 måned efter  

 anmodning fra landzone- eller bygningsmyndigheden.
 Det er således en forudsætning for udstedelse  

 af vilkår om udbygning eller udskiftning af eksisterende master til  

 radiokommunikationsformål, eller om at forøge dimensioneringen  

 af den oprindeligt planlagte nye mast, at der i databasen er oplysninger, der  

 indikerer, at der vil blive behov for efterfølgende fælles  

 udnyttelse, jf. § 8, stk. 2. På dette område er  

 Telestyrelsens oplysninger således bindende for amter og kommuner.
Indehaverne af tilladelser til anvendelse af  

 radiofrekvenser har pligt til - til Telestyrelsen - at indsende deres  

 fremtidige radiodækningsplaner rækkende minimum 2 år frem,  

 jf. stk. 1. Oplysninger om ændringer i disse planer indsendes  

 tilsvarende til Telestyrelsen, jf. stk. 4 Fremtidige radiodækningsplaner tilhørende  

 indehaverne af tilladelser til anvendelse af radiofrekvenser er ikke bindende  

 for den afgivende part, idet sådanne planer efterfølgende kan  

 tænkes ændret som følge af ændringer i  

 trafikmønster, efterspørgsel m.v.. Parterne er i sådanne  

 situationer forpligtet til at indberette ændringer i planerne til  

 Telestyrelsen.
Derved sikres det, at Telestyrelsens udtalelse til landzone-  

 og bygningsmyndighederne afgives på et så realistisk grundlag som  

 muligt.
Radiofrekvensindehavernes fremtidige  

 radiodækningsplaner må betragtes som følsomme oplysninger  

 i konkurrenceøjemed, og der vil derfor ikke være adgang til  

 aktindsigt heri.
Undtaget er dog adgangen til egenaccess, jf.  

 offentlighedslovens § 4, stk. 2.
Oplysningerne vil således være at betegne som  

 fortrolige, og de vil kun kunne videregives til myndigheder, som har et  

 sagligt behov for disse oplysninger.
Telestyrelsen og de lokale myndigheder  

 er ansvarlige for, at oplysninger afgivet til Telestyrelsen og videregivet  

 til de lokale myndigheder forbliver fortrolige.
 Databasen vil således danne grundlag for  

 Telestyrelsens udtalelse til amter og kommuner til brug for disses  

 fastsættelse af vilkår i medfør af § 8,  

 stk. 1.
Til stk. 5 Bestemmelsen giver Telestyrelsen hjemmel til at  

 fastsætte regler vedrørende afgivelse af oplysninger til  

 databasen, herunder bl.a. tidsfrister for afgivelse af oplysninger, herunder  

 indenfor hvilke tidsfrister ændringer af planerne skal indsendes til  

 Telestyrelsen.
 Det følger af § 20, stk. 1, at  

 forskningsministeren ikke kan give Telestyrelsen tjenestebefalinger om  

 Telestyrelsens udstedelse af administrative forskrifter i medfør af  

 stk. 5.
Til stk. 6 Sigtet er, at databasen i Telestyrelsen i første  

 omgang skal indeholde oplysninger om fremtidige radiodækningsplaner  

 tilhørende udbydere af offentlige mobilkommunikationsnet med  

 tilhørende basale tjenester.
Hensigten er dog, at databasen senere  

 skal kunne udvides til også at indeholde radiodækningsplaner  

 tilhørende andre kategorier af indehavere af tilladelser til  

 anvendelse af radiofrekvenser, i det omfang dette måtte være  

 relevant.
Dette kan f.eks. være relevant for regional og lokal radio-  

 eller tv-virksomheder.
Det afgørende vil være, om disse  

 grupper vil have behov for opsætning af antennesystemer i et omfang,  

 der berettiger inddragelse i databasen.
Til § 17 Bestrider masteejeren eller andre af sagens parter, i  

 sager hvor der gives påbud om fælles udnyttelse af eksisterende  

 master, eller påbud om opsætning af antennesystemer på  

 bygninger, konstruktioner og andre master end til  

 radiokommunikationsformål, at fælles udnyttelse  

 konstruktionsteknisk er mulig, og finder lanzone- og bygningsmyndigheden, at  

 parterne ikke har fremlagt tilstrækkelig byggeteknisk dokumentation for  

 denne påstand, kan landzonemyndigheden i samarbejde med  

 bygningsmyndigheden, og i sager hvor landzonemyndigheden ikke er involveret,  

 bygningsmyndigheden, foranledige, at der indhentes en byggeteknisk udtalelse,  

 f.eks. fra en anerkendt rådgivende ingeniørvirksomhed.
 Med hensyn til indhentelse af byggeteknisk udtalelse  

 forudsættes det således, at landzonemyndigheden i sager, hvor der  

 er behov for byggetekniske vurderinger, inddrager bygningsmyndigheden i  

 vurderingen af disse forhold samt indhenter en eventuelt supplerende  

 udtalelse.
Landzonemyndigheden, og i sager hvor landzonemyndigheden  

 ikke er involveret, bygningsmyndigheden, afholder som udgangspunkt  

 omkostningerne til den byggetekniske undersøgelse.
Hvis denne viser,  

 at fælles udnyttelse byggeteknisk er mulig, kan landzone- eller  

 bygningsmyndigheden pålægge den eller de af parterne, der har  

 bestridt, at fælles udnyttelse var byggeteknisk mulig, at afholde  

 omkostningerne til undersøgelsen.
Det skal bemærkes at bestemmelsen ikke på  

 nogen måde pålægger de lokale myndigheder at indhente  

 konstruktionstekniske udtalelser, men alene giver mulighed for i visse  

 tilfælde at overvælte betalingen herfor på den eller de  

 parter, der har anmodet om fælles udnyttelse af master m.v.
Det  

 generelle udgangspunkt er officialprincippet, hvor efter offentlige  

 myndigheder er forpligtet på at undersøge de forelagte sager  

 så langt, som det er nødvendigt i det enkelte tilfælde for  

 at træffe en forsvarlig afgørelse.
Telestyrelsen indhenter  

 oplysninger fra sagens parter med henblik på afgivelse af den  

 radiotekniske udtalelse.
Den foreslåede bestemmelse fraviger dette  

 udgangspunkt til fordel for de lokale myndigheder, idet den giver mulighed  

 for at overvælte dele af udgifterne til oplysning af sagen på  

 brugerne.
Der er således tale om at de lokale myndigheders udgifter til  

 oplysning af sagen eventuelt kan formindskes.
Til § 18 Til stk. 1 Bestemmelsen pålægger landzonemyndigheden, og  

 i sager hvor landzonemyndigheden ikke er involveret, bygningsmyndigheden, at  

 indhente en radioteknisk udtalelse fra Telestyrelsen, såfremt en af  

 parterne i sagen bestrider, at opsætning af antennesystemer  

 radioteknisk er mulig.
Telestyrelsen kan bl.a. med udgangspunkt i de  

 pågældende parters og landzone- og bygningsmyndighedernes  

 oplysninger ud fra et skøn udtale sig om, hvorvidt fælles  

 udnyttelse eller opsætning af antennesystemer radioteknisk er mulig,  

 samt i hvilket omfang alternative placeringer er mulige.
Telestyrelsen kan  

 desuden rådgive landzone- og bygningsmyndigheden om forventet  

 mastebehov, samt give generel vejledning af frekvens- og radioteknisk  

 karakter.
 Telestyrelsens rådgivning til amter og kommuner  

 omfatter allerede på nuværende tidspunkt generel vejledning af  

 frekvens- og radioteknisk karakter, frekvens- og radiotekniske forhold vedr.  

 alternative placeringsmuligheder, radiodækningsmæssige forhold  

 vedr. fælles udnyttelse af eksisterende master, bygninger,  

 konstruktioner m.v., samt rådgivning om forventet mastebehov.
Telestyrelsen har desuden mulighed for at give generel  

 vejledning med hensyn til forstyrrelsesproblematikken, herunder EMC.
Udover  

 at afgive radioteknisk udtalelse er Telestyrelsen den ansvarlige myndighed  

 for administrationen af EMC-lovgivningen, herunder behandling af klager over  

 forstyrrelser.
Telestyrelsens udtalelse efter stk. 1 indebærer dog  

 ingen indskrænkninger i Telestyrelsens adgang til efterfølgende  

 at gribe ind overfor forstyrrelser.
Dette skyldes, at det på det  

 tidspunkt hvor Telestyrelsen afgiver udtalelse af radioteknisk karakter til  

 landzone- eller bygningsmyndigheden, ikke vil være muligt for  

 Telestyrelsen at forudse alle de forstyrrelsesproblemer, der  

 efterfølgende vil kunne opstå.
Telestyrelsens kompetence omfatter ikke rådgivning  

 om andre forhold end de frekvens- og radiotekniske aspekter.
Det vil sige, at  

 f.eks. miljømæssige og sundhedsmæssige aspekter ikke er  

 omfattet af rådgivningen, idet de kompetente myndigheder her er  

 henholdsvis miljø- og sundhedsmyndighederne.
Heller ikke f.eks.  

 bygningstekniske eller ejendomsretlige forhold vedr. fælles udnyttelse  

 m.v. er omfattet.
Det følger af officialprincippet, at Telestyrelsens  

 efterprøvelse af, om fælles udnyttelse eller opsætning af  

 antennesystemer i konkrete situationer radioteknisk er mulig, sker i form af  

 efterprøvelse af dokumentation herfor, indhentet fra de indehavere af  

 master, bygninger eller konstruktioner, herunder leje m.v., hvortil der  

 ansøges om tilladelse til opsætning af antennesystemer eller af  

 dem, der anmoder om adgang til masten m.v.
Oplysningerne vurderes, og  

 Telestyrelsen udarbejder en radioteknisk udtalelse, som skal indgå i  

 amtets/kommunernes videre arbejde.
Udtalelsen skal således indhentes  

 inden påbud gives efter § 3, stk. 1 og § 11,  

 stk. 1.
Til stk. 2 Med sigte på at forkorte sagsbehandlingstiden i  

 ansøgningssager, foreslås det i stk. 2, at Telestyrelsen  

 skal afgive udtalelse efter stk. 1 i den pågældende sag  

 inden 1 måned efter udløbet af den 14 dages frist, som sagens  

 parter har til at afgive oplysninger til sagen.
Fristerne er absolutte  

 hvilket betyder, at såfremt sagens parter ikke har afgivet oplysninger  

 inden 14 dage, vil Telestyrelsens udtalelse blive afgivet på baggrund  

 af det foreliggende materiale.
Til stk. 3 Bestemmelsen fastslår, at Telestyrelsens  

 radiotekniske udtalelse ikke er bindende for landzone- og  

 bygningsmyndigheden.
Naturklagenævnet vil således have mulighed  

 for at indhente yderligere radiotekniske udtalelser, såfremt dette  

 ønskes, jf. § 22, stk. 3.
Telestyrelsens vurdering af de radiotekniske aspekter i en  

 given sag indeholder et betydeligt element af skøn.
Desuden ville en  

 bestemmelse om, at Telestyrelsens udtalelse var bindende, flytte  

 beslutningskompetencen i de pågældende sager fra de decentrale  

 landzone- og bygningsmyndigheder til den centrale Telestyrelse.
Dette har  

 ikke været sigtet med nærværende lovforslag.
 Det følger dog af 2. led, at Telestyrelsens  

 udtalelse er bindende for landzone- og bygningsmyndigheden, hvis styrelsens  

 udtalelse udgør en afvisning af, at opsætning af antennesystemer  

 radioteknisk er mulig.
 Telestyrelsen har umiddelbart vurderet, at Telestyrelsen  

 kun rent undtagelsesvis vil være i stand til klart at afvise, at  

 fælles udnyttelse radioteknisk er mulig.
 Det følger af § 24, stk. 3, at  

 Telestyrelsens udtalelse efter stk. 1 og 3 ikke kan påklages.
I situationer hvor Telestyrelsen udtalelse vil være  

 bindende, som beskrevet ovenfor, vil udtalelsen således ikke kunne  

 påklages til de i §§ 22 og 23 nævnte klagenævn.
Dette  

 er sket for ikke at forlænge sagsbehandlingstiden yderligere.
Til § 19 Til stk. 1 Officialprincippet bevirker, at offentlige myndigheder er  

 forpligtet på at undersøge de forelagte sager så langt,  

 som det er nødvendigt i det enkelte tilfælde for at træffe  

 en forsvarlig afgørelse.
Med henblik på sikring af det bedste  

 grundlag herfor, kan Telestyrelsen og landzone- og bygningsmyndigheden i  

 medfør af denne bestemmelse afkræve de involverede parter alle  

 relevante oplysninger.
Den der ikke afgiver oplysninger i medfør af  

 denne bestemmelse straffes med bøde, jf. § 25, stk. 1, nr.  

 3.
Til stk. 2 Der er alene tale om, at Telestyrelsen skal  

 offentliggøre oplysninger i anonymiseret form og således ikke  

 oplysninger om de enkelte selskaber eller disse master/antennesystemer.  

 Oplysningerne om masteforhold forudsættes at indgå i  

 »Teleårbogen« som en belysning af antallet af master i Danmark.
Til § 20 Til stk. 1 Det er hensigten med bl.a. den foreslåede  

 bestemmelse, at den i øvrigt gennemførte afskæring af  

 forskningsministerens instruksadgang overfor Telestyrelsen omfatter den  

 samlede tilsynsfunktion, herunder også de aktiviteter, der ikke  

 umiddelbart knytter sig til en enkelt konkret afgørelse, som f.eks.  

 Telestyrelsens iværksættelse af udrednings- og analyse-opgaver i  

 tilknytning til tilsynsaktiviteterne, indhentning af ekstern juridisk,  

 økonomisk eller telefaglig bistand hertil, Telestyrelsens interne  

 tværgående overvejelser om planlægning og udøvelse  

 af tilsynet, udvalgte fokus-områder m.v., jf. dog de i lovforslag om  

 Telestyrelsen indeholdte styringsinstrumenter m.h.t. budgetfastlæggelse  

 og kontraktstyring m.v., der også finder anvendelse i forhold til  

 tilsynsaktiviteterne.
 Det foreslås yderligere præciseret, at  

 afskæringen af forskningsministerens instruksadgang også omfatter  

 Telestyrelsens fastsættelse af administrative forskrifter på de  

 områder, hvor bemyndigelsen hertil er henlagt til Telestyrelsen.
Til stk. 2 Uanset den i bemærkningerne til stk. 2  

 beskrevne afskæring af forskningsministerens adgang til at give  

 Telestyrelsen instruks i forbindelse med styrelsens tilsynsaktiviteter, vil  

 den til enhver tid værende minister for området, medmindre der  

 fastsættes særlige regler der afskærer ministeren herfra,  

 fortsat kunne risikere at komme under pres for at involvere sig i enkeltsager  

 på tilsynsområdet, på grundlag af ministerens generelle  

 adgang til i forbindelse med konkrete sager at dispensere fra de af  

 ministeren administrativt fastsatte regler.
Herved vil den foreslåede  

 klare arbejdsdeling mellem minister og styrelse kunne undermineres.
 For yderligere at styrke Telestyrelsens uafhængighed  

 på tilsynsområdet og afskære ministerens involvering i  

 enkeltsager, er det derfor hensigten med nærværende bestemmelse,  

 at afskære ministeren fra at kunne dispensere fra  

 bekendtgørelser udstedt af ministeren i medfør af denne  

 lov.
 Ministeren vil herefter være henvist til,  

 såfremt der konstateres uhensigtsmæssigheder i de gældende  

 bekendtgørelser m.v., generelt at ændre disse.
Til § 21 Med bestemmelsen får landzone- og  

 bygningsmyndigheden mulighed for at udstede påbud og anvende  

 dagbøder med sigte på at sikre gennemtvingelse af påbud  

 efter § 3, stk. 1 og 2 og § 11, stk. 1 og 2, overholdelse  

 af vilkår fastsat i medfør af § 8, stk. 1, samt  

 afgivelse af oplysninger efter § 19, stk.1.
 Anvendelse af dagbøder forudsætter, at  

 landzone- eller bygningsmyndigheden forinden har truffet afgørelse om,  

 at der foreligger en overtrædelse af gældende bestemmelser og har  

 meddelt påbud om overholdelse heraf.
 Formålet med at give mulighed for tvangsbøder  

 er, at begrænse eventuelle økonomiske incitamenter til f.eks.  

 ikke at overholde påbud udstedt af landzone- eller  

 bygningsmyndigheden.
 Ved fastsættelse af dagbødernes  

 størrelse skal det sikres, at beløbet har en sådan  

 størrelse, at det virker adfærdsregulerende på parten.
 Ved udmåling af dagbøderne i medfør af  

 overtrædelser af denne bestemmelse bør der tages et  

 særligt hensyn til den økonomiske fordel den  

 pågældende part enten har opnået, har tilsigtet eller den  

 interesse denne har haft ved overtrædelse af de nævnte  

 bestemmelser.
Til § 22 Naturklagenævnet får med bestemmelsen mulighed  

 for at indhente en supplerende tele/radioteknisk udtalelse fra Telestyrelsen  

 eller en uafhængig tredjepart.
Naturklagenævnet er således  

 ikke bundet af Telestyrelsens udtalelse efter § 18, stk. 1. Dette  

 skyldes, at Naturklagenævnet har ønsket, at nævnet ikke  

 skal være bundet af en sådan udtalelse.
 Planlovens § 58, stk. 2 vedr. formandskompetence  

 finder tilsvarende anvendelse i sager efter denne lov.
Klage til Naturklagenævnet indgives til den  

 myndighed, der har truffet afgørelsen.
Klageberettiget er alle med en  

 interesse i sagen herunder også lejere og brugsrettighedsindehavere.
Landzonemyndigheden videresender klagen til Naturklagenævnet  

 ledsaget af den pågældende afgørelse og det materiale, der  

 er indgået i sagens bedømmelse.
Rettidig klage efter planloven  

 har opsættende virkning, medmindre Naturklagenævnet bestemmer  

 andet.
Når Naturklagenævnet har truffet  

 afgørelse efter stk. 1, går sagen tilbage til  

 landzonemyndigheden, som kan anvende bestemmelserne i § 21 til at  

 pålægge dagbøder med henblik på gennemtvingelse af  

 efterkommelse af afgørelsen.
Landzonemyndigheden skal påse, at  

 påbud efter denne lov efterkommes.
Det tilstræbes, at Naturklagenævnets  

 afgørelser efter stk. 1 foreligger senest 3 måneder efter,  

 at de er forelagt nævnet.
Dette må dog ikke føre til, at  

 Naturklagenævnets øvrige sager nedprioriteres til fordel for  

 sager omfattet af mastelovgivningen.
Til § 23 Statsamtet og by- og boligministeren får med  

 bestemmelsen mulighed for at indhente en supplerende tele/radioteknisk  

 udtalelse fra Telestyrelsen eller en uafhængig tredjepart.
Statsamtet  

 og by- og boligministeren er således ikke bundet af Telestyrelsens  

 udtalelse efter § 18, stk. 1.
Det tilstræbes, at statsamtets og by- og  

 boligministerens afgørelser efter stk. 1 foreligger senest 3  

 måneder efter, at de er forelagt statsamtet eller by- og  

 boligministeren.
Dette må dog ikke føre til, at Statsamtets og  

 by- og boligministeriets øvrige sager nedprioriteres til fordel for  

 sager omfattet af mastelovgivningen.
 Klageberettiget er alle med en interesse i sagen herunder  

 også lejere og brugsrettighedsindehavere.
Når statsamtet eller by- og boligministeren har  

 truffet afgørelse efter stk. 1, går sagen tilbage til  

 bygningsmyndigheden, som kan anvende bestemmelserne i § 21 til at  

 pålægge dagbøder med henblik på gennemtvingelse af  

 efterkommelse af afgørelsen.
Bygningsmyndigheden skal påse, at  

 påbud efter denne lov efterkommes.
 Den part der ikke afgiver oplysninger i medfør af  

 stk. 2, straffes med bøde, jf. § 25, stk. 1, nr. 2.
Til § 24 Bestemmelsen fastslår, at klager over Telestyrelsens  

 afslag om ekspropriation og klager over Telestyrelsens sagsbehandling i  

 forbindelse hermed kan indbringes for Teleklagenævnet.
 Telestyrelsens radiotekniske udtalelser til landzone- og  

 bygningsmyndigheden kan ikke påklages til anden administrativ  

 myndighed.
 Det tilstræbes, at Teleklagenævnets  

 afgørelser efter stk. 1 foreligger senest 3 måneder efter,  

 at de er forelagt nævnet.
Til § 25 Ved udmåling af bøder i medfør af  

 overtrædelser af dette lovforslag, bør der tages et  

 særligt hensyn til den økonomiske fordel den  

 pågældende part enten har opnået, har tilsigtet eller den  

 interesse denne har haft ved overtrædelse af de nævnte  

 bestemmelser, jf. straffelovens § 51, stk. 3.
Til § 26 Til stk. 1 Loven træder efter lovforslaget i kraft den 1. april  

 1999.
Til stk. 2 Loven finder alene anvendelse på ansøgninger  

 om opstilling af master til radiokommunikation eller opsætning af  

 antennesystemer indgivet efter lovens ikrafttræden.
For så vidt  

 angår igangværende sager, finder de hidtil gældende regler  

 anvendelse.
Til stk. 3 og 4 Bestemmelserne skal sikre, at Telestyrelsen og de parter,  

 der skal indgive oplysninger til Telestyrelsens database, får  

 tilstrækkelig med tid til at opbygge databasen.
I det omfang det er  

 muligt, at skal Telestyrelsen i den mellemliggende periode indtil databasen  

 er udarbejdet, afgive oplysninger efter § 16, stk. 3 til landzone-  

 og bygningsmyndighederne på baggrund af foreliggende oplysninger.
 Telestyrelsen fastsætter i øvrigt  

 nærmere regler om afgivelse af oplysninger, jf. § 16, stk. 5,  

 herunder nærmere regler om ajourføring af oplysninger.
Til § 27 Det er med denne bestemmelse sikret, at  

 klageadgangsstrukturen vil blive evalueret og eventuelt, i det omgang der  

 viser sig behov herfor, revideret i folketingsåret 2001-2002. Der er  

 således tale om forholdsvis komplicerede afgørelses- og  

 klageprocedurer, som det vil være relevant at revurdere efter at disse  

 har været anvendt i en vis periode.
 Mastelovforslaget anvendelse drøftes i  

 øvrigt løbende med de parter, der berøres af  

 lovforslaget, således at disses eventuelle bemærkninger  

 tilsvarende kan inddrages ved lovens revision.
i   Denne lov  

 indeholder bestemmelser, der gennemfører dele af Europa-Parlamentets  

 og Rådets direktiv 97/33/EF af 30. juni 1997, om samtrafik på  

 teleområdet med henblik på at sikre forsyningspligtydelser og  

 interoperabilitet ved anvendelse af ONP-principperne, EFT nr.
L199, s. 32 og  

 dele af Kommissionens direktiv 96/2/EF af 16. januar 1996 om ændring af  

 direktiv 90/388/EØF for så vidt angår mobil- og  

 personkommunikation, EFT nr.
L 20, s. 59.
