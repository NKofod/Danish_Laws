-INDHOLDSFORTEGNELSE INDLEDNING I.
OMFANGET AF KOMMUNERS OG AMTSKOMMUNERS HANDLEFRIHED II.
DET SOCIALE UDVALGS SÆRLIGE FORPLIGTELSER OVERFOR BØRN OG UNGE Tilsyn Hjælpeforanstaltninger herunder anbringelse udenfor eget hjem III.
PRIVAT FAMILIEPLEJE Generelt om plejetilladelse Undersøgelser ved plejetilladelser Plejetilladelse ved plejeforhold af længere varighed Plejetilladelse ved plejeforhold af kortere varighed Plejeforhold med henblik på adoption Privat familiepleje hos biologiske forældre Tilsyn med private plejehjem Udenlandske børn Forskellige bestemmelser IV.
FORMIDLET DØGNOPHOLD FOR BØRN OG UNGE Forskellige typer af formidlet døgnophold Opholdssteder for børn og unge, der modtager indtil 4 personer Opholdssteder for børn og unge, der modtager flere end 4 personer Indholdet af kommunens/amtskommunens godkendelsesbeføjelse Socialpædagogiske skibsprojekter Skibsprojekter med mellem 4 og 10 unge ombord Skibsprojekter for indtil 3 unge Døgninstitutioner Forsøg Samarbejdet mellem amtskommunen og kommunerne V.
DET SOCIALE UDVALGS OPGAVER FØR, UNDER OG EFTER ANBRINGELSEN UDEN FOR  

 HJEMMET Valg af anbringelsessted Det sociale udvalgs opgaver ved den konkrete anbringelse Hjælpeforanstaltninger for unge over 18 år Kost- og efterskoler Domfældte Børn med vidtgående fysisk eller psykisk handicap Plejeanbringelse hos biologiske forældre Plejeforældre får tillagt forældremyndigheden over plejebarnet Ophold uden for Danmark Afgrænsning til støtte efter §42 Tilsyn med børn og unge under ophold uden for hjemmet Forbindelsen mellem barnet og dets hjem Hjemgivelse VI.
DØGNFORANSTALTNINGERNES DRIFTSMÆSSIGE FORHOLD Økonomi Forældrenes og barnets eller den unges betaling Daglig drift Særligt om opholdssteder Døgninstitutioner (ledelse, elev-, medarbejder- og Personale Offentlig omtale mv.
Det pædagogiske arbejde Tavsheds- og oplysningspligt Tilsyn med døgnophold Lommepenge mv.
Andre bestemmelser VII.
KLAGEADGANG Særregler VIII BESTEMMELSER SOM VEJLEDNINGEN ERSTATTER Bilag 1. Socialpædagogiske krav til skibsprojekter med mellem 4 og 10 elever ombord.
Stikordsliste INDLEDNING Denne vejledning er en revideret udgave af socialstyrelsens vejledning nr.  

 4 af 21. november 1984 om forvaltningen af bistandslovens bestemmelser om  

 døgnforanstaltninger og privat familiepleje for børn og unge.
Ved revisionen  

 er der foretaget enkelte rettelser af fejl samt konsekvensrettelser som følge  

 af lovændringer, bl.a. lov nr. 584 af 19. december 1985 om ændring af  

 bistandslovens og børnetilskudsloven og lov nr. 230 af 6. juni 1985 om  

 ændring af myndighedsloven.
 Derudover er enkelte punkter uddybet og suppleret, hvor der har vist sig  

 at være behov for tydeliggørelse af teksten.
I afsnit IV og V er endvidere indarbejdet socialstyrelsens vejledning nr.  

 10 af 2. august 1982 om anvendelse af socialpædagogiske skibsprojekter med  

 indtil 3 unge i forbindelse med ophold udenfor hjemmet i medfør af  

 bistandsloven.
Det samme gælder vejledning nr. 3 af 5. oktober 1984 om  

 undersøgelse og vurdering af opholdssteder for børn og unge, der modtager  

 flere end 4 personer, jfr. bistandslovens § 66, stk. 2, samt socialstyrelsens  

 vejledning nr. 6 af 19. december 1984 om opholdsbetaling mv. ved formidlet  

 døgnophold, herunder familiepleje for børn og unge, jfr. bistandslovens § 66,  

 stk. 5.
 Vejledningen omhandler ikke bestemmelser om regnskab, revision,  

 forældrebetaling og egenbetaling, hjælpeforanstaltninger uden samtykke,  

 vedtægts- og overenskomstforhold for selvejende institutioner og  

 magtanvendelse på området, men vejledningen henviser til bestemmelser derom.
 Hvor der henvises til en paragraf uden nærmere angivelse, er der tale om  

 en bestemmelse i bistandsloven, mens titel er angivet ved alle andre  

 forskrifter, der henvises til.
Vejledningen omhandler alene bestemmelserne om egentlige  

 døgnforanstaltninger.
Om alternativer til døgnforanstaltninger henvises til  

 socialstyrelsens publikation "Koks" i Familien - familierettede  

 projekter som forebyggelse af eller alternativer til at anbringe børn væk fra  

 familien.
I.
OMFANGET AF KOMMUNERS OG AMTSKOMMUNERS HANDLEFRIHED 1. Bistandsloven indeholder meget få bindende regler  

 på døgninstitutions- og familieplejeområdet for børn og unge.
 Der er derfor meget vide rammer for kommunernes og amtskommunernes  

 handlemuligheder på området.
 I det følgende nævnes dels de begrænsninger, der følger af bistandsloven,  

 dels de begrænsninger, der følger af bindende forskrifter (bekendtgørelser  

 eller cirkulærer) udstedt i henhold til bistandsloven:
 I § 96 stilles der krav om, at døgninstitutioner for børn og unge skal  

 være amtskommunale, kommunale eller selvejende med amtskommunal overenskomst.
 Der skal foreligge en vurdering af egnetheden forud for meddelelsen af  

 tilladelser efter § 65 eller godkendelse efter § 66.
Ifølge § 35 kan amtsankenævnet, såfremt det sociale udvalg ikke foretager  

 de fornødne undersøgelser eller undlader at iværksætte påkrævede  

 hjælpeforanstaltninger, træffe beslutning herom og pålægge udvalget at  

 gennemføre dem.
Tilsvarende beføjelser har den sociale ankestyrelse.
 Der er pålagt det sociale udvalg og amtsrådet tilsynsforpligtelser med  

 henholdsvis børn og unge med ophold udenfor eget hjem og med institutioner,  

 jfr. §§ 32, 65, 66 og 98.
 I § 67 er det pålagt det sociale udvalg at sørge for, at forbindelsen  

 mellem et barn og dets hjem holdes ved lige under barnets ophold uden for  

 hjemmet, og der er givet regler for proceduren ved afbrydelse af  

 forbindelsen.
 I § 135, stk. 3 og 6, er udgiftsfordelingen mellem kommuner og  

 amtskommuner for ophold i institutioner under amtskommunerne og opholdssteder  

 fastsat.
 I §§ 66, stk. 6 og 100, jfr. socialministeriets bekendtgørelse om betaling  

 for ophold i døgninstitutioner og i opholdssteder for børn og unge er der  

 fastsat regler for, hvordan forældrebetalingen og den unges egen betaling  

 beregnes.
I § 14, stk. 5 og 6, jfr. socialministeriets bekendtgørelse nr. 885 af 11.  

 december 1986 om magtanvendelse mv. i døgninstitutioner for børn og unge og i  

 døgnopholdssteder for børn og unge for flere end 4 personer, er der bl.a.  

 fastsat bindende regler om indberetninger mv. om foretagen magtanvendelse mv.  

 i døgninstitutioner for børn og unge og i døgnopholdssteder for børn og unge  

 for flere end 4 personer.
Der er ligeledes i bekendtgørelsen givet bindende  

 regler om amtsrådets behandling af sager herom.
 At der på området kun er fastsat få bindende regler i henhold til  

 bistandsloven, udelukker ikke, at der efter anden lovgivning, i aftaler og  

 overenskomster eller efter almindelige retsgrundsætninger er yderligere  

 begrænsninger i kommunernes og amtskommunernes handlefrihed.
 Her tænkes bl.a. på byggestyrelsens krav efter bygnings-reglementet,  

 indenrigsministeriets krav til budget og konto-planer, sundhedsministeriets  

 krav til de sundhedsmæssige forhold og arbejdsministeriets arbejdstidsregler  

 og arbejdsmiljølovens krav til arbejdsstedets indretning.
Også på disse områder kan der dog være en større frihed for kommunerne og  

 amtskommunerne til at disponere, end det ofte antages.
Dette gælder fx  

 muligheden for at tillade institutionerne at disponere frit mellem  

 forskellige konti i en institutions budget.
 De nævnte bindinger efter bistandsloven er angivet i vejledningen.
 Herudover kan vejledningens oplysninger om lovens forarbejder og praksis  

 indgå i vurderingen af den konkrete forvaltningsudøvelse.
 Om mulighederne for at fravige reglerne om socialpædagogiske tilbud og  

 andre institutionsformer med hjemmel i § 138 b henvises til pkt. 29.
II.
DET SOCIALE UDVALGS SÆRLIGE FORPLIGTELSER OVERFOR BØRN OG UNGE TILSYN 2. Forpligtelsen til opsøgende virksomhed i § 28 er i  

 § 32, stk. 1, skærpet til en pligt til at føre tilsyn med de forhold,  

 hvorunder børn og unge i kommunen lever.
Herudover påhviler det det sociale  

 udvalg at støtte forældrene med hensyn til børnenes opdragelse og pleje.
Endvidere fremgår det af § 32, at det sociale udvalg skal sørge for, at  

 barnets forhold undersøges, hvis det må antages, at et barn trænger til  

 særlig støtte.
Hvis det er påkrævet, skal det sociale udvalg lade barnet  

 undersøge af en læge eller psykolog, eventuelt med henvisning til et  

 rådgivningscenter.
 Ligeledes påhviler det det sociale udvalg at yde forældremyndighedens  

 indehaver eller den, der faktisk sørger for barnet, særlig vejledning og  

 støtte, når barnet har vanskeligheder i forhold til sine daglige omgivelser,  

 skolen eller samfundet, eller når barnet i øvrigt lever under  

 utilfredsstillende forhold.
 Hvis ingen har forældremyndigheden over et barn, skal det sociale udvalg  

 ifølge bistandslovens § 32, stk. 2, i fornødent omfang medvirke til, at  

 statsamtet udpeger en egnet indehaver af forældremyndigheden, der samtidig  

 bliver værge.
Om nødvendigt skal det sociale udvalg yde en aktiv indsats for at finde en  

 rimelig løsning på barnets situation.
Dette gælder, hvad enten udvalget tager  

 sagen op på eget initiativ, eller hvis statsamtet anmoder om en udtalelse.
 Afgørelsen træffes af statsamtet.
 Det sociale udvalg bør endvidere påse, om der er behov for at få udpeget  

 en midlertidig ad hoc indehaver af forældremyndigheden, fx når der ikke  

 umiddelbart er en ansøger, eller hvor der er tvist om forældremyndighedens  

 placering.
 Skal værge iøvrigt beskikkes for mindreårig, skal det sociale udvalg i  

 fornødent omfang foranledige, at statsamtet beskikker denne.
 Disse bestemmelser suppleres af regler om videregående hjælpe-  

 foranstaltninger for børn og unge i §§ 33 ff og 123 ff.
Tilsynspligten er fortrinsvis af mere generel karakter.
Det sociale udvalg  

 skal i almindelighed være opmærksom på de forhold, børn og unge i kommunen  

 lever under, for at vurdere, om det er påkrævet at tage initiativ til mere  

 almene foranstaltninger.
Pligten til at drage omsorg for, at de i loven omhandlede foranstaltninger  

 for børn og unge er til rådighed i fornødent omfang, påhviler henholdsvis  

 kommunalbestyrelsen og amtsrådet.
Det er imidlertid det sociale udvalgs  

 opgave at henlede disse og andre myndigheders opmærksomhed på  

 uhensigtsmæssige forhold, der eksempelvis kan vedrøre bolig- og trafikforhold  

 samt fritidsbeskæftigelse, hvor ændringer af mere almen karakter må skønnes  

 påkrævet af hensyn til børnene og de unge.
Det sociale udvalg må derfor holde  

 sig orienteret om, hvilke foranstaltninger der findes i kommunen, såvel  

 kommunale som private, og optage kontakt med personer og organer, der kan  

 medvirke til at belyse forholdene, fx embedslægen.
Ved udførelsen af disse opgaver kan der i vidt omfang være tale om samarbejde med andre forvaltningsområder indenfor kommunen (fx med arbejdsmarkedsmyndighederne eller med politimyndighederne). Det gælder ikke mindst med hensyn til en forebyggende indsats.
 Tilsynspligten har imidlertid også en mere konkret karakter, idet det  

 sociale udvalg i sin opsøgende virksomhed specielt må være opmærksom på  

 omstændigheder, der giver formodning om, at børn og unge, der normalt ikke  

 selv kan eller tør rette henvendelse til det sociale udvalg, har behov for  

 hjælp.
 Når det sociale udvalg har fundet, at hjælpeforanstaltninger er påkrævet  

 af hensyn til barnets eller den unges tarv, jfr. § 33, er der en særlig  

 forpligtelse til at føre tilsyn med, at den pågældende foranstaltning  

 tilgodeser barnets eller den unges behov.
Endelig skal amtsrådet ved sit socialcenter, sine institutioner mv. yde  

 det sociale udvalg vejledning og konsulentstøtte med hensyn til udvalgets  

 virksomhed for børn og unge.
Denne forpligtelse omfatter såvel planlægning  

 som udførelse af det sociale udvalgs virksomhed for børn og unge herunder  

 forebyggelse af, at ophold uden for hjemmet bliver nødvendigt.
HJÆLPEFORANSTALTNINGER HERUNDER ANBRINGELSE UDENFOR EGET HJEM 3. Det kan blive nødvendigt at træffe beslutning om  

 ophold udenfor eget hjem, når det sociale udvalg finder, at mindre  

 indgribende foranstaltninger såsom rådgivning og vejledning, henstilling og  

 pålæg, eller beskikkelse af personlig rådgiver for barnet eller den unge ikke  

 har kunnet afhjælpe problemerne.
I visse tilfælde kan der træffes en sådan  

 beslutning uden først at prøve mindre indgribende foranstaltninger, hvor  

 barnet eller den unge har akut behov for hjælp.
Det er forældremyndighedens indehaver, der skal give tilladelse til  

 anbringelsen.
Reglerne om fælles forældremyndighed indebærer, at det vil  

 blive hyppigere forekommende, at forældre, der ikke lever sammen, har fælles  

 forældremyndighed over deres fælles børn.
I sådanne tilfælde skal begge  

 forældrene give samtykke.
 Dette gælder uanset, om barnet bor fast hos den ene af forældrene.
 Er forholdene hos den ene af forældrene som barnet bor hos, af en sådan  

 karakter, at det er påkrævet, at barnet ikke bliver boende der, skal det  

 sociale udvalg i samarbejde med begge forældre undersøge, hvor barnet kan bo.  

 Da den anden af forældrene har del i forældremyndigheden og dermed pligt til  

 at drage omsorg for barnet, skal det sociale udvalg undersøge, om barnet nu  

 kan få ophold hos denne anden af forældrene.
 Kan forældrene blive enige herom, er der ikke grundlag for at iværksætte  

 hjælpeforanstaltninger i form af anbringelse uden for hjemmet.
Ønsker den af forældrene, som barnet bor hos, at barnet skal anbringes  

 uden for hjemmet og ikke hos den anden af forældrene, der er indstillet på at  

 have barnet boende, må denne kræve den fælles forældremyndighed bragt til  

 ophør og forældremyndigheden tillagt sig, jfr. myndighedslovens § 10. Ønsker  

 den anden af forældrene ikke at kræve den fælles forældremyndighed bragt til  

 ophør, må der iværksættes hjælpeforanstaltninger over for dem begge.
Barnet  

 vil ikke af det sociale udvalg kunne anbringes hos den anden af forældrene,  

 som har del i forældremyndigheden.
Er forholdene hos den af forældrene, som barnet bor hos, sådanne, at det  

 er absolut påkrævet af hensyn til barnets velfærd, at barnet ikke bliver  

 boende hos denne, kan en anbringelse af et barn uden for hjemmet efter  

 bistandslovens § 123, stk. 1, nr. 1, kun ske i forhold til begge forældre,  

 der har del i forældre-myndigheden.
Har den anden af forældrene gode forhold,  

 og er denne indstillet på at få barnet boende, vil der normalt ikke være  

 grundlag for at tvangsfjerne barnet.
Er den af forældrene, som barnet bor hos  

 enig i, at barnet kan bo hos den anden, kan barnet blot flytte, hvorfor det  

 sociale udvalg i almindelighed ikke behøver at iværksætte  

 hjælpeforanstaltninger for barnet. Ønsker den af forældrene, som barnet bor  

 hos, imidlertid ikke at give slip på barnet, mens den anden af forældrene  

 ønsker at få barnet boende, kan denne anden af forældrene anlægge sag om at  

 få forældremyndigheden alene, jfr. myndighedslovens § 10. Er der behov for at  

 få barnet flyttet hurtigt, kan der træffes midlertidig afgørelse om  

 forældremyndigheden efter myndighedslovens § 18. Er den anden af forældrene  

 således indstillet på at opfylde den omsorgspligt, der ligger i at have del i  

 forældremyndigheden, vil der som absolut udgangspunkt ikke være grundlag for  

 at tvangsanbringe et barn uden for hjemmet efter bistandlovens § 123, stk. 1,  

 nr. 1.
Er der behov for øjeblikkelig indgriben, fx i tilfælde af akut vanrøgt,  

 kan det være nødvendigt at gribe til en foreløbig beslutning efter  

 bistandslovens § 127, stk. 1. En sådan afgørelse har virkning over for begge  

 forældre, der har del i forældremyndigheden, og begge forældre skal derfor  

 inden 24 timer efter afgørelsen have skriftlig meddelelse herom og tilbud om  

 advokatbistand, jfr. § 127, stk. 1, 2. og 3. pkt.
I forbindelse med en sådan  

 foreløbig afgørelse kan det forekomme, at der ikke har været den nødvendige  

 tid til at kontakte den anden af forældrene.
Det kan derfor forekomme, at der  

 træffes en sådan tvangsforanstaltning over for denne, uanset om denne er  

 egnet og villig til at have barnet boende.
Viser dette sig at være tilfældet,  

 kan den midlertidige foranstaltning imidlertid ophæves, således at barnet kan  

 hjemgives.
Dette kan ske derved, at forældrene bliver enige om, at barnet  

 flytter over til den anden af forældrene, eller at forældremyndigheden -  

 eventuelt ved en midlertidig afgørelse - tillægges denne.
Vedrørende ændrede opholdskommuneregler som følge af fælles forældremyndighed henvises til Socialministeriets vejledning af 23.
december 1985: Vejledning om ændrede regler i bistandsloven og børnetilskudsloven som følge af fælles forældremyndighed.
 Det sociale udvalgs beslutning om anbringelse udenfor hjemmet skal altid  

 træffes efter § 33, stk. 1, nr. 3. Det vil sige, at beslutninger om ophold  

 udenfor hjemmet ikke kan træffes i forbindelse med henstilling efter § 33,  

 stk. 1, nr. 1.
Henstilling eller pålæg efter § 33, stk. 1, nr. 1, kan normalt kun gives  

 om foranstaltninger, der kan gennemføres, medens barnet opholder sig i eget  

 hjem.
Det sociale udvalg kan dog fx meddele henstillinger eller pålæg til  

 forældremyndighedens indehaver eller den, der faktisk sørger for barnet i  

 medfør af § 33, stk. 1 nr. 1, mens et barn har ophold i privat familiepleje,  

 fx hos bedsteforældrene, ligesom der kan ydes hjælp til dækning af udgifter,  

 der står i direkte sammenhæng med henstillinger eller pålæg, forudsat at  

 forsørgeren ikke selv har midler hertil, jfr. § 46 b.
Det sociale udvalg skal i alle tilfælde, hvor barnet eller den unge  

 opholder sig udenfor eget hjem efter udvalgets beslutning, ved kontakt med  

 forældre og opholdssted følge barnet eller den unge og træffe beslutninger om  

 behandling og uddannelse eller flytning til andet anbringelsessted.
Specielt  

 har det sociale udvalg en forpligtelse til at påse, at opholdet udenfor eget  

 hjem ikke udstrækkes længere end påkrævet.4. Efter § 34 skal beslutning om  

 hjælpeforanstaltning efter § 33 træffes i et møde i det sociale udvalg,  

 såfremt forældremyndighedens indehaver ikke ønsker en sådan foranstaltning  

 iværksat.
Anbringelse udenfor hjemmet uden samtykke kan kun iværksættes eller  

 opretholdes, når betingelserne i lovens afsnit VIII er opfyldt, jfr.  

 socialministeriets cirkulære af 21. maj 1982 om hjælpeforanstaltninger uden  

 samtykke efter bistandsloven.
III PRIVAT FAMILIEPLEJE GENERELT OM PLEJETILLADELSE 5. Som privat familiepleje anses ethvert tilfælde,  

 hvor et barn midlertidigt eller varigt bor hos andre end den, der har  

 forældremyndigheden, uden at det sociale udvalg i forældrenes opholdskommune  

 har medvirket ved anbringelsen.
Dette gælder også ved ophold af længere  

 varighed hos den af de biologiske forældre, der ikke har del i  

 forældremyndigheden.
Hvis forældremyndighedens indehaver ganske midlertidigt  

 anbringer et barn på ferie eller lignende hos slægtninge eller bekendte,  

 kommer reglerne om plejetilladelse ikke til anvendelse.
 Privat familiepleje er ikke en hjælpeforanstaltning efter det sociale  

 udvalgs beslutning.
 Imidlertid er de undersøgelser, der skal foretages i forbindelse med  

 udstedelse af plejetilladelse til privat familiepleje, i vidt omfang de  

 samme, som skal foretages ved anbringelse i formidlet døgnophold efter det  

 sociale udvalgs beslutning.
 Efter § 65 må ingen modtage et barn under 14 år i privat familiepleje uden  

 at have tilladelse dertil fra det sociale udvalg, og der kan ikke gives  

 tilladelse til at have flere end 4 børn i pleje, med mindre der er tale om  

 søskende.
 Plejetilladelsen udstedes af den kommune, hvor plejeforældrene bor.
 Det sociale udvalg må kun udstede plejetilladelse til et bestemt barn  

 efter undersøgelse af dettes forhold, og det påhviler den, der anbringer  

 eller medvirker til anbringelse af et barn i familiepleje, at sikre sig, at  

 plejehjemmet har plejetilladelse til dette barn fra det sociale udvalg i  

 plejeforældrenes opholdskommune.
 Der kræves ikke plejetilladelse til at modtage et barn over 14 år i privat  

 familiepleje.
 Formidles et ferie- eller rekreationsophold af en forening eller komite,  

 gælder reglerne i pkt. 14.
 6. Inden der foretages en nærmere undersøgelse i  

 anledning af en ansøgning om plejetilladelse, bør det sociale udvalg  

 eventuelt i samarbejde med det sociale udvalg i forældrenes opholdskommune  

 sikre sig, at forældremyndighedens indehaver er bekendt med de muligheder,  

 der efter §§ 32, 33, stk. 1 nr. 1 og 2, jfr. § 46 b og 46 c er for at yde  

 støtte med henblik på, at barnet kan blive i sit eget hjem.
 Der bør herudover gives såvel forældremyndighedens indehaver som ansøgerne  

 orientering om, at forældremyndighedens indehaver normalt til enhver tid er  

 berettiget til at bringe plejeforholdet til ophør ved ensidig beslutning om,  

 at barnet skal flyttes til et andet opholdssted eller hjemtages.
 Der bør endvidere gives forældremyndighedens indehaver orientering om, at  

 det sociale udvalg i plejeforældrenes bopælskommune kan træffe beslutning om,  

 at et barn ikke uden rimelig grund må flyttes fra en familiepleje, og at  

 flytning eller hjemtagelse efter 2 års ophold i privat familiepleje kun kan  

 ske efter forudgående tilladelse fra det sociale udvalg, jfr. §§ 65, stk. 5,  

 og 124, stk. 1, jfr. § 126.
 Det har stor betydning, at forbindelsen mellem barnet og dets forældre  

 opretholdes, medmindre plejeanbringelsen sker med henblik på adoption.
 Det sociale udvalg skal tilbagekalde plejetilladelsen, når  

 forudsætningerne for dens opretholdelse ikke længere er til stede, herunder  

 når barnet fylder 14 år.
 7. Efter § 65, stk. 3, må hjem, der modtager flere end  

 4 børn under 18 år i familiepleje, og som drives af private uden offentlige  

 midler, kun oprettes og drives med tilladelse af amtskommunens social- og  

 sundhedsudvalg.
 Tilladelsen meddeles med en bestemt person som leder og for bestemte  

 lokaler, og forud for første tilladelse indhentes en erklæring fra det  

 stedlige sociale udvalg.
 Der kan fastsættes særlige begrænsninger i tilladelsens omfang, fx. med  

 hensyn til tilsyn, ledelse og bygningsmæssige forhold.
UNDERSØGELSER VED PLEJETILLADELSER 8. Karakteren af undersøgelserne er forskellig,  

 afhængig af om der er tale om plejeforhold af længere varighed, kortere  

 varighed eller med henblik på adoption.
PLEJEFORHOLD AF LÆNGERE VARIGHED Ved plejeforhold af længere varighed opstår der ofte et følelsesmæssigt  

 forhold mellem plejebarnet og plejeforældrene, der kan ligestilles med et  

 adoptionsforhold.
Dette gælder især for mindre børn, og i nogle tilfælde  

 resulterer plejeforholdet i ansøgning om adoption.
Ved afgørelser om  

 plejetilladelse i disse tilfælde bør der derfor normalt lægges vægt på  

 tilsvarende forhold som ved ansøgning om adoption.
Herved undgås også, at et  

 langvarigt plejeforhold må afbrydes, fordi adoptionsmyndighederne ikke kan  

 godkende plejeforældrene som adoptanter.
 Den undersøgende myndighed bør ved den første orienterende samtale om en  

 længerevarende plejeanbringelse anmode ansøgerne om at give oplysninger om  

 alder, samlivets varighed, antal børn i hjemmet, økonomi, helbredsforhold mv.
På grundlag heraf kan sagsbehandleren få mulighed for at vurdere, om der  

 foreligger forhold, der taler afgørende imod, at der meddeles  

 plejetilladelse.
Hvis det er tilfældet, bør der ikke foretages yderligere  

 undersøgelser.
 Plejetilladelse bør normalt nægtes ansøgere, der er enlige, eller  

 ansøgere, hvis samliv har været så kort (mindre end 3 år), at der ikke er  

 tilstrækkelig sikkerhed for forholdets stabilitet.
 Ligeledes bør der ikke være over 40 års aldersforskel mellem ansøger og  

 barn.
 Hvis oplysningerne ikke taler imod, at der meddeles plejetilladelse,  

 indhentes der oplysninger, der fastslår ansøgernes identitet og dokumenterer  

 deres indtægtsforhold.
Endvidere indhentes med ansøgernes tilladelse straffeattester vedrørende  

 ansøgerne fra kriminalregisteret, jfr. de af justitsministeriet den 28.  

 december 1979 med seneste ændringer af 10. november 1982 fastsatte  

 forskrifter for Det centrale Kriminalregister.
Straffeattesterne rekvireres  

 af den godkendende myndighed fra den politikreds, hvor ansøgerne bor.
I  

 begæringen anføres, at straffeattesterne skal benyttes i forbindelse med  

 ansøgning om tilladelse til at have børn i privat familiepleje.
Herudover bør ansøgerne i en helbredserklæring stå inde for, at de  

 helbredsmæssigt er i stand til at påtage sig opgaven.
Egentlige  

 helbredsattester for ansøgerne og for plejebarnet indhentes, når det sociale  

 udvalg finder anledning hertil.
Den kommune, der forlanger helbredsattest,  

 afholder udgiften dertil.
Ved samtaler med ansøgerne bør sagsbehandleren herefter søge at få  

 afklaret, om plejeforholdet vil være til gavn for det pågældende barn.
Det er  

 væsentligt ved disse samtaler at få nærmere oplysninger om ansøgernes motiv  

 til at ønske at få barnet i pleje og deres forventninger til plejebarnet og  

 plejeforholdet.
Endvidere drøftes plejebarnets biologiske baggrund.
Der tænkes her på de  

 oplysninger om plejebarnet og dets forældre, der er nødvendige for, at  

 ansøgerne og sagsbehandleren kan tage stilling til, om ansøgerne er i stand  

 til at tage sig af barnet på den bedst mulige måde.
 Sagsbehandleren bør søge at danne sig et indtryk af forholdene i  

 ansøgerfamilien, hvor megen tid familien har sammen, deres baggrund og  

 interesser, deres forhold til egne børn og forestillinger om børneopdragelse  

 samt deres kendskab til børn og unge, såfremt der ikke er børn i hjemmet.
 Endvidere drøftes bolig og omgivelserne, familiens kontakt udadtil,  

 herunder fritidsmuligheder, skole osv.
PLEJEFORHOLD AF KORTERE VARIGHED 9. I plejeforhold, der må forventes kun at ville vare  

 nogle få måneder, foretager det sociale udvalg kun begrænsede undersøgelser,  

 medmindre der er formodning om, at opholt i ansøgernes hjem ikke kan antages  

 at være til gavn for dette barn.
I sager om plejeanbringelse hos nære slægtninge af barnet eller hos personer, som gennem nært eller længerevarende bekendtskab er særlig nært knyttet til barnets forældre gælder tilsvarende regler, også selv om plejeanbringelsen må forventes at ville vare mere end nogle få måneder.
Drejer det sig om udenlandske børn iagttages reglerne i pkt. 8.
 Inden afgørelsen indhentes dog altid med ansøgernes tilladelse  

 straffeattester for ansøgerne, jfr. pkt. 8. Opholdet og dets baggrund,  

 herunder ansøgernes mulighed for at passe barnet, drøftes nærmere under besøg  

 i ansøgernes hjem.
Plejetilladelse til plejeforhold af kortere varighed meddeles altid for et  

 begrænset tidsrum.
Hvis der ikke kan fastsættes et omtrentligt tidspunkt for  

 hjemtagelsen af barnet, tages sagen op påny efter reglerne i pkt. 8.
PLEJEFORHOLD MED HENBLIK PÅ ADOPTION 10. For at undgå, at de sociale udvalg griber ind i  

 adoptions- myndighedernes behandling af sager, der kræver adoptionssamrådets  

 godkendelser, bør de ikke udstede plejetilladelse, før ansøgerne er godkendt  

 som adoptanter til barnet.
Godkendes ansøgerne som adoptanter til et bestemt barn, sendes sagen til  

 det sociale udvalg i ansøgernes opholdskommune, der meddeler plejetilladelse  

 med henblik på adoption.
Plejetilladelsen bør tidsbegrænses under hensyn til  

 det forventede tidspunkt for adoptionsbevillingens udfærdigelse.
I de af justitsministeriets bekendtgørelse nr. 597 af 5. september 1986 §  

 5, stk. 2, omfattede tilfælde, hvorefter adoptions- samrådets godkendelse  

 ikke kræves ved adoption af børn, som ansøgerne gennem nært og længerevarende  

 bekendtskab er særlig knyttet til, indhenter statsamtet hos det sociale  

 udvalg en erklæring om, hvorvidt ansøgerne efter de gældende regler om  

 plejetilladelse opfylder betingelserne for at have et barn i pleje.
Det skal  

 herved oplyses, hvilke undersøgelser der ligger til grund for erklæringen, og  

 om der er forhold, der gør det tvivlsomt, om adoption er til gavn for barnet.
 Det vil i almindelighed være unødvendigt at indhente en erklæring fra det  

 sociale udvalg, hvis der ansøges om adoption af ægtefælles barn eller  

 adoptivbarn, jfr. § 17 stk. 2, i familieretsdirektoratets cirkulære nr. 99 af  

 5. september 1986.
 PRIVAT FAMILIEPLEJE HOS BIOLOGISKE FORÆLDRE Ved længerevarende anbringelse  

 i privat familiepleje hos den af de biologiske forældre, som ikke har del i  

 forældremyndigheden skal der udstedes en plejetilladelse i henhold til § 65.
Såfremt den af forældrene, der har forældremyndigheden, har anbragt barnet  

 hos den anden af forældrene, kan det sociale udvalg ikke (som tidligere)  

 nedlægge forbud mod hjemtagelse, jfr. § 124, stk. 2. Der er i det omhandlede  

 tilfælde reelt tale om en tvist mellem forældre om forældremyndigheden.
Den  

 af forældrene, som ikke har forældremyndigheden, bør derfor henvises til at  

 rejse en sådan sag efter ægteskabsloven eller myndighedsloven for domstolene,  

 i særlige tilfælde ved statsamtet.
TILSYNET MED PRIVATE PLEJEHJEM 11. Efter § 65, stk. 5, fører det sociale  

 udvalg i pleje- forældrenes opholdskommune tilsyn med forholdene i  

 plejehjemmet.
Tilsynet bør udøves på det sociale udvalgs vegne af personer  

 med særlige forudsætninger for arbejdet og bør ske ved, at der aflægges besøg  

 i plejehjemmet så ofte, som omstændighederne tilsiger.
Besøgene kan ske  

 uanmeldt.
 Hvis barnet er i pleje hos en nær slægtning eller den af forældrene, der  

 ikke har forældremyndigheden, kan tilsynet begrænses.
Den tilsynsførende bør udarbejde en rapport om plejeforholdet en gang om  

 året til det sociale udvalg.
Hvis der er forhold i plejehjemmet eller hos  

 barnet, der giver anledning til bemærkninger, bør der udarbejdes en ekstra  

 indberetning om det til det sociale udvalg, som må tage stilling til, om  

 plejeforholdet fortsat er til gavn for barnet.
UDENLANDSKE BØRN 12. Ved ansøgning om plejetilladelse til et udenlandsk  

 barn, bør det sociale udvalg sikre sig, at ansøgerne har opnået opholds-  

 tilladelse for det pågældende barn . Ved plejeanbringelse af udenlandske børn anvendes altid reglerne for  

 plejeforhold af længere varighed, jfr. pkt. 8.
 Nordiske børn er fritaget for opholdstilladelse, jfr. lov nr. 90 af 26.  

 februar 1986 (udlændingeloven).
 Et barn, der ikke er statsborger i Danmark, Finland, Island, Norge eller  

 Sverige, må ikke bringes her til landet med henblik på adoption, før der  

 foreligger opholdstilladelse og eventuelt rejsevisum.
 Er barnet født her i landet, og var moderen på fødselstidspunktet ikke  

 bosat her, må barnet ikke uden opholdstilladelse opholde sig her med henblik  

 på adoption, jfr. kapitel 4 i justitsministeriets bekendtgørelse nr. 597 af  

 5. september 1986.
Har et barn ikke opholdstilladelse vil Direktoratet for Udlændinge  

 underrette det sociale udvalg i barnets opholdskommune og anmode udvalget om  

 enten at drage omsorg for barnets udrejse eller at træffe afgørelse om, hvor  

 barnet midlertidigt skal anbringes.
Træffes der ikke bestemmelse om barnets  

 udrejse, må udvalget så vidt muligt undgå, at valget af barnets midlertidige  

 anbringelsessted foregriber den endelige afgørelse om ansøgernes godkendelse  

 som adoptanter.
Barnet bør derfor almindeligvis anbringes et neutralt sted.
 Vedrørende opholdstilladelse mv. henvises til direktoratet for udlændinge,  

 Absalonsgade 9, 1658 København V.
Opholdstilladelse i medfør af udlændingslovens § 9, stk. 2, nr. 1, til  

 mindreårige med henblik på varigt ophold hos andre end forældremyndighedens  

 indehaver gives efter ansøgning, når ganske særlige omstændigheder  

 foreligger, og når plejeforholdet anbefales af det sociale udvalg på grundlag  

 af tilsvarende undersøgelser som ved adoption af udenlandske børn.
Det er  

 herved en betingelse, at plejeforældrene afgiver erklæring om at ville påtage  

 sig forsørgelsen af barnet.
Der henvises til udlændingebekendtgørelse nr. 19 af 18. januar 1984 § 23,  

 hvorefter opholdstilladelse endvidere kan gives med henblik på adoption, der  

 anbefales af adoptionssamrådet eller adoptionsnævnet samt i tilfælde, hvor  

 der foreligger en særlig begrundelse for, at barnet opholder sig hos dets  

 nærmeste familie, eller når ganske særlige omstændigheder foreligger, hos  

 andre.
Opholdstilladelse med henblik på adoption kan ikke meddeles, før der  

 foreligger en udtalelse fra familieretsdirektoratet om, at adoption vil kunne  

 gennemføres, jfr. udlændingebekendtgørelsens § 23, stk. 3.
 Forespørgsler om reglerne for behandling af godkendelsessager i øvrigt  

 rettes til familieretsdirektoratet, familieretskontoret, Holmens Kanal 20,  

 1216 København K.
 FORSKELLIGE BESTEMMELSER 13. Det sociale udvalg bør føre en fortegnelse  

 over alle børn i familiepleje i kommunen.
Flytter plejeforældre til en anden kommune, underretter det sociale udvalg  

 i fraflytningskommunen det sociale udvalg i tilflytningskommunen om  

 plejeforholdet.
Det sociale udvalg i tilflytningskommunen tager selv stilling  

 til, om forudsætningerne for tilladelsen fortsat er til stede.
14. Foreninger og komiteer, der formidler anbringelse  

 af børn under 14 år i feriehjem sender almindeligvis senest 8 dage før  

 børnenes afrejse til feriehjemmene en fortegnelse over de hjem, der modtager  

 feriebørn efter henvisning fra foreningen eller komiteen, til de sociale  

 udvalg i de kommuner, hvor børnene anbringes.
Det sociale udvalg kvitterer  

 for meddelelsen og, hvis der på fortegnelsen er opført et hjem, som efter de  

 oplysninger, der foreligger for det sociale udvalg, må anses for uegnet til  

 at modtage feriebørn, underrettes vedkommende forening eller komite derom,  

 under hensyn til det sociale udvalgs tilsynsforpligtelse med børn, der  

 opholder sig i kommunen, jfr. § 32, stk. 1. På tilsvarende måde underretter  

 det sociale udvalg vedkommende forening og komite, hvis det senere erfarer,  

 at forholdene i et feriehjem ikke er forsvarlige.
 Det sociale udvalg bør påse, at barnet ikke bliver i hjemmet udover den  

 angivne ferieperiode.
 Såfremt forholdene nødvendiggør, at et feriebarns ophold i det pågældende  

 hjem bringes til øjeblikkeligt ophør, skal det stedlige sociale udvalg straks  

 sørge for, at barnet sendes hjem eller anbringes et andet sted.
 Ved kortvarige anbringelser af børn under 14 år på rekreation i private  

 hjem, formidlet af foreninger og komiteer, finder tilsvarende regler  

 anvendelse.
IV.
FORMIDLET DØGNOPHOLD FOR BØRN OG UNGE FORSKELLIGE TYPER AF FORMIDLET DØGNOPHOLD 15. Anbringelse udenfor hjemmet efter § 33, stk. 1,  

 nr. 3, kan ske i følgende anbringelsessteder:
 - opholdssteder for børn og unge, der modtager indtil 4 personer og er  

 godkendt som egnede af det stedlige sociale udvalg, herunder almindelige  

 plejefamilier, egne værelser samt kollegier og kollegielignende  

 opholdssteder, hvor den unge selv råder over sin bolig.
- opholdssteder for børn og unge, der modtager flere end 4 personer og er  

 godkendt som egnede af social- og sundhedsudvalget i den stedlige  

 amtskommune, - opholdssteder, der er godkendt af anden offentlig myndighed efter  

 reglerne herom, fx kost- og efterskoler, - socialpædagogiske skibsprojekter henholdsvis med indtil 3 unge og med  

 mellem 4 og 10 unge ombord, når de med Statens Skibstilsyn aftalte regler  

 følges, - døgninstitutioner for børn og unge under amtskommunalt driftsansvar OPHOLDSSTEDER FOR BØRN OG UNGE, DER MODTAGER INDTIL 4 PERSONER 16. Efter § 66, stk. 1, skal disse opholdssteder være  

 godkendt som egnede af det stedlige sociale udvalg.
 Det drejer sig fortrinsvis om almindelige plejefamilier, men også om  

 plejefamilier, hvis hovedbeskæftigelse det er at have børn og unge i pleje,  

 og som ofte har en faglig relevant uddannelse eller en særlig erfaring i  

 dette arbejde.
Det er også det stedlige sociale udvalgs opgave at godkende kollektiver og  

 andre opholdssteder i det omfang, disse opholdssteder modtager højst 4  

 personer.
Der kan træffes aftale mellem en kommune og amtskommunen om, at  

 amtskommunen foretager de fornødne undersøgelser og vurderinger i disse  

 tilfælde.
Såfremt kommunen selv foretager vurderingen kan det under pkt. 18  

 anførte vedrørende undersøgelse af opholdssteder, der modtager flere end 4  

 personer, også være vejledende for kommunerne.
 Hvis en ung skal anbringes på et værelse og har brug for personlig støtte,  

 skal det sociale udvalg godkende værelset som egnet opholdssted og føre  

 tilsyn med den unge, jfr. pkt. 46.
I kollegier eller kollegielignende opholdssteder, hvor den unge selv råder  

 over sin bolig, anses den enkelte bolig for opholdssted, og disse  

 opholdssteder skal derfor godkendes af den stedlige kommune.
Dette gælder,  

 uanset om der er visse fælles faciliteter eller ydes en begrænset personlig  

 støtte til de unge.
 I tvivlstilfælde aftales det mellem den stedlige kommune og den stedlige  

 amtskommune, om der skal foretages amtskommunal eller alene kommunal  

 vurdering.
 Selvom de fornødne undersøgelser på det sociale udvalgs vegne foretages  

 fx. af en plejehjemsforening eller en konsulent fra amtskommunen, træffes  

 afgørelsen på det således tilvejebragte grundlag altid af det stedlige  

 sociale udvalg.
 17. Udvalget skal vurdere stedet med henblik på at  

 kunne give en generel godkendelse af egnetheden af såvel de fysiske rammer  

 som af det socialpædagogiske indhold.
I vurderingen bør indgå bl.a. antal voksne, samspillet mellem disse,  

 herunder omfanget af udearbejde, eventuelt faglig relevant baggrund eller  

 særlig erfaring fra beslægtede opgaver.
Endvidere bør indgå antal og alder af  

 eventuelle egne børn.
 Vedrørende helbredserklæringer og vedrørende straffeattester henvises til  

 pkt. 8.
Herudover vurderes økonomien.
Såfremt det drejer sig om et opholdssted,  

 hvor hovedbeskæftigelsen retter sig imod en socialpædagogisk indsats til de  

 personer, der har ophold på stedet, sker dette på grundlag af et  

 driftsbudget.
OPHOLDSSTEDER FOR BØRN OG UNGE, DER MODTAGER FLERE END 4 PERSONER 18. Det er social- og sundhedsudvalget i den stedlige  

 amtskommune, der efter § 66, stk. 2, skal godkende opholdssteder, der  

 modtager flere end 4 personer.
 Med godkendelsen udtrykker social- og sundhedsudvalget, at det anser  

 opholdsstedet for egnet til, at de sociale udvalg kan benytte stedet til  

 ophold for op til et bestemt antal børn/unge, eventuelt med nærmere angivelse  

 fx af de aldersgrupper eller særlige karakteristika hos de børn/unge, som  

 stedet er fundet egnet til at modtage.
De opholdssteder, som skal vurderes, er meget forskellige.
Som eksempler  

 kan nævnes udvidede, utraditionelle familieplejer, ideologisk prægede  

 fællesskaber, kollektiver med vægt på tilbud i nærmiljøet, kollektiver med  

 vægt på internt arbejde og uddannelse og produktions- og  

 arbejdstræningsprojekter.
 Opholdssteder, der er opdelt i mindre enheder bestående af et antal  

 medarbejdere og børn og unge med fælles opholdssted, er omfattet af § 66,  

 stk. 2, hvis det samlede antal personer, som stedet er indstillet på at  

 modtage, overstiger 4.
 Opholdssteder, der hører under andre offentlige myndigheder, skal ikke  

 godkendes af den stedlige amtskommune, fx kostskoler og efterskoler mv., der  

 hører under undervisningsministeriet, jfr. § 66, stk. 2.
19. Opholdsstedet vurderes som en helhed, hvilket  

 indebærer en samlet vurdering af for eksempel opholdsstedets  

 socialpædagogiske tilbud, herunder antal medarbejdere og deres  

 personlige/faglige ressourcer sammenholdt med stedets fysiske rammer og de  

 organisatoriske/økonomiske forhold.
Endvidere må vurderingen omfatte de  

 alders- og persongrupper, som opholdsstedet er indstillet på at modtage og  

 den betaling, som opkræves for opholdet.
For mindre børn er det vigtigt, at de har fælles bolig med nogle  

 medarbejdere.
For unge/voksne kan det være udviklende som en overgangsfase  

 til en selvstændig tilværelse at få egen bolig eller bo i et fællesskab med  

 afpasset støtte fra medarbejderne.
 Modtages der børn i skolealderen, er det væsentligt, at opholdsstedet kan  

 samarbejde med skolen, og at der kan sikres støtte til skolearbejdet,  

 eventuelt i form af effektiv hjemmeundervisning.
 Hvis opholdsstedet modtager større børn og unge, må opholdsstedet tilbyde  

 meningsfulde og udviklende aktiviteter, herunder undervisning og social  

 praktisk træning.
 Det er væsentligt, at opholdsstedet er indstillet på relevant kontakt og  

 samarbejde med børnenes og de unges familier.
 Mulighederne for at støtte børnene og de unge i tiden fra de forlader  

 opholdsstedet, til de har fået fodfæste i den nye tilværelse, må indgå i  

 vurderingen af opholdsstedet.
 Vedrørende helbredserklæring og straffeattest henvises til pkt. 8.
 Det er ikke hensigten, at amtskommunen i sin egnethedsvurdering af  

 opholdssteder skal lægge samme kriterier til grund som ved indgåelse af  

 driftsoverenskomst med døgninstitutioner for børn og unge i henhold til  

 bistandslovens § 96.
 Godkendte opholdssteder for flere end 4 personer dækker over en række -  

 indbyrdes forskellige - anbringelsesmuligheder mellem den mere traditionelle  

 familiepleje og den egentlige døgninstitution.
 Det er vigtigt at fastholde denne bredde i anbringelsesmulighederne og de  

 udviklingsmuligheder denne bredde giver mulighed for.
 Det er således ikke forudsat, at opholdsstedernes organisatoriske og  

 økonomiske forhold opstilles og vurderes ud fra de for amtskommunale  

 døgninstitutioner gældende og kendte forhold.
Der bør fx ikke stilles så strenge krav til de fysiske rammer og  

 faciliteter, men de myndighedskrav, der i øvrigt måtte være, må selvfølgelig  

 overholdes.
En amtskommunal godkendelse indebærer ikke, at amtskommunen har  

 taget stilling til andre myndigheders krav.
Opholdsstedet må forinden selv  

 sikre sig de fornødne tilladelser fra andre relevante myndigheder samt sikre  

 sig, at regler i anden lovgivning iøvrigt kan opfyldes.
 Ved godkendelse af opholdsstedet efter bistandsloven er selve  

 organisationsformen ikke afgørende, men det er vigtigt, at der findes regler  

 om beslutnignskompetance, hæftelse, regnskab, revision og budgettering.
 Endvidere må der være bestemmelser om anvendelse af et eventuelt overskud,  

 såfremt opholdsstedet som sådant nedlægges.
 Ved vurderingen af privat ejede opholdssteder skal godkendelsesmyndigheden  

 særligt være opmærksom på, at der ikke for offentlige midler foretages en  

 formueopsamling i forbindelse med den socialpædagogiske virksomhed,  

 eksempelvis afdrag på prioritetsgæld eller anden gæld.
 Opholdsstedet bør have en vedtægt, hvoraf fremgår navn og hjemsted,  

 formål, egenkapital, udpegning af ledelse og ledelsens opgaver og  

 dispositionsret overfor trediemand, hæftelse for gældsforpligtelser,  

 hvorledes der skal forholdes med budgetlægning, regnskabsførelse og revision,  

 vedtægtsændring og anvendelse af kapitalen i tilfælde af nedlæggelse.
For de selvejende institutioner, der er tilmeldt fondsregistret stilles  

 der særlige krav til vedtægtsudformning, jfr.
Lov nr. 300 af 6. juni 1984 om  

 fonde og visse foreninger.
 Der bør ikke stilles krav om, at konteringsformen svarer til en  

 amtskommunal kontoplan, men budgetrammen må vurderes som en helhed.
 I forbindelse med den løbende opfølgning af opholdsstedets virksomhed  

 foretager amtskommunen en vurdering af regnskabet.
-INDHOLDET AF KOMMUNENS/AMTSKOMMUNENS GODKENDELSESBEFØJELSE 20. Resultatet af kommunens/amtskommunens vurdering  

 bør munde ud i en begrundet, skriftlig afgørelse.
Et eventuelt afslag på  

 godkendelse som egnet opholdssted kan ikke indbringes for anden administrativ  

 myndighed, jfr. § 66, stk. 3.
 I ganske særlige tilfælde kan det være rimeligt at forsyne opholdsstedet  

 med en foreløbig godkendelse.
 Kan en ansøgning om generel godkendelse ikke imødekommes, bør  

 kommunen/amtskommunen nærmere begrunde afslaget.
Kommune/amtskommune kan ikke på forhånd afvise at foretage en generel  

 egnethedsvurdering, selv om der ikke lokalt er brug for de pågældende  

 pladser.
Det har ikke været hensigten at begrænse den hidtidige adgang til at  

 benytte sig af opholdssteder beliggende uden for egen kommune/amtskommune,  

 når blot der forinden er foretaget en generel egnethedsvurdering ved de  

 stedlige sociale myndigheder.
 Opholdsstedet skal dog på forhånd kunne sandsynliggøre, at det vil blive  

 anvendt af en kommune som anbringelsessted.
 Det bør af godkendelsen fremgå, til hvilken nærmere beskrevet gruppe børn  

 og unge opholdsstedet skønnes at være særligt egnet.
 Kommunen/amtskommunen skal herefter følge udviklingen i opholdsstedet og  

 påse, at der ikke modtages flere personer, end opholdsstedet er godkendt til.  

 Kommunen/amtskommunen underretter de anbringende kommuner om ændringer i  

 gruppen, såfremt endnu en person ønskes placeret i opholdsstedet.
 Godkendelsen indebærer, at der i opholdssteder over 4 personer fra  

 amtskommunens side foretages en løbende faglig støtte og vurdering for at  

 sikre det socialpædagogiske indhold og for at kunne give kommunerne  

 kvalificeret vejledning ved valget af egnet opholdssted.
 Opholdsstederne kan ændre sig, fx ved udskiftning af medarbejdere, hvorved  

 stedets pædagogiske ressourcer forøges eller formindskes, hvilket kan få  

 konsekvenser for det antal eller den type børn og unge, der kan modtages.
Såfremt kommunen/amtskommunen finder, at forholdene på opholdsstedet ikke  

 er acceptable, og godkendelsen derfor må trækkes tilbage, skal de anbringende  

 myndigheder underrettes herom, således at de kan sørge for, at børnene og de  

 unge forlader stedet og får tilbudt andet opholdssted.
Dette bør foregå på en  

 måde og over en periode, der tager fornødent hensyn til dem, der har ophold  

 på stedet.
SOCIALPÆDAGOGISKE SKIBSPROJEKTER 21. Ophold i socialpædagogiske skibsprojekter kan  

 finde sted enten efter reglerne om døgninstitutioner for børn og unge i § 96  

 eller efter reglerne om formidlet døgnophold efter § 66. Skibsprojekter skal  

 godkendes af Søfartsstyrelsen efter følgende retningslinier:
SKIBSPROJEKTER MED MELLEM 4 OG 10 UNGE OMBORD Søfartsstyrelsen har i forskrift af 23. marts 1982 fastsat vilkårene for  

 godkendelse af skibe, der anvendes som uddannelsesskibe, socialpædagogiske  

 projekter, lejrskoleskibe, lystfiskerskibe, klubskibe eller til lignende  

 særlige formål, som ikke er egentlig passagersejlads.
Det vil af det konkrete  

 skibs farttilladelse fremgå, om selve skibet er godkendt i henhold til disse  

 forskrifter.
For så vidt angår det socialpædagogiske tilsyn mv. har Søfartsstyrelsen  

 som vilkår for godkendelse af skibsprojekter for 4-10 unge bl.a. fastsat, at  

 en offentlig myndighed påtager sig opgaverne i forbindelse med visitation og  

 tilsyn på de anbringende kommuners vegne.
Det er ikke muligt at delegere  

 tilsynsforpligtelsen mv. til en privat organisation.
 Reglen har siden indførelsen i 1982 bevirket, at såvel kommuner som  

 amtskommuner har fungeret som koordinator i forhold til Søfartsstyrelsen,  

 medens det formelle ansvar principielt stadig har ligget hos de anbringende  

 myndigheder.
 De socialpædagogiske krav til skibsprojekter med mellem 4 og 10 unge  

 ombord er optrykt i bilag 1.
SKIBSPROJEKTER FOR INDTIL 3 UNGE Socialpædagogiske projekter med højst 3 elever kan iværksættes af den  

 pågældende sociale myndighed.
Det anbringende sociale udvalg skal dog i hvert  

 enkelt tilfælde i forbindelse med den konkrete anbringelse have dokumentation  

 af skibsfører eller reder for følgende:
Skibet skal have gyldig fartshjemmel, og der skal være godkendte  

 opholdsrum for alle ombordværende.
Af skibets tilsynsbog skal det fremgå, om  

 skibet er indrettet til at sejle med 1, 2 eller 3 elever.
 Fartøjer under 20 tons skal være godkendt efter reglerne for  

 udlejningsfartøjer for det antal personer, der maximalt befinder sig ombord.  

 Disse regler kan fås ved henvendelse til Søfartsstyrelsen.
 Fartøjer på 20 tons og derover skal have gyldig fartshjemmel, og der skal  

 være godkendte opholdsrum for alle ombordværende.
 Sejladsen skal foregå inden for linierne Skagen-Færder, Kalmar-  

 Rügenwalde.
Skibe på 20 bruttoregistertons og derover samt alle passagerskibe skal  

 være bemandet i overensstemmelse med lov om skibes besætning.
Skibe under 20  

 bruttoregistertons, bortset fra lastskibe udenfor kystfart og passagerskibe -  

 uanset fartområde, skal være bemandet med mindst 2 voksne personer (18 år og  

 derover), hvoraf den ene mindst skal have bevis som yachtskipper af 3. grad  

 og den anden skal have mindst 1 års dokumenteret sejlererfaring.
 Kontrollen af ovennævnte kvalifikationer er ikke indbefattet i  

 Søfartsstyrelsens syn af skibet, men kan efter anmodning fra det anbringende  

 sociale udvalg medtages.
 For lastskibe under 20 bruttoregistertons udenfor kystfart,fastsættes  

 bemandingen af direktøren for Søfartsstyrelsen.
 Dokumentation for at skibsprojektet er godkendt af Søfartsstyrelsen, jfr.  

 pkt. a, b og c, skal foreligge inden der træffes aftale om en konkret  

 placering af en ung.
 Har skibsprojektet en fast landbase, dvs. omfatter projektet et  

 landophold, indgår dokumentationen for opfyldelse af pkt. a, b og c i det  

 stedlige sociale udvalgs godkendelse efter § 66, stk. 1.
Der gælder ikke særlige regler for udøvelsen af tilsynet med de unge  

 ombord på skibsprojekter for indtil 3 unge.
Dvs. at det er det anbringende  

 sociale udvalg, der løbende fører tilsyn.
Det skal i denne forbindelse  

 understreges, at Søfartsstyrelsen for så vidt angår projekter for 4 - 10 unge  

 fastsætter tilsynsbesøg til hveranden måned.
 Hvis sejlads med lystfartøj, jfr. pkt. b, ønskes foretaget uden for danske  

 farvande, skal Søfartsstyrelsen godkende sejladsen i hvert enkelt tilfælde.
 Om støtte til ophold i udlandet efter bistandslovens regler henvises til  

 pkt. 44.
DØGNINSTITUTIONER 22. Efter § 96 skal amtsrådet sørge for, at der er det  

 nødvendige antal pladser på institutioner, herunder pensioner, til børn og  

 unge, der skal anbringes uden for hjemmet.
Denne forpligtelse omfatter også  

 børn og unge som på grund af vidtgående fysisk eller psykisk handicap har et  

 særligt behov for pleje, behandling mv.
Endvidere skal amtsrådet sørge for,  

 at der er det nødvendige antal pladser og mulighed for ambulant behandling på  

 institutioner for børn og unge med sociale adfærdsproblemer.
 23. Amtsrådet kan opfylde sin forpligtelse efter § 96  

 på følgende måder:
a. ved at oprette og drive institutioner, eventuelt i fællesskab med andre  

 amtsråd, b. ved at indgå aftale med kommuner om anvendelse af kommunalt drevne  

 institutioner, c. ved at indgå overenskomst med selvejende institutioner, herunder også  

 institutioner, der ligger i andre amtskommuner, d. ved at indgå aftale med andre amtsråd om benyttelse af pladser på de  

 under a-c nævnte institutioner.
 Ved aftale mellem amtsråd og kommunalbestyrelse om anvendelse af kommunalt  

 drevne institutioner sikrer amtsrådet sig, at institutionen er til rådighed,  

 mod at amtsrådet løbende betaler kommunalbestyrelsen de hermed forbundne  

 udgifter til institutionens drift.
 Bestemmelser om personaleantal, ansættelse og afskedigelse og løn- og  

 ansættelsesforhold træffes i dette tilfælde af kommunalbestyrelsen.
 24. Amtsrådets opgave er beskrevet i § 96, stk. 1, og  

 omfatter døgninstitutioner for de børn og unge, som de sociale udvalg i  

 kommunerne i amtskommunen har besluttet skal anbringes uden for hjemmet, hvad  

 enten det er på grund af pasningsbehov, herunder aflastning, eller fordi der  

 er behov for en særlig socialpædagogisk indsats på grund af  

 adfærdsvanskeligheder, vidtgående fysisk eller psykisk handicap eller andet.
 Forpligtelsen omfatter også unge, som ønsker et ophold forlænget ud over  

 det 18. år eller ønsker optagelse efter det 18. år fx på grund af stofmisbrug  

 el.lign. jfr. § 36. Der henvises til pkt. 38.
 Amtsrådet har tillige forpligtelse til at stille dagpladser til rådighed  

 for ambulant behandling af børn og unge med sociale adfærdsproblemer, jfr. §  

 96, stk. 1, sidste punktum.
 25. Loven opdeler ikke institutionerne i forskellige  

 typer, og amtsrådene kan derfor kombinere og udnytte institutionerne til børn  

 i forskellige aldersklasser og med forskellige behov for kontakt, behandling,  

 beskæftigelse mv.
 Nogle døgninstitutioner er udstyret med en særlig ekspertise, dvs. at der  

 i personalet indgår fx socialrådgivere og psykologer, med henblik på at løse  

 de særlige behandlingsopgaver for børn og unge, og i visse tilfælde for  

 familier og for enlige forældre med børn.
 Hermed tænkes der både på børn og unge med adfærdsvanskeligheder i bred  

 forstand og børn og unge med vidtgående fysisk og psykisk handicap, herunder  

 psykotiske børn og unge.
 Der er tilknyttet personale til amtskommunernes socialcentre, som bistår  

 døgninstitutionerne, således at de kan omstilles til de behov, som  

 efterspørges af kommunerne, når børn og unge skal anbringes udenfor hjemmet.
 26. For hjemmeboende børn og unge, herunder børn og  

 unge med vidtgående fysiske eller psykiske handicap, kan der være behov for  

 aflastningspladser, og amtskommunen kan tilgodese dette behov enten ved at  

 have aflastningsinstitutioner eller aflastningspladser på døgninstitutioner  

 for børn og unge eller på særlige daginstitutioner.
27. Der er i tilknytning til enkelte døgninstitutioner  

 etableret sikrede afdelinger, dvs. afdelinger, hvis yderdøre og vinduer kan  

 være konstant aflåst.
Der er særlige betingelser for, at børn og unge kan  

 anbringes i disse afdelinger.
Der henvises til socialministeriets  

 bekendtgørelse nr. 885 af 11. december 1986 om magtanvendelse mv. i  

 døgninstitutioner for børn og unge og i døgnopholdssteder for børn og unge  

 for flere end 4 personer.
28. Som led i opprioriteringen af det forebyggende  

 arbejde har en del amtskommuner indrettet døgninstitutioner som  

 områdeinstitutioner, og i andre planlægges der sådanne institutioner.
Disse  

 institutioner er indstillet på at deltage eksempelvis i opsøgende og  

 forebyggende aktiviteter i lokalområdet, og de kan aktivt inddrages i  

 arbejdet med plejefamilier mv. og kan anvende områdets ressourcer fx skoler  

 og fritidstilbud.
Områdeinstitutionerne dækker et geografisk afgrænset område og modtager i  

 princippet alle derfra.
De opnår lokalkendskab gennem medvirken ved  

 visitationer i forbindelse med anbringelsessager i området og varetager  

 herudover faglige konsulentfunktioner i forhold til støttepædagoger og andre,  

 der indenfor området har pædagogiske opgaver i forhold til børn og unge,  

 ligesom de kan have støttefunktioner i forhold til plejefamilier og  

 socialpædagogiske kollektiver.
En variant af områdeinstitutioner er visse ungdomspensioner i store byers  

 boligbyggeri.
Ungdomspensionerne kan som område- institutioner indgå som en  

 integreret del af det nære miljø, men henvender sig kun til en afgrænset  

 aldersgruppe.
FORSØG 29. Der er mulighed for at søge støtte til sociale  

 udviklingsprojekter fra de sociale udviklingsmidler.
Der kan bl.a. søges om  

 støtte til udviklingsprojekter, der angiver nye veje i støtten til børn og  

 børnefamilier i særlig vanskelige situationer.
Der kan ydes støtte til - projektforberedelse - konsulentbistand - projektledelse og -koordinering - erfaringsopsamling og evaluering - formidling - efteruddannelse I Socialministeriets vejledning af august 1988 om støtte til social  

 udvikling (SUM) er der nærmere redegjort for støttemuligheder og  

 fremgangsmåde ved ansøgning.
Vejledningen og ansøgningsskema fås ved  

 henvendelse til Socialstyrelsen.
 Bistandslovens § 138 b giver socialministeren mulighed for i forbindelse  

 med forsøg at tillade fravigelse af bestemmelser i lovens afsnit VI om  

 døgnpleje og VII om institutioner, jfr. socialministeriets vejledning af 29.  

 september 1983 om adgang til at etablere forsøg efter bistandslovens § 138 b  

 og om finansiering af forsøg.
SAMARBEJDET MELLEM AMTSKOMMUNEN OG KOMMUNERNE 30. Planlægningen af døgnophold for børn og unge er en  

 fælles opgave for kommunerne og amtskommunerne.
Samarbejdet forudsætter en udveksling af informationer såvel om aktuelle  

 forhold og overvejelser herom, som om de videre udviklingslinier, hver af  

 parterne forudsætter eller tilsigter.
Et redskab for en sådan udvikling og  

 dialog findes fx i det sociale- og sundhedsmæssige planlægningssystem.
 Hertil kommer, at som § 32 er udformet, er der skabt grundlag for et  

 samarbejde mellem kommuner og amtskommuner, hvorved den samlede indsats  

 overfor børn og unge styrkes.
 Amtskommunerne er forpligtede til at stille konsulentbistand til rådighed  

 for kommunerne, herunder deltage i det opsøgende arbejde, eventuelt ved at  

 institutionspersonalet inddrages i det forebyggende arbejde.
 Det anbefales, at kommuner og amtskommuner i fællesskab udarbejder en  

 samlet oversigt - et katalog, evt. i forbindelse med den lokale udbygning af  

 EDB, herunder Kommunedatas døgninstitutions- afregningssystem - for hver  

 amtskommune over alle de døgnforanstaltninger, der benyttes af kommunerne,  

 såvel i den pågældende amtskommune som udenfor amtskommunens grænser.
 Hensigten med kataloget er bl.a.
- at få en samlet oversigt, der kan benyttes som et bredt  

 visitationsgrundlag, som er velegnet i forhold til barnets og familiens  

 behov, - at få et bedre grundlag for amtskommunens planlægning af  

 døgnforanstaltninger mv., både med hensyn til det nødvendige antal pladser og  

 med hensyn til indhold i og særlige opgaver for døgnforanstaltningerne, - at bidrage til varetagelsen af de nødvendige tilsyns- og  

 godkendelsesforpligtelser samt til en vis kontrol, set i forhold til  

 kvalitet, især overfor ikke-amtskommunale institutioner.
 Der vil endvidere være behov for udveksling af kataloger amterne imellem.
 31. Det sociale udvalg har kompetencen til at træffe  

 beslutning om et barns anbringelse udenfor hjemmet samt til i samarbejde med  

 amtskommunens social- og sundhedsudvalg at træffe afgørelse om, hvor barnet  

 skal anbringes.
Visitationsbestemmelsen i § 33, stk. 4, anvendes ved alle anbringelser af  

 børn og unge udenfor hjemmet.
Visitationen til døgnophold sker i samarbejde  

 mellem kommunale og amtskommunale myndigheder.
Døgninstitutionspersonalet  

 eller personale fra plejehjemsforeningerne vil kunne indgå i  

 visitationsarbejdet.
Tilrettelæggelsen af visitationsproceduren og kommunernes og  

 amtskommunernes samarbejde om visitationen vil være afhængig af lokale  

 forhold, herunder især af hvilken sagkundskab kommunen selv råder over og af  

 de enkelte anbringelsessagers karakter.
Det er forudsat, at der indgås  

 aftaler mellem amtskommunerne og kommunerne, der sikrer en smidig  

 visitationsordning.
Det er vigtigt, at sådanne aftaler angiver omfanget af den amtskommunale  

 medvirken i visitationen, herunder også samarbejdet om akutte anbringelser.  

 Herudover bør de grundlæggende træk i opgavefordelingen med hensyn til  

 generelle visitationsspørgsmål aftales.
Der tænkes her især på opgørelser  

 over anbringelsesbehov, katalog over døgnforanstaltninger mv.
Desuden kan i aftalen indgå nærmere bestemmelser om, hvorledes og i hvilke  

 tilfælde kommunen kan opnå amtskommunens støtte til den enkelte anbringelse,  

 fx til undersøgelser i særlige tilfælde, bistand til den individuelle  

 formidling o.lign.
Det er forudsat, at amtskommunen ikke inddrages i  

 ukomplicerede anbringelsessager.
 32. Lovgivningen har tillagt amtskommunen visse  

 rådgivnings- og behandlingsopgaver for børn og unge med  

 adfærdsvanskeligheder.
 Efter § 17, stk. 2, i lov om styrelse af sociale og visse sundhedsmæssige  

 anliggender opretter amtskommunen et socialcenter under social- og  

 sundhedsforvaltningen, der bl.a. skal yde kommunernes social- og  

 sundhedsforvaltning fornøden bistand og i øvrigt varetage sådanne opgaver,  

 som pålægges centrene i medfør af lovgivningen.
 Socialcentrene træder til i alle sager, hvor der er behov for udtalelser  

 fra særligt sagkyndige, som i almindelighed ikke er tilknyttet den enkelte  

 kommunes social- og sundhedsforvaltning.
 33. Efter § 87 skal amtsrådet sørge for, at der er  

 mulighed for, at børn og unge med adfærdsvanskeligheder kan blive undersøgt  

 og behandlet i rådgivningscentre.
 Rådgivningscentrene kan kun oprettes og drives som amtskommunale  

 institutioner.
 De drives af en eller flere amtskommuner i forbindelse med socialcentrene.
Rådgivningscentrene yder de sociale udvalg bistand til løsning af  

 problemer vedrørende børnefamilier med psykiske, sociale og  

 opdragelsesmæssige problemer i form af konsulentstøtte til medarbejderne i  

 kommunernes socialforvaltning.
Centrene kan i komplicerede tilfælde foretage  

 selvstændige undersøgelser og behandling af et barn eller en ung og familien  

 og kan støtte forvaltningen i valg af hjælpeforanstaltninger og udarbejde  

 egentlige behandlingsplaner på længere sigt.
Henvendelse om optagelse rettes efter § 89 til centrene, der fortrinsvis  

 kan modtage børn og unge, der henvises af de sociale udvalg.
Der er dog også  

 mulighed for, at børn og unge og deres familier kan henvende sig direkte til  

 centrene.
Undersøgelsen og behandlingen på rådgivningscentrene er gratis,  

 jfr. § 90.
 34. Efter § 96, stk. 1, sidste punktum, skal amtsrådet  

 sørge for, at der er det nødvendige antal pladser og mulighed for ambulant  

 behandling på institutioner for børn og unge med sociale adfærdsproblemer.  

 Med hjemmel i denne bestemmelse er der oprettet amtsungdomscentre i næsten  

 alle amtskommuner, men udbygget på forskelligt niveau.
 De indeholder som regel tilbud til unge med narkotikamisbrug, alkoholisme  

 eller andre svære psykiske og/eller sociale problemer.
 Tilsvarende institutioner kan drives som revaliderings-institutioner, jfr.  

 § 91, stk. 1, og som kombinerede døgn-institutioner for børn og unge og  

 revalideringsinstitutioner.
I øvrigt har amtsungdomscentrene en række opgaver udenfor det egentlige  

 behandlingsarbejde, fx i form af konsulentbistand og opsøgende arbejde.
De  

 råder over forskellige typer af behandlingstilbud, fx ungdomsboliger,  

 dagcentre, daghøjskole, værksteder/arbejdshold, opholdssteder og  

 lektiestøtte.
 Som led i den ambulante virksomhed samarbejdes der endvidere med social-  

 og sundhedsforvaltningen om ydelse af individuelle  

 revalideringsforanstaltninger efter § 42, stk. 1.
Amtsungdomscentre kan udføre konsulentopgaver, når det drejer sig om unge  

 med alvorlige, sociale og psykiske adfærdsvanskeligheder.
Endelig deltager  

 amtsungdomscentre i et omfattende regionalt samarbejde med politiet,  

 kriminalforsorgen, det psykiatriske hospitalsvæsen mv.
V.
DET SOCIALE UDVALGS OPGAVER FØR, UNDER OG EFTER ANBRINGELSE UDEN FOR  

 HJEMMET VALG AF ANBRINGELSESSTED 35. Når det sociale udvalg har besluttet at anbringe  

 et barn udenfor hjemmet, skal udvalget i samarbejde med amtskommunens  

 socialcenter vælge et egnet opholdssted ud fra hensynet til barnet og dets  

 forhold til familien, jfr. §§ 66 og 96. Kan anbringelsen af hensyn til  

 barnets velfærd ikke opsættes, træffes en foreløbig beslutning af det sociale  

 udvalg, jfr. § 33, stk. 4.
Der er ikke efter loven nogen foretrukken anbringelsesform, men det  

 sociale udvalg skal i samarbejde med amtskommunens socialcenter vælge et  

 opholdssted, der vil være til gavn for barnet.
Samtidig skal der tages hensyn  

 til, hvad der gavner barnets forhold til familien.
Muligheden for at vælge  

 evt. familie, fx bedsteforældre som opholdssted for barnet bør indgå i  

 overvejelserne.
Opholdsstedet må under alle omstændigheder vælges ud fra, at  

 det giver de bedste betingelser for barnets eller den unges trivsel og  

 udvikling og må opfylde de krav til personlig omsorg, som må stilles efter  

 barnets alder og modenhed og bistandens karakter i det enkelte tilfælde.
Hvis anbringelsen sker i et opholdssted, der er godkendt af det stedlige  

 sociale udvalg, jfr. pkt. 16 og 17, eller hører under andre offentlige  

 myndigheder, jfr. pkt. 18, er det særligt vigtigt, at det anbringende sociale  

 udvalg foretager supplerende undersøgelser med henblik på vurderingen af, om  

 barnet eller den unge vil være velplaceret i dette opholdssted.
De  

 supplerende undersøgelser tager udgangspunkt i den generelle godkendelse.  

 Undersøgelserne vil herefter først og fremmest gå ud på en vurdering af, om  

 de personlige ressourcer i opholdsstedet svarer til barnets eller den unges  

 behov.
DET SOCIALE UDVALGS OPGAVER VED DEN KONKRETE ANBRINGELSE 36. Anbringes barnet eller den unge i et opholdssted  

 godkendt efter § 66 aftaler det sociale udvalg med opholdsstedet om særlige vilkår med  

 hensyn til barnets eller den unges pleje og opdragelse, hvor lang tid  

 opholdet forventes at vare og om, hvilken indsats der i det hele skal ydes af  

 opholdsstedet.
 Samtidig aftales arten og omfanget af det sociale udvalgs bistand,  

 herunder den fornødne faglige støtte under opholdet.
 Endvidere aftales det nærmere, hvorledes i og i hvilket omfang  

 opholdsstedet skal indgå i et samarbejde med det sociale udvalg om barnets  

 eller den unges kontakt med forældrene.
 Det anbefales, at der indgås en skriftlig aftale med opholds-stedet.
 Aftalen bør indeholde bestemmelser om opsigelsesvarsel for begge parter  

 samt om opholdsbetalingen og eventuelt nærmere om de enkelte bestanddele af  

 denne.
 Sker anbringelsen i en døgninstitution, skal det sociale udvalg ligeledes  

 i samarbejde med institutionen tage stilling til, hvilken indsats der er  

 påkrævet, samt i hvilket omfang barnet eller den unge skal have kontakt med  

 forældrene.
 37. Efter § 33, stk. 5, skal det sociale udvalg altid  

 underrette den stedlige kommune og amtskommune forud for anbringelsen, hvis  

 opholdsstedet ligger i en anden kommune end barnets opholdskommune.
 Der bør etableres et samarbejde med skolen og skolepsykologisk kontor  

 inden modtagelsen af barnet for at sikre, at barnets skolemæssige behov kan  

 opfyldes ved placeringen.
 Endvidere må det anbringende sociale udvalg vurdere lokalsamfundets tilbud  

 generelt, herunder pasnings-, uddannelses- og arbejdstilbud, idet der må  

 tages hensyn til det forhold, at et mindre lokalsamfund kun inden for visse  

 grænser har muligheder for at optage personer med vanskeligheder.
HJÆLPEFORANSTALTNINGER FOR UNGE OVER 18 ÅR 38. Efter § 36 kan hjælpeforanstaltninger opretholdes  

 eller iværksættes efter det 18. år, hvis den unge samtykker heri.
Der er ikke fastsat en aldersgrænse.
Der vil typisk være tale om personer  

 i 20-erne med svære adfærds- og misbrugsproblemer eller sent udviklede unge.
Det afgørende er, om den unge under hensyn til sin personlighedsudvikling kan forventes at få udbytte af den personlige støtte på opholdsstedet, og om den pågældende ønsker en sådan støtte.
Det er vigtigt, at der udover personlig støtte kan tilbydes og iværksættes uddannelse eller anden optræning med erhvervsmæssigt sigte.
 Såfremt voksne personer med vidtgående fysiske eller psykiske handicap har  

 behov for lignende tilbud henvises til reglerne i § 68 om familiepleje og  

 bofællesskaber.
 Unge erhverver selvstændig opholdskommune, når de fylder 18 år.
 Fortsættes en hjælpeforanstaltning udover det 18. år, er opholdskommunen  

 handlekommune, men vil kunne kræve refusion af den anbringende kommune efter  

 § 11.
 Det er vigtigt, at den nye handlekommune i denne situation tager kontakt  

 med den tidligere for at sikre, at en igangværende behandlingsplan i videst  

 muligt omfang kan videreføres.
KOST- OG EFTERSKOLER 39. Ved anbringelse på kost- og efterskoler træffer  

 det sociale udvalg aftale med skolen om opholdet, herunder hvilke  

 forpligtelser skolen påtager sig i forhold til barnet og hvilke forpligtelser  

 det sociale udvalg påtager sig i forhold til skolen.
 Det sociale udvalg betaler den fastsatte betaling til skolen, og der  

 bliver herefter intet økonomisk mellemværende mellem skolen og forældrene,  

 men det sociale udvalg kan opkræve forældre-betaling efter  

 betalingsbekendtgørelsens regler.
Det sociale udvalg må ved anbringelse i kost- og efterskoler være  

 opmærksom på, at denne form for døgnophold er mest egnet for børn og unge,  

 som kan acceptere et miljø med faste regler.
Børnene og de unge må således  

 være forberedt på, at den sociale udvikling i højere grad vil foregå i  

 grupper af jævnaldrende end gennem kontakt med voksne.
DOMFÆLDTE 40. Ifølge Justitsministeriets cirkulære af 6. januar  

 1985 kan der ske overførsel af domfældte i medfør af straffelovens § 49, stk.  

 2, til behandlingsinstitutioner.
Bistandslovens almindelige regler om  

 visitation og finansiering af udgifter ved opholdet anvendes, bortset fra de  

 særlige regler i cirkulærets § 7, stk. 4, om ydelse af løsladelsesgebyr.
BØRN MED VIDTGÅENDE FYSISK ELLER PSYKISK HANDICAP 41. For børn med vidtgående fysisk eller psykisk  

 handicap må det undersøges, om der er særlige undervisnings-  

 /behandlingsmuligheder, og tages hensyn hertil ved valg af anbringelsessted.
 Amtskommunens socialcenter vil med sit kendskab til de eksisterende  

 døgnforanstaltninger indenfor amtskommunen kunne yde det sociale udvalg en  

 væsentlig bistand.
PLEJEANBRINGELSE HOS BIOLOGISKE FORÆLDRE 42. Der er ikke efter § 66, stk. 5, hjemmel til at yde  

 plejeløn for et barn, der er anbragt i pleje hos den af de biologiske  

 forældre, som ikke har del i forældremyndigheden, fordi forældre har  

 forsørgelsespligt overfor deres barn uafhængigt af forældremyndighedens  

 placering, jfr. § 6, og lov om børns retsstilling § 13.
 Da barnet er anbragt uden for hjemmet i henhold til bistandsloven  

 udbetales der heller ikke børnetilskud eller børnefamilieydelse, jfr. lov om  

 børnetilskud og forskudsvis udbetaling af børnebidrag samt lov om en  

 børnefamilieydelse.
 Hvis økonomisk hjælp alligevel er påkrævet i et sådant tilfælde må den  

 ydes efter bistandslovens kontanthjælpsregler, således at der ved udmåling af  

 hjælpen tages hensyn til at barnet har ophold i hjemmet.
PLEJEFORÆLDRE FÅR TILLAGT FORÆLDREMYNDIGHEDEN OVER PLEJEBARNET 43. Såfremt plejeforældre får tillagt  

 forældremyndigheden over plejebarnet, er barnet ikke længere anbragt udenfor  

 hjemmet, idet »hjemmet«, således som dette udtryk anvendes i § 33,  

 er ensbetydende med forældremyndighedens indehaver.
I disse tilfælde er der  

 således ikke tale om en anbringelse i medfør af § 33, stk. 1, nr. 3, og der  

 kan ikke betales plejeløn til forældremyndighedens indehaver.
 Det er dog kun de biologiske forældre, der har forsørgelsespligt overfor  

 deres børn, jfr. § 6 og lov om børns retsstilling § 13.
 Såfremt der derfor er behov for hjælp til forsørgelse af disse børn udover  

 det særlige børnetilskud og andre familieydelser, kan denne ydes efter § 33,  

 stk. 1, nr. 1, jfr. § 46 b.
OPHOLD UDEN FOR DANMARK 44. Efter § 1 er det en forudsætning for ydelse af  

 hjælp, at modtageren opholder sig her i landet.
Der er derfor ikke hjemmel i bistandsloven til at finansiere børn og unges  

 ophold i udlandet.
Dette gælder, uanset om anbringelsen formelt sker på en  

 her i landet beliggende foranstaltning, der driver afdelinger eller andre  

 projekter i udlandet.
Der er heller ikke hjemmel til at dispensere herfra.
 I denne forbindelse ses der dog bort fra kortvarige ferieophold eller  

 lejrskoler, der indgår i en her i landet beliggende foranstaltnings  

 virksomhed.
 Tilsvarende er der heller ikke mulighed for at etablere døgnophold for  

 børn og unge på Færøerne og i Grønland.
 Der kan dog ydes støtte til ophold på et dansk skib, der sejler i dansk  

 eller udenlandsk farvand under forudsætning af, at skibs- projektet og  

 fartplanen er godkendt af Statens Skibstilsyn, jfr. pkt. 21. Opholdet på  

 skibet anses i dette tilfælde for ophold på dansk territorium.
AFGRÆNSNING TIL STØTTE EFTER § 42 45. I det tilfælde, hvor en ung over 18 år ikke har  

 behov for personlig støtte, men for at bo udenfor hjemmet på  

 uddannelsesstedet eller i nærheden af uddannelsesstedet fx i eget værelse  

 eller kollegium, kan hjælpeforanstaltninger efter § 33, stk. 1, nr. 3, jfr. §  

 36, ikke anvendes.
I disse tilfælde vil der kunne ydes hjælp til uddannelse  

 eller oplæring efter § 42, hvis betingelserne i øvrigt herfor er opfyldt.
 Tilsvarende gælder for støtte til unge under 18 år, hvis de som led i en  

 revalideringsplan er under uddannelse uden at have behov for personlig  

 støtte.
TILSYN MED BØRN OG UNGE UNDER OPHOLD UDEN FOR HJEMMET 46. Det sociale udvalg fører med støtte fra  

 amtskommunens socialcenter løbende tilsyn med barnets forhold under dets  

 ophold udenfor hjemmet og overtager hermed et vidtgående ansvar for barnet.  

 Det påhviler udvalget i samarbejde med amtskommunens social- og  

 sundhedsforvaltning at bestemme opholdssted og at drage omsorg for pleje,  

 opdragelse og uddannelse og i øvrigt træffe bestemmelse om barnets personlige  

 forhold i det omfang, der er fornødent.
Bestemmelsen træffes så vidt muligt i  

 samarbejde med forældre-myndighedens indehaver, jfr. § 66, stk. 4.
 Forældrene bevarer forældremyndigheden til barnets 18. år, og det sociale  

 udvalg træder således ikke i forældrenes sted i tilfælde, hvor lovgivningen  

 kræver forældres samtykke.
Bestemmelsen præciserer, at det sociale udvalg har pligt til at føre  

 tilsyn med barnet med regelmæssige mellemrum og opretholde personlig kontakt  

 med barnet og anbringelsesstedet, uanset om det er anbragt i formidlet  

 døgnophold eller i døgninstitution.
Tilsynet kan på det sociale udvalgs vegne  

 udøves af andre med særlige forudsætninger herfor, fx plejehjemsforeningerne,  

 men det endelige ansvar for tilsynets udøvelse påhviler det sociale udvalg.
 Det vil være en fordel, hvis tilsynet tilrettelægges således, at det  

 bliver samme person, der har kontakten med barnet og forestår rådgivnings- og  

 vejledningsopgaver over for familien med henblik på barnets tilbagevenden til  

 hjemmet.
FORBINDELSEN MELLEM BARNET OG DETS HJEM 47. Det påhviler det anbringende sociale udvalg i  

 samarbejde med opholdsstedet/institutionen at sørge for, at forbindelsen  

 mellem barnet og dets hjem holdes ved lige.
Der kan være tale om  

 besøgskontakt, brevkontakt og telefonkontakt.
 Når det er absolut påkrævet af hensyn til barnets velfærd, kan det sociale  

 udvalg dog beslutte at afbryde forbindelsen mellem barnet og  

 forældremyndighedens indehaver for en bestemt periode.
Da disse sager kan være overordentlig følelsesmæssigt belastende for såvel  

 forældre som børn, må de behandles hurtigst muligt, og der må gives en  

 udførlig skriftlig begrundelse for samværdsafbrydelsen.
Eventuelle høringer  

 fra andre myndigheder må behandles hurtigst muligt, og svar må afgives inden  

 14 dage.
 Samværsret, der tilkommer den af forældrene, der ikke har  

 forældremyndigheden, bortfalder ikke, fordi barnet eller den unge anbringes  

 udenfor hjemmet, men kan afbrydes eller begrænses af det sociale udvalg i  

 henhold til § 67, stk. 1. Vedrørende klageadgang henvises til pkt. 77.
HJEMGIVELSE 48. Det sociale udvalg bør allerede fra beslutningen  

 om, at barnet eller den unge skal anbringes udenfor hjemmet, om fornødent  

 iværksætte vejledning og rådgivning og andre hjælpeforanstaltninger i henhold  

 til bistandsloven eller formidle samarbejde med andre myndigheder med henblik  

 på at støtte hjemmet, således at barnets eller den unges ophold udenfor  

 hjemmet ikke bliver længere end påkrævet.
Er anbringelse udenfor hjemmet etableret med samtykke af  

 forældremyndighedens indehaver, kan denne eller, hvis den unge ikke længere  

 er under forældremyndighed, den unge selv eller dennes eventuelle værger  

 kræve foranstaltningens ophør, selv om det sociale udvalg er af den  

 opfattelse, at formålet endnu ikke er nået, og at fortsat anbringelse er  

 påkrævet af hensyn til barnets tarv.
Det sociale udvalg skal dog vejlede  

 forældrene om sine synspunkter og, såfremt ønske om hjemgivelse fastholdes,  

 overveje, om der bør iværksættes andre hjælpeforanstaltninger til støtte for  

 barnet eller den unge, fx henstilling eller pålæg (§ 33, stk. 1, nr. 1)  

 beskikkelse af personlig rådgiver § 33, stk. 1, nr. 2, og økonomisk hjælp  

 efter §§ 46 b, stk. 1 og 46 c.
 Endvidere må det sociale udvalg i en sådan situation overveje, om det er  

 nødvendigt at træde til med hjælpeforanstaltninger uden samtykke, fordi  

 hensynet til barnets eller den unges velfærd gør fortsat anbringelse udenfor  

 hjemmet påkrævet.
Barnet eller den unge og familien bør forberedes på hjemgivelsen gennem  

 besøg i hjemmet, fx week-endbesøg i en periode.
Den kontakt, man må forvente  

 der hele tiden har været mellem barnet/den unge og den biologiske familie, må  

 intensiveres i takt med, at familiens problemer løses og situationen bedres.  

 Der kan være tale om, at besøgene bliver hyppigere, evt. med støtte fra en  

 person fra institutionen/opholdsstedet.
 Døgninstitutioner eller opholdssteder kan i forbindelse med hjemgivelsen  

 og i en periode herefter yde barnet eller den unge den fornødne støtte efter  

 aftale med det sociale udvalg.
 Hjælpeforanstaltninger skal bringes til ophør, når formålet med  

 foranstaltningerne er opnået, eller de i øvrigt ikke længere er påkrævede.  

 Det sociale udvalg bør tage spørgsmålet op, når der er anledning til det, og  

 i hvert fald når den unge fylder 18 år.
VI.
DØGNFORANSTALTNINGERNES DRIFTSMÆSSIGE FORHOLD ØKONOMI 49. Udgifterne vedrørende ophold på døgninstitutioner  

 for børn og unge og vedrørende ophold uden for hjemmet efter §§ 66 og 68  

 afholdes af pågældendes opholdskommune med 50%, mens resten afholdes af  

 amtskommunen, jfr. § 135, stk. 3 og 6.
 For døgninstitutioner i amtskommunalt regi afholder amtskommunen samtlige  

 udgifter og opkræver af de anbringende kommuner en takst, der svarer til 50%  

 af udgifterne.
 For alle andre anbringelsessteder afholder de anbringende kommuner de  

 samlede udgifter og får 50% refunderet af amtskommunen.
 For opholdssteder, hvis økonomi ikke er baseret på et godkendt budget,  

 omfatter opholdsbetalingen efter bistandslovens § 66 løn, kost og logi,  

 lommepenge mv. og særlige udgifter.
 Det sociale udvalg kan forhøje lønnen, hvis der stilles særlige krav til  

 opholdsstedets indsats over for børn og unge, eller hvor opholdsstedet  

 opfylder ekstraordinære, store krav med hensyn til tidsforbrug og  

 kvalifikationer i forbindelse med modtagelse af misbrugere, kriminelle eller  

 børn og unge med svære psykiske eller sociale vanskeligheder.
 Lommepenge og arbejdsvederlag mv. samt vedligeholdelse af beklædning  

 afholdes under opholdet over opholdsstedets drift.
 Vedrørende udbetaling af lommepenge, arbejdsvederlag og andre ydelser  

 under ophold udenfor hjemmet henvises til pkt. 71 og 72.
Barnet eller den unge kan under opholdet have behov for særlige ydelser,  

 som fx medicin, diætkost, plads i en børnehave, skole eller udgifter til  

 ferie, eller der fx bør anskaffes en cykel.
For unge over 18 år kan der  

 yderligere være udgifter til børnebidrag eller A-kasse-kontingent.
 For børn og unge med ophold i opholdssteder, jfr. § 66 afholdes udgiften  

 af opholdsstedet efter aftale med det anbringende sociale udvalg, som dækker  

 udgifterne efter dokumentation i det enkelte tilfælde.
 For børn og unge med ophold på institution, jfr. § 96 afholdes udgiften  

 over institutionens drift.
 Barnet eller den unge bør inden modtagelsen i døgnophold være udstyret med  

 den nødvendige beklædning (indskrivningsudstyr). Det sociale udvalg kan  

 afholde udgifterne hertil efter kontanthjælpsreglerne, såfremt betingelserne  

 herfor er opfyldt.
FORÆLDRENES OG BARNETS ELLER DEN UNGES BETALING 50. I socialministeriets bekendtgørelse om betaling  

 for ophold i døgninstitutioner og opholdssteder for børn og unge er fastsat  

 regler om forældres og børn og unges betaling.
Ophold for børn med vidtgående  

 fysisk eller psykisk handicap er gratis for forældrene, når der er et  

 udpræget behandlingssigte.
Forældrebetalingen opkræves af det sociale udvalg, og udvalget indtræder i  

 retten til børnebidrag fra en eventuel bidragspligtig.
Med hensyn til  

 udbetaling af børnetilskud og andre familieydelser henvises til  

 lovbekendtgørelse nr. 370 af 13. juni 1986 § 11, stk. 1, nr. 4 om  

 børnetilskud og andre familieydelser.
51. I forbindelse med døgnforanstaltninger afholdes  

 hjælp til uddannelse og til etablering af et arbejdsforhold uden for  

 opholdsstedet/institutionen over døgnforanstaltningens drift.
Tilskud til  

 lønudgifter i en overgangsperiode, transportudgifter og udgifter til  

 arbejdstøj afholdes ligeledes af døgnforanstaltninger.
 Der henvises til pkt. 45 om samarbejdet med vedkommende social- og  

 sundhedsforvaltning - herunder i givet fald om ydelse af individuel bistand  

 efter § 42, stk. 1, der sker som led i en udslusning og strækker sig over en  

 periode efter opholdet.
 Drejer det sig om et længerevarende forløb, fx hvor ophold på en  

 døgninstitution suppleres med ophold på en institution med dagtilbud, kan  

 udgiften ikke afholdes i henhold til § 42, men må afholdes som  

 institutionsudgift.
Det er vigtigt, at der så vidt mulig allerede ved visitationen til  

 døgninstitutionen træffes aftale om, hvilke supplerende foranstaltninger til  

 døgnopholdet fx daginstitution, der eventuelt skal sættes i værk.
Det kan i  

 forbindelse hermed aftales, at der betales 2 takster for samme barn.
 Vedrørende amtsungdomscentrenes ambulante virksomhed henvises til pkt. 34.
 52. Hvis det sociale udvalg finder, at det af hensyn  

 til mulighederne for tilbagevenden til selvstændig tilværelse er nødvendigt,  

 at en person, som er anbragt efter § 36 på en døgninstitution eller et  

 opholdssted, opretholder egen bolig, er der mulighed for at denne udgift kan  

 afholdes af det sociale udvalg som kontanthjælp efter § 37, stk. 3, til den  

 pågældende.
 53. Om afholdelse af udgifter til hjælpemidler til  

 personer med ophold i døgninstitutioner for børn og unge henvises til  

 socialstyrelsens vejledning om hjælpemidler, hvorefter institutionen er  

 forpligtet til at afholde udgifter til hjælpemidler, der må anses for  

 sædvanlige for den pågældende institution.
 Udgifter til hjælpemidler, der er nødvendige under institutionsanbragte  

 personers ophold i hjemmet i ferier, weekends mv., kan afholdes i henhold til  

 § 58 under forudsætning af, at hjælpemidlet kun benyttes i hjemmet og ikke  

 uden vanskeligheder kan transporteres fra institutionen til hjemmet.
 Afgørelse herom træffes af det anbringende sociale udvalg.
 Udgiften til anskaffelse af hjælpemidler til personer med ophold i  

 opholdssteder efter § 66 afholdes i henhold til § 58.
 54. For så vidt angår kommuners og amtskommuners udlæg  

 af betaling for børn og unge fra Grønland henvises til socialstyrelsens  

 cirkulæreskrivelse nr. 6 af 14. oktober 1987 om betalingsforhold mv. for  

 personer fra Grønland, der får ophold i Danmark, formidlet af grønlandske  

 sociale myndigheder.
55. I tilfælde, hvor forældre sammen med deres børn  

 får ophold på en døgninstitution, jfr. § 96 eller i et opholdssted, jfr. §  

 66, betragtes opholdet som en hjælpeforanstaltning til forældrene, og den  

 bestemmelse, der anvendes, skal også omfatte børnene, der har samme  

 forsørgelsesgrundlag som forældrene.
Der skal ikke træffes særskilt  

 anbringelsesbeslutning, så længe barnet er sammen med forældrene.
 Der skal ikke udbetales børnetilskud og andre familieydelser i de  

 tilfælde, hvor barnet sammen med forældremyndighedsindehaver er optaget i en  

 døgnforanstaltning.
DAGLIG DRIFT SÆRLIGT OM OPHOLDSSTEDER 56. I opholdssteder for indtil 4 personer vil der  

 typisk være 2 voksne, som har ansvaret for opholdsstedet.
Det samlede antal  

 på stedet vil være så lille, at der ikke er behov for formelle regler om  

 medarbejder- og elevindflydelse.
 Opholdssteder, der modtager flere end 4 personer, vil sædvanligvis have  

 nogle fastboende voksne, som har ansvaret for det socialpædagogiske indhold i  

 opholdsstedet.
 Det vil være almindeligt for disse opholdssteder, at både medarbejdere og  

 de personer, der modtages, har medindflydelse på de beslutninger, der  

 træffes, og medansvar for, at beslutningerne gennemføres, og der er sjældent  

 behov for formelle regler herom.
DØGNINSTITUTIONER LEDELSE 57. En døgninstitutions leder har ansvaret for den  

 daglige ledelse af institutionen.
 Ved selvejende institutioner varetager bestyrelsen den overordnede  

 ledelse.
ELEVINDFLYDELSE 58. Børn og unge på døgninstitutioner bør i videst  

 muligt omfang inddrages i drøftelserne omkring institutionernes daglige drift  

 med henblik på at vænne eleverne til samarbejde og styrke deres  

 selvstændighed.
 Dette kan ske gennem regelmæssig afholdelse af møder, hvor der orienteres  

 om udviklingen på institutionen, og leder og medarbejdere kan informeres om  

 børnenes eller de unges opfattelse af institutionen og det daglige arbejde.
 Hvor der på institutionen findes et tilstrækkeligt antal børn eller unge,  

 der har den fornødne modenhed, kan det være hensigtsmæssigt at oprette  

 elevråd.
MEDARBEJDERINDFLYDELSE 59. Ved varetagelsen af arbejdsopgaverne må der  

 samarbejdes mellem ledelse og medarbejdere - uanset hvilken samarbejdsform  

 der vælges - i overensstemmelse med de retningslinier, der er fastlagt i de  

 til enhver tid gældende regler om samarbejdsudvalg indenfor den amtskommunale  

 virksomhed.
FORÆLDREINDFLYDELSE 60. Forældre til børn og unge, der er optaget i  

 døgninstitutioner, skal medinddrages i stillingtagen til spørgsmål, der i  

 almindelighed berører deres forhold til institutionen.
Døgninstitutioner bør have forældreråd.
Et forældreråd har normalt  

 udtaleret i spørgsmål, der vedrører institutionen, og kan i øvrigt tage  

 ethvert spørgsmål om institutionens drift op til behandling, men forældreråd  

 har normalt ikke nogen indflydelse ved konkrete forhold, herunder  

 ansættelser.
 I tilfælde hvor et forældreråd ikke kan etableres kan der i stedet udpeges  

 en talsmand for forældrene.
De selvejende institutioner har normalt forældrerepræsentanter i  

 bestyrelsen.
Valgperioden fremgår af vedtægten.
 Valg af forældrerepræsentanter til bestyrelse og forældreråd sker ved  

 forældremøder, hvor der i øvrigt kan ske orientering af forældrene om  

 institutionens arbejde og eventuelle planer for institutionens fremtid.
 Vedrørende frirejser til forældre til deltagelse i forældremøder mv.  

 henvises til pkt. 74.
PERSONALE 61. Amtsrådet fastsætter personalets antal,  

 sammensætning og uddannelse ved de forskellige former for døgninstitutioner  

 for børn og unge.
Det er vigtigt, at amtsrådet i samarbejde med personalegrupperne gør sig  

 nærmere overvejelser over, hvorledes personalesammensætning, antal og  

 uddannelse (såvel grund- som efter- og videreuddannelse) skal være, for at  

 indholdet bliver i overensstemmelse med de vedtagne målsætninger.
Der tages  

 herunder hensyn til de uddannelsesmæssige og andre forudsætninger.Amtsrådet  

 kan også ansætte personale uden specifik uddannelsesbaggrund, men med særlige  

 praktiske evner og erfaringer i forhold til børn og unge.
 Amtsrådet kan selv sørge for efteruddannelse på institutionerne ved at  

 tilbyde særlige kurser eller efterspørge dem hos kursuskoordineringsudvalget  

 eller i uddannelsesinstitutionerne.
 OFFENTLIG OMTALE ELLER KRITIK, RØMNINGER MV.
 62. Hvis der på et opholdssted eller en  

 døgninstitution ind-træffer forhold, der kan medføre offentlig omtale eller  

 kritik, bør institutionens bestyrelse og/eller amtskommunens socialcenter  

 samt de anbringende sociale udvalg omgående underrettes.
 Det samme gælder i tilfælde af klager over forholdene på opholds- stedet  

 eller institutionen, ved hyppige rømninger og i tilfælde af ulykker eller  

 dødsfald blandt børnene eller de unge.
DET PÆDAGOGISKE ARBEJDE 63. Amtsrådet følger den pædagogiske virksomheds  

 indhold og udviklingen af de metoder, som arbejdet løbende nødvendiggør.
 Det sociale udvalg må gennem sin tilsynsvirksomhed sikre, at behandlingen  

 af de børn og unge, der med udvalgets medvirken har døgnophold uden for  

 hjemmet, sker på en sådan måde, at børnene og de unge bliver bedst muligt  

 egnede til at vende tilbage til deres hjem eller til at indlede en  

 selvstændig tilværelse.
 Forud for optagelse må der til brug for opholdsstedet/institutionen være  

 tilvejebragt så fyldige oplysninger som muligt om baggrunden for det sociale  

 udvalgs beslutning om opholdet uden for hjemmet.
 Optagelsen må forberedes bedst muligt ved oplysninger til forældrene og  

 til barnet eller den unge om opholdsstedet/ institutionen om muligt suppleret  

 med besøg på stedet. 64. Indgriben fra en medarbejders side over  

 konfliktskabende opførsel må kun udføres således, at indgrebet af barnet  

 eller den unge umiddelbart kan forstås som den direkte konsekvens af hans  

 opførsel.
 For så vidt der bliver tale om indgreb i form af fysisk magtanvendelse mv.  

 henvises til socialministeriets bekendtgørelse nr. 885 af 11. december 1986  

 om magtanvendelse mv i døgninstitutioner for børn og unge og i  

 døgnopholdssteder for børn og unge for flere end 4 personer.
 Magtanvendelse overfor børn og unge med døgnophold udenfor hjemmet i  

 opholdssteder for børn og unge, der modtager indtil 4 personer, falder ind  

 under straffelovens bestemmelser og magtanvendelse er udelukket i samme  

 omfang som ved øvrige opholdssteder.
 Hvis det anbringende sociale udvalg får oplysninger om magtanvendelse i  

 sådanne anbringelsessteder, skal udvalget tage stilling til, om der skal ske  

 anmeldelse til politiet, eller om barnet eventuelt skal flyttes til et andet  

 anbringelsessted.
65. Det er vigtigt, at børn i den  

 undervisningspligtige alder, hvor det overhovedet er muligt, søger de lokale  

 skoler.
Også i tilfælde, hvor et barn på grund af alvorlige skoleproblemer  

 anbringes i en institution med egen skole, må det tilstræbes, at barnet  

 snarest muligt flyttes til den lokale folkeskole.
Undervisningen i  

 institutionen må i samarbejde med den lokale skole tilrettelægges på en sådan  

 måde, at dette formål fremmes.
 Eleverne skal have en undervisning på institutionen af samme indhold og  

 omfang, som den gives i Folkeskolen tilrettelagt, så den svarer til elevernes  

 særlige behov.
Derbør i det hele tilstræbes en så nær kontakt mellem børnene/de unge og  

 det omgivende samfund, som det findes muligt og forsvarligt.
Dette gælder fx  

 i forhold til skoler, idrætsforeninger, spejderkorps, ungdomsklubber og andre  

 samlingssteder for børn og unge, ligesom der fx kan skabes en naturlig  

 kontakt til egnens børn og unge ved at give disse adgang til at benytte  

 opholdsstedets/institutionens sportsplads el. lign.
TAVSHEDS- OG OPLYSNINGSPLIGT 66. Bestyrelser, forældreråd og personale i  

 døgninstitutioner og andre opholdssteder for børn og unge, jfr. § 66, har  

 tavshedspligt efter straffelovens § 152 og 152 a-f.
 Reglerne om tavshedspligtens omfang og den personkreds, der omfattes  

 heraf, samt regler for videregivelse af oplysninger, er fastsat i  

 forvaltningsloven af 19. december 1985 (nr. 571), kap. 8, jfr.  

 justitsministeriets vejledning om forvaltningsloven (justitsministeriet 1986,  

 pkt. 145-192).
 Forvaltningslovens betydning for SSP samarbejdet fremgår af  

 justitsministeriets notat af 11. december 1986, som er medtaget i det  

 Kriminalpræventive Råds pjece: »Om samarbejde i kommunerne mellem  

 social- og sundhedsforvaltningen, skoler og fritidsforvaltningen og  

 politiet«.
Personalet har efter § 19 pligt til at underrette det sociale udvalg, hvis  

 det får kendskab til forhold, der giver formodning om, at et barn og dets  

 familie har behov for social bistand.
Der henvises til socialministeriets  

 bekendtgørelse nr. 889 af 11. december 1986 om underretningspligt overfor det  

 sociale udvalg efter bistandsloven.
 Efter socialministeriets cirkulære af 15. august 1975 om bistandslovens  

 almindelige bestemmelser pkt. 33 har social- og sundhedsforvaltningen pligt  

 til at anmelde tilfælde, hvor den bliver bekendt med forbrydelser mod børn og  

 unge navnlig i volds og sædelighedssager.
TILSYN MED DØGNOPHOLD 67. Den konkrete tilsynsforpligtelse vedrørende barnet  

 påhviler det anbringende sociale udvalg, jfr. pkt. 46. Dette skal ses i  

 sammenhæng med den tilsynsforpligtelse, som det stedlige sociale udvalg eller  

 den stedlige amtskommunes social- og sundhedsudvalg har som følge af, at de  

 har godkendt opholdsstedet med et nærmere bestemt socialpædagogisk indhold.
 Det stedlige sociale udvalgs forpligtelse til at føre tilsyn med de  

 forhold, hvorunder børn og unge lever, jfr. § 32, stk. 1, gælder også for  

 børn og unge med ophold på opholdssteder, godkendt af andre offentlige  

 myndigheder, fx kost- og efterskoler i kommunen.
Efter § 98 er det amtsrådet, der fører det almindelige tilsyn med  

 døgninstitutioner for børn og unge i amtskommunen.
Det pædagogiske tilsyn  

 udøves af amtskommunens socialcenter.
 For institutioner med overenskomst varetages tilsynet med institutionens  

 ledelse og drift, herunder det pædagogiske arbejde, i forbindelse med  

 udøvelsen af de beføjelser, der tilkommer amtsrådet efter overenskomst.
 Tilsynet med de amtskommunale institutioner varetages i henhold til  

 styrelsesvedtægten.
 68. Vedrørende tilsyn med skibsprojekter henvises til  

 pkt. 21.
 69. Tilsynet bør være opmærksom på nogle særlige  

 forhold, der erfaringsmæssigt kan give anledning til forholdsregler fra  

 amtsrådets social- og sundhedsudvalg eller det sociale udvalg.
 Tilsynsmyndigheden bør sikre sig, at både indendørs og udendørs badning  

 sker under fuldt betryggende forhold.
Tilsvarende bør det sikres, at anvendelse af barneseler i videst muligt  

 omfang undgås.
Hvor anvendelse af seler undtagelsesvis findes nødvendig, bør  

 kun seler godkendt af Dansk Varefakta Nævn anvendes.
 Det bør sikres, at medicin opbevares og udleveres under betryggende  

 forhold, og understreges overfor lederen, at denne har ansvaret for, at den  

 ordinerende læges forskrifter og vejledning vedrørende anvendelsen af den  

 ordinerede medicin nøje følges.
Tilsynet omfatter endvidere de hygiejniske forhold.
Vejledning herom vil  

 kunne indhentes hos embedslægen.
Det må påses, at børn og unge regelmæssigt tilses og undersøges af en læge  

 og en tandlæge.
Lægetilsynets omfang afhænger af børnenes alder og  

 sundhedstilstand.
 Børn under 18 år er omfattet af den kommunale tandpleje i den kommune,  

 hvor de er tilmeldt folkeregisteret.
Tilsynet bør tillige sikre, at medarbejderne ved anvendelse af maskiner og  

 materialer mv. sørger for, at de regler, der gælder for benyttelsen på  

 tilsvarende områder, overholdes.
Der tænkes her især på arbejdsmiljølovens  

 regler om beskæftigelse af børn under 15 år og undervisningsministeriets  

 regler for benyttelse af el- drevne maskiner og anvendelse af glasurer mv.  

 ved sløjdundervisning i skoler.
 Tilsynet bør påse, at enhver befordring af børnene og de unge sker under  

 betryggende opsyn af medarbejdere.
 For børn med handicap kan fastspænding være påkrævet.
 Vejledning vedrørende børneautostole og sikkerhedsseler kan fås ved  

 henvendelse til Rådet for større færdselssikkerhed, Valbygårdsvej 62, 2500  

 Valby, tlf. (01) 30 13 22.
 En institutions kørsel med beboerne anses ikke for erhvervsmæssig  

 personbefordring, når kørslen er vederlagsfri, institutionen ejer bilen, og  

 bilens fører er ansat på institutionen eller er forældre til en af beboerne.  

 Det forudsættes herved, at befordringen ikke er omfattet af  

 justitsministeriets bekendtgørelse af nr. 184 af 13. april 1978 om offentlig  

 befordring af skolelever, som er ændret ved justitsministeriets  

 bekendtgørelse nr. 342 af 24. juni 1981.
Børnene og de unge er erstatningsansvarlige for skadevoldende adfærd efter  

 dansk rets almindelige erstatningsregler.
For børnenes uagtsomme  

 skadevoldende adfærd bør der tegnes ansvarsforsikring med mindre de er dækket  

 af forældrenes ansvarsforsikring.
Der kan endvidere peges på muligheden for  

 at tegne ansvarsforsikring for ledere og de øvrige medarbejderes  

 erstatningsansvar for uagtsom skadevoldende adfærd.
 Der kan normalt ikke tegnes forsikring, der dækker skader forvoldt af en  

 plejeanbragt, på plejefamiliens ejendom eller indbo.
 Da det er disse skader, der giver de største problemer i praksis, vil det  

 være hensigtsmæssigt, at det anbringende sociale udvalg og plejefamilien ved  

 indgåelse af aftalen om plejeforholdet bliver enige om nogle retningslinier  

 for, hvornår skaden må bæres af plejefamilien, og hvornår det sociale udvalg  

 ud fra en billighedsbetragtning eventuelt vil træde ind og erstatte skaden  

 helt eller delvist.
 Plejefamiliens (eventuelt de biologiske forældres) familieforsikring  

 (indbo- og ansvarsforsikring) dækker ansvar for personskader forvoldt af et  

 plejebarn på plejefamilien og dækker normalt også skader på personer udenfor  

 plejefamilien og deres ejendele, men plejefamilien bør inden modtagelsen  

 sikre sig, at dette er tilfældet.
 Børn og unge i formidlet døgnophold efter § 66, stk. 2, og § 96 er  

 forsikret mod følgen af arbejdsskader efter reglerne i  

 arbejdsskadeforsikringsloven, jfr. socialministeriets bekendtgørelse nr. 548  

 af 12. december 1985 om erstatning efter arbejdsskadeforsikringsloven til  

 personer, der er optaget i institutioner under bistandsloven.
 For så vidt angår børn og unge, der opholder sig uden for hjemmet i  

 henhold til § 65 og 66, stk. 1, henvises til lov nr. 450 af 25. juni 1987 om  

 arbejdsskadeforsikring.
 70. Der er truffet aftale mellem Danske frivillige  

 Kvindekorps' Samråd, Københavns og Frederiksberg kommuner,  

 Amtsrådsforeningen, Kommunernes Landsforening og socialstyrelsen om adgang  

 for medlemmer af Danske Kvinders Beredskab, Danmarks Lottekorps, Kvindeligt  

 Marinekorps og Kvindeligt Flyverkorps til at indgå aftaler med lokale  

 myndigheder om, at deres børn i en beredskabssituation kan anbringes i bl.a.  

 døgninstitutioner for børn og unge (socialstyrelsens cirkulæreskrivelse nr.  

 590 af 10. august 1978: Vejledning om gennemførelse af Danske frivillige  

 Kvindekorps' Samråds børneordning med supplement i socialstyrelsens  

 cirkulæreskrivelse nr. 19 af 15. oktober 1982).
LOMMEPENGE, ARBEJDSVEDERLAG OG ANDRE YDELSER UNDER OPHOLD UDENFOR HJEMMET 71. Hensigten med udbetalingen af lommepenge mv. er,  

 at børn og unge skal vænnes til at administrere egne penge.
 Det sociale udvalg træffer bestemmelse om, hvilke beløb børn og unge, der  

 er anbragt uden for hjemmet, skal have til rådighed i lommepenge,  

 arbejdsvederlag og andre ydelser.
Hvis hjælpeforanstaltninger opretholdes eller iværksættes for unge over 18  

 år, jfr. § 36, udbetales der lommepenge og arbejdsvederlag mv. under deres  

 ophold i opholdsstedet/institutionen.
Det sociale udvalg må være opmærksom på  

 de særlige behov, som unge i denne aldersgruppe har.
 72. Lommepengebeløbet tilpasses efter barnets alder og  

 forhøjes ved det 16. år, således at den unge kan betale for visse personlige  

 fornødenheder.
Lommepengene udbetales kontant til børnene og de unge.
Unge over 16 år,  

 som har lønnet arbejde, får dog ikke udbetalt lommepenge, men den unge bør  

 mindst have det fastsatte beløb til lommepenge til rådighed, medmindre der er  

 tale om arbejdsvægring mv.
 Arbejdsløn, der tilfalder skoleelever ved arbejde for fremmede og ved  

 udførelse af særlige arbejdsopgaver på institutionen, tilfalder som  

 hovedregel barnet eller den unge selv.
Unge, der arbejder i institutionen/opholdsstedet aflønnes med den  

 fastsatte timeløn.
Af ugelønnen betales halvdelen for kost, logi og vask.  

 Restbeløbet, der er til rådighed, skal mindst være på det beløb, der er  

 fastsat til lommepenge og beklædning.
 Til institutionen/opholdsstedet indbetales, såfremt den unge har arbejde  

 andetsteds, halvdelen af den indtjente løn efter skattetræk, jfr. dog § 9  

 pkt. 2 i socialministeriets bekendtgørelse nr. 861 af 11. december 1986 om  

 betaling for ophold i døgninstitution for børn og unge og for formidlet  

 døgnophold i opholdssteder for børn og unge.
 Udover de egentlige lommepenge og beklædningstilskud kan der gives gaver  

 ved særlige lejligheder, såsom fødselsdag, jul, eksamen, konfirmation og  

 svendeprøve.
 Efter anmodning fra forældre eller andre kan der ydes kostpenge til børn  

 og unge ved fravær fra døgninstitutionen/opholdsstedet.
 Kostpenge bør svare til det beløb, som anbringelsesstedet sparer ved  

 barnets fravær.
 Der bør hvert år fastsættes en maksimumsbetaling for kost, logi og vask.
 Der bør ligeledes under hensyn til den almindelige prisudvikling foretages  

 en årlig regulering af taksterne for lommepenge, arbejdsvederlag, beklædning,  

 kostpenge mv. til børn og unge, der er anbragt i formidlet døgnophold og i  

 døgninstitution.
ANDRE BESTEMMELSER 73. Udgifter i forbindelse med ferier og weekender  

 betales af institutionen/opholdsstedet.
For børn og unge med vidtgående  

 fysiske og psykiske handicap, der ikke kan rejse alene, kan der ydes frirejse  

 til ledsager.
I de særlige tilfælde, hvor barnet eller den unge på grund af  

 sit handicap eller helbredelsestilstand i øvrigt ikke er i stand til at rejse  

 hjem, kan institutionen afholde udgifter til besøgsrejser for forældrene.
 Er børn med handicap optaget på en døgninstitution til fuld forsørgelse,  

 skal alle udgifter normalt afholdes af institutionen.
Hvis barnet er i en situation, hvor der arbejdes på, at barnet kan  

 hjemtages fra institutionen, kan der ydes hjælp efter § 48 til sædvanlige  

 merudgifter i forbindelse hermed.
Der henvises til Socialministeriets  

 Vejledning om hjælp efter bistandslovens § 48 for så vidt angår arten og  

 omfanget af hjælp til merudgifter ved forsørgelsen på grund af barnets  

 handicap.
 74. Institutionen/opholdsstedet kan yde frirejser til  

 forældrene til deltagelse i forældrerådsmøder, forældremøder og  

 behandlingsmøder.
 Hvis forbindelsen mellem barnet eller den unge og dets hjem vanskeliggøres  

 af økonomiske grunde, kan det sociale udvalg yde støtte til afholdelse af  

 forældrenes udgifter i forbindelse med besøg hos barnet eller den unge i  

 henhold til § 46 c, hvis betingelserne herfor er opfyldt.
 Om frirejser mv. for færøske børn og unge med vidtgående fysiske eller  

 psykiske handicap, som er anbragt på døgninstitutioner for børn og unge i  

 Danmark, henvises til Socialstyrelsens cirkulæreskrivelse nr. 691 af 30. maj  

 1980 om frirejser for færinger med ophold på danske institutioner for  

 personer med vidtgående fysiske eller psykiske handicap.
 Om frirejser mv. for grønlandske børn og unge henvises til  

 socialstyrelsens cirkulæreskrivelse om betalingsforhold mv. for personer fra  

 Grønland, der får ophold i Danmark formidlet af de grønlandske sociale  

 myndigheder jfr. pkt. 54.
VII.
KLAGEADGANG 75. Efter § 15 kan det sociale udvalgs afgørelser  

 efter bistandsloven, medmindre andet er bestemt i loven, indbringes for  

 amtsankenævnet, i Københavns og Frederiksberg kommuner for Den sociale  

 Ankestyrelse.
Amtsankenævnets afgørelser kan ikke indbringes for anden  

 administrativ myndighed, men Den sociale Ankestyrelse kan optage en sag til  

 behandling, når Ankestyrelsen skønner, at sagen er af principiel betydning,  

 jfr. § 15, stk. 3.
 Amtskommunens social- og sundhedsudvalgs afgørelser efter bistandsloven  

 kan indbringes for Den sociale Ankestyrelse, medmindre andet er bestemt i  

 loven, jfr. § 15, stk. 5.
 Afgørelser, der er truffet af Københavns magistrat og Frederiksberg  

 kommunalbestyrelse kan normalt indbringes for Den sociale Ankestyrelse.
 Der henvises til Socialministeriets vejledning af 11. januar 1988 om  

 klageregler og tilsyn på det sociale område.
Hovedreglen er herefter, at afgørelser, der træffes af det sociale udvalg,  

 kun kan indbringes for en klageinstans.
Det drejer sig eksempelvis om  

 afgørelser om optagelse i institutioner eller anbringelse i døgnpleje.
 Ved socialministeriets bekendtgørelse nr. 122 af 28.3.85 om indsendelse af  

 klager over afgørelser truffet af sociale udvalg/magistrat og regionale nævn  

 inden for de sociale områder og om genvurdering i forbindelse med klager  

 (Remonstration) indføres den regel, at klager over afgørelser indsendes til  

 den myndighed, som har truffet afgørelsen.
SÆRREGLER 76. Det sociale udvalgs afgørelser efter § 65, stk. 5  

 og § 124, stk. 1, vedrørende flytning og hjemtagelse af et barn i privat  

 familiepleje træffes efter de særlige regler i § 126.
Disse afgørelser kan efter § 128 indbringes direkte for Den sociale  

 Ankestyrelse.
Ankestyrelsens beslutninger kan ifølge § 129 kræves forelagt  

 Landsretten.
 Der er i § 128, stk. 2, tillagt plejeforældrene ankeadgang for så vidt  

 angår beslutninger, hvorefter det sociale udvalg tillader, at et barn flyttes  

 eller hjemtages, jfr. § 65, stk. 5, og § 124.
Uenighed mellem kommuner om deres forpligtelser efter bistandsloven  

 afgøres efter § 16 af det amtsankenævn, hvorunder den kommune, mod hvem  

 forpligtelsen gøres gældende, hører.
Hvis forpligtelsen gøres gældende mod  

 Københavns eller Frederiksberg kommuner, afgøres sagen af Ankestyrelsen.
Amtsankenævnets afgørelser kan ikke indbringes for anden administrativ  

 myndighed.
Den sociale Ankestyrelse kan dog optage en sag til behandling, når  

 ankestyrelsen skønner at sagen er af principiel betydning.
 En af en kommune fremsat klage over en anden kommunes overtrædelse af de i  

 bistandslovens § 66, stk. 1 og 2 og § 33, stk. 5 indeholdte regler vil kunne  

 indbringes for tilsynsrådet i det amt, hvorunder den kommune, mod hvem klagen  

 fremføres, hører, såfremt forholdet ikke bringes til ophør uanset henstilling  

 herom fra den stedlige kommune.77. Plejeforældres klage over plejelønnens  

 størrelse kan ikke indbringes for socialstyrelsen/socialministeriet, da der  

 er tale om et aftalespørgsmål mellem en kommune og en plejefamilie.
 Afgørelser vedrørende godkendelse af opholdssted for børn og unge efter §  

 66, stk. 1 og stk. 2 kan ikke indbringes for anden administrativ myndighed.
 Klager over afgørelser truffet af det sociale udvalg om afbrydelse af  

 forbindelsen mellem barnet og forældremyndighedsindehaveren indtil 3 måneder  

 behandles i medfør af § 67, stk. 3, af socialstyrelsen.
 Hvis afbrydelsen af forbindelsen mellem barnet og  

 forældremyndighedsindehaveren varer udover 3 måneder, skal beslutningen i  

 medfør af § 67, stk. 4, træffes efter reglerne i § 126.
 Det sociale udvalgs afgørelse efter § 67, stk. 4, vil i overensstemmelse  

 med bistandslovens almindelige klagesystem kunne indbringes for  

 amtsankenævnet.
 Klager over begrænsninger/afbrydelser i forbindelsen mellem barnet og  

 andre slægtninge, herunder den af forældrene, der ikke har del i  

 forældremyndigheden, behandles af socialstyrelsen som et spørgsmål vedrørende  

 bistandsudøvelsen, jfr. nedenfor.
Socialstyrelsen/socialministeren kan som social tilsynsmyndighed tage  

 spørgsmål vedrørende bistandsudøvelsen op til nærmere undersøgelse, jfr. pkt.  

 24 i socialministeriets cirkulære af 15. august 1975 om bistandslovens  

 almindelige bestemmelser.
En sådan undersøgelse kan resultere i en udtalelse,  

 der kan indeholde en kritik eller vejledning til kommunalbestyrelse/amtsråd  

 om fortolkningen af regler mv.
Derimod er der ikke adgang for de sociale  

 tilsynsmyndigheder til at ændre en afgørelse, der er truffet af de kommunale  

 myndigheder.
Dette bør understreges i vejledningen til klageren.
 Ved klager over personalets optræden, manglende svar, manglende  

 begrundelse eller klagevejledning, ekspeditionstid, sagsbehandling samt  

 personalenormering vil der kunne klages til kommunalbestyrelse/amtsråd.
VIII.
BESTEMMELSER, SOM VEJLEDNINGEN ERSTATTER Foranstående træder i stedet for følgende forskrifter:
 Socialstyrelsens cirkulæreskrivelse nr. 10 af 2. august 1982 om anvendelse  

 af socialpædagogiske skibsprojekter med indtil 3 unge i forbindelse med  

 ophold udenfor hjemmet i medfør af bistandslovens § 33, stk. 1.1, jfr. § 46,  

 stk. 2, § 33, 1.3, jfr. § 66, § 96 og § 42.
 Socialstyrelsens vejledning nr. 3 af 5. oktober 1984 om undersøgelse og  

 vurdering af opholdssteder for børn og unge, der modtager flere end 4  

 personer, jfr. bistandslovens § 66, stk. 2.
 Socialstyrelsens vejledning nr. 4 af 21. november 1984 om forvaltningen af  

 bistandslovens bestemmelser om døgnforanstaltninger og privat familiepleje  

 for børn og unge.
 Socialstyrelsens vejledning nr. 6 af 19. december 1984 om opholdsbetaling  

 mv. ved formidlet døgnophold, herunder familiepleje for børn og unge, jfr.  

 bistandslovens § 66, stk. 5.
 Herudover erstatter denne vejledning følgende forskrifter for såvidt angår  

 døgnforanstaltninger for børn og unge:
 Socialstyrelsens cirkulæreskrivelse nr. 670 af 25. marts 1980 om  

 medarbejderråd ved døgninstitutioner under amtskommunernes ansvar.
 Socialstyrelsens cirkulæreskrivelse nr. 681 af 28. marts 1980 om  

 anvendelse af barneseler i daginstitutioner, dagpleje og døgn- institutioner  

 for spæde børn.
Socialstyrelsen, den 27. juli 1988 Ole Høeg Styrelseschef /Anders Lynge Madsen Kontorchef -STIKORDSREGISTER A-kasse kontingent Adoption.
Afbrydelse af samvær Aflastning Ambulant behandling Amtsungdomscentre Anmeldelsespligt Ansvarsforsikring Arbejdsløn Arbejdsskade Badning Barneseler Bedsteforældre Befordring Beklædning Besøgskontakt Bistandsudøvelse Bofællesskab Bolig egen Brevkontakt Børneautostole Børnebidrag Børnefamilieydelse Børnetandpleje Børnetilskud Dagtilbud under døgnophold Domfældte Efterskole Egne værelser Elevindflydelse Elevråd Erstatningsansvar Fastspænding Ferie Feriehjem Flytning (pleje/institution) Forsikring Forsørgelsespligt Forældreindflydelse Forældreløse børn Forældremyndighed Frirejser Fysiske rammer opholdssted Fælles forældremyndighed Færøske børn Gaver Grønlandske børn Helbredsattest Helbredserklæring Henstillinger/pålæg Hjælpemidler Indskrivningsudstyr Katalog døgnforanstaltning Kollegier Konfirmation Kostpenge Kostskoler Kvindekorps Kørsel med børn Lommepenge Lægetilsyn Magtanvendelse Maskiner Medicin Medarbejderindflydelse Narkotikamisbrug Områdeinstitution Opholdstilladelse Organisationsform/opholdssted Overenskomst Plejehjemsforening Politi Revalidering Rådgivningscentre Samværsret Sikkerhedsseler Sikrede afdelinger Skibsprojekter Skole Slægtninge Socialcenter SSP-samarbejde Statsamt Straffeattest Tandpleje Telefonkontakt Tilbagekaldelse af godkendelse Tilsynsråd Udenlandske børn Udlandsophold Udslusning Underretningspligt Undervisning Undervisningspligt Vedtægt Visitation Værgemål BILAG 1 SOCIALPÆDAGOGISKE KRAV TIL SKIBSPROJEKTER MED MELLEM 4 OG 10 ELEVER OMBORD 1. Efter industriministeriets bekendtgørelse nr. 525  

 af 30. oktober 1981 om sikkerheds- og sundhedsmæssige forhold i skoleskibe  

 mv. fastsætter Søfartsstyrelsen vilkårene for socialpædagogiske  

 skibsprojekter.
 Søfartsstyrelsen har i forskrifter af 23. marts 1982 fastsat vilkårene for  

 godkendelse af skibe, der anvendes som uddannelsesskibe, socialpædagogiske  

 projekter, lejrskoleskibe, lystfiskerskibe, klubskibe eller til lignende  

 særlige formål, som ikke er egentlig passagersejlads (rutesejlads o.lign.).
 Som supplement til Søfartsstyrelsens forskrifter er der fastsat følgende  

 krav til socialpædagogiske skibsprojekter med mellem 4 og 10 elever ombord:
2. TILSYN OG OPFØLGNING De kommuner, der henviser unge til et socialpædagogisk skibsprojekt, er  

 ansvarlige for, at der for hvert enkelt skibsprojekt etableres et generelt  

 socialpædagogisk tilsyn.
Det betyder, at der for hvert enkelt skibsprojekt  

 skal være een kommune, amtskommune eller anden offentlig myndighed, som på de  

 henvisende kommuners vegne er ansvarlig for og udfører et generelt  

 socialpædagogisk tilsyn.
Dette tilsyn må kun udføres af offentlig myndighed  

 og kan derfor ikke overdrages til private eller private organisationer mv.
 Etableringen af det generelle socialpædagogiske tilsyn fritager ikke de  

 enkelte henvisende kommuner for ansvaret efter bistandsloven til at føre  

 tilsyn med den unge eller følge den unges uddannelse mv. under hele  

 projektforløbet.
 Den kommune, amtskommune eller anden offentlig myndighed, som efter aftale  

 med de henvisende kommuner har påtaget sig ansvaret for og forpligtelsen til  

 at udføre det generelle socialpædagogiske tilsyn, skal meddele dette til  

 Søfartsstyrelsen.
 3. Det generelle socialpædagogiske tilsyn har følgende  

 opgaver:
4. Der må højst være 10 elever ombord på hvert enkelt  

 skibsprojekt.
Eleverne skal som hovedregel være fyldt 16 år.
Udover den faste  

 besætning skal der være et antal kvalificerede lærere principielt i forholdet  

 1 lærer til 3 elever, således at der skal være 1 lærer, når elevantallet er 4  

 eller 5, 2 lærere, når elevantallet er 6, 7 eller 8, og 3 lærere, når  

 elevantallet er 9 eller 10. Der henvises iøvrigt til Søfartsstyrelsens  

 forskrifter om besætning, opholdsrum mv.
5. Ved et projekts igangsættelse skal der gennemføres  

 en forskole i Danmark af mindst 14 dages varighed.
Er der planlagt og  

 godkendt sejlads uden for området Skagen-Færder, Kalmar-Rügenwalde, skal  

 forskolen være af 3 måneders varighed, heraf 1 måned i land og 2 måneders  

 prøvesejlads i danske farvande.
Beslutning om forlængelse af forskolen  

 træffes ved samråd mellem det generelle socialpædagogiske tilsyn og  

 Søfartsstyrelsen ud fra en vurdering af elevernes og socialmedarbejdernes  

 baggrund og forudsætninger, projektets varighed og i hvilke farvande,  

 sejladsen skal foregå.
I forskolen indgår et kursus i søsikkerhed, der er godkendt af  

 Søfartsstyrelsen.
Kurset skal være gennemført, inden sejlads kan påbegyndes.  

 I den øvrige del af forskolen kan der sejles fra solopgang til solnedgang.  

 Under forskolen af 3 måneders varighed skal de 2 måneders prøvesejlads  

 gennemføres som togter af længere varighed.
 Ved forskolens afslutning vurderer det generelle social-pædagogiske tilsyn  

 om og under hvilke nærmere betingelser, projektet og den enkelte elev kan  

 fortsætte, herunder om tilsynsbesøgene skal foretages med kortere mellemrum  

 end de fastsatte 2 måneder.
 I vurderingen indgår:
 Det generelle socialpædagogiske tilsyn sender vurderingen til de  

 pågældende elevers kommuner.
6. I den fortsatte projektperiode skal der mindst een  

 gang hver 2. måned fremsendes en rapport til det generelle social-pædagogiske  

 tilsyn.
Denne rapport skal udarbejdes af de ombordværende socialmedarbejdere  

 og skal indeholde følgende:
 Hver enkelt elev skal have adgang til at supplere og kommentere rapporten  

 inden fremsendelsen.
 Skibsføreren skal have adgang til at supplere og kommentere rapporten for  

 så vidt angår b og c.
 Det generelle sociapædagogiske tilsyn videresender rapporten til de  

 pågældende elevers kommuner med eventuelle bemærkninger.Endvidere skal  

 Søfartsstyrelsen orienteres om oplysninger af sikkerheds- og sundhedsmæssig  

 betydning i rapporten.
 7. I det omfang eleven opholder sig ombord på et skib  

 eller i udlandet, kan det generelle socialpædagogiske tilsyn træffe  

 uopsættelige beslutninger om eleven herunder hjemsendelse uden forudgående  

 forelæggelse for den kommune, der har henvist eleven.
 8. Det forudsættes, at kun de elever og  

 socialmedarbejdere, der har gennemført forskolen, deltager i den fortsatte  

 del af projektet.
 Enkelte elever og socialmedarbejdere kan dog udskiftes/optages i det  

 godkendte projekt, såfremt det generelle socialpædagogiske tilsyn godkender  

 dette.
 Elever og socialmedarbejdere, der tilgår et igangværende projekt, skal som  

 minimum have gennemgået søsikkerhedskurset.
