Nr LSF 73 Forslag til Lov om ændring af lov om byfornyelse (Helhedsorienteret  

 byfornyelse og aftalt boligforbedring) Fremsat af bolig- og byministeren (Jytte Andersen) den 22. april 1998 Vedtaget ved tredjebehandling den 18. juni 1998 Lov nr. 398 af 26/06/1998 § 1 I lov nr. 381 af 10. juni 1997 om byfornyelse, som ændret ved § 3 i lov  

 nr. 970 af 17. december 1997, foretages følgende ændringer:
 1. Overalt i loven ændres »Boligministeren« til:  

 »Bolig- og byministeren«, »boligministeren« ændres til:  

 »bolig- og byministeren«, og »boligministerens« ændres  

 til: »bolig- og byministerens«.
 2. Overalt i loven ændres »Boligministeriet« til:  

 »Bolig- og Byministeriet«, og »Boligministeriets« ændres  

 til: »Bolig- og Byministeriets«.
 3. I § 8, stk. 3, indsættes efter »regler«:  

 »om fordeling af den i stk. 1 nævnte investeringsramme,».
 4. § 94 affattes således:
» § 94. Kommunalbestyrelsen kan på bolig- og byministerens  

 vegne inden for den investeringsramme, der fastsættes til aftalt  

 boligforbedring på de årlige bevillingslove, meddele tilsagn om tilskud til  

 gennemførelse af forbedringsarbejder i 1) private udlejningsejendomme, herunder ejendomme, der ejes af  

 realrenteafgiftspligtige institutioner, der fritages for afgift efter § 3 b i  

 lov om en realrenteafgift af visse pensionskapitaler m.v., og i 2) ejendomme ejet af private andelsboligforeninger, som ikke har modtaget  

 støtte til opførelsen efter lov om boligbyggeri eller lov om almene boliger  

 samt støttede private andelsboliger m.v.
Stk. 2. Bolig- og byministeren fordeler den i stk. 1 nævnte  

 investeringsramme til de kommuner, der senest den 15. maj har ansøgt om del i  

 årets investeringsramme.
Ansøgningen skal indgives til et centralt  

 edb-system.
Fordelingen af investeringsrammen til de ansøgende kommuner sker  

 efter objektive kriterier, der afspejler kommunernes byfornyelsesbehov.
Hver  

 kommune tildeles mindst 0,5 mio. kr. pr. år, dog højst det beløb, kommunen  

 har ansøgt om.
 Stk. 3. Bolig- og byministeren fastsætter regler om fordeling af  

 den i stk. 1 og 2 nævnte investeringsramme.
Stk. 4. Kommunalbestyrelsen fastsætter kriterier for  

 prioriteringen af ansøgninger, herunder til hvilke typer arbejder eller i  

 hvilke nærmere angivne områder der kan ydes støtte.
Kriterierne kan  

 fastsættes på grundlag af det lokale byfornyelsesbehov, den planlagte  

 byfornyelsesindsats samt ud fra det tidspunkt, ansøgningerne er modtaget i  

 kommunen.
Kriterierne for prioriteringen kan kombineres.
Kriterierne skal  

 bekendtgøres senest den 15. januar i det år, for hvilket de skal gælde.  

 Kommunalbestyrelsen meddeler tilsagn om tilskud, jf. stk. 1, eller meddeler  

 reservation, jf. §§ 107 og 119, på grundlag af den foretagne prioritering  

 inden for den investeringsramme, kommunalbestyrelsen har fået tildelt efter  

 stk. 2.
Stk. 5. Uudnyttet investeringsramme ved udgangen af et finansår  

 overføres til næste finansår.
Bolig- og byministeren kan fastsætte regler om,  

 at en kommunes uudnyttede investeringsramme overføres til den pågældende  

 kommunes investeringsramme for det følgende finansår, og at reservations-  

 eller tilsagnsmidler, som falder bort i et efterfølgende finansår, tilgår  

 kommunens investeringsramme for det pågældende finansår.« 5. I § 107, stk. 2, og i § 119, stk. 2, indsættes  

 efter 1. pkt. som nye punktummer:
»Ansøgningen kan tidligst indsendes efter kommunens bekendtgørelse af  

 kriterier, jf. § 94, stk. 4, 4. pkt., for det år, reservationen ønskes.  

 Ansøgningen skal indsendes inden den 1. maj i det år, reservationen  

 ønskes.« 6. I § 108, stk. 1, og i § 120, stk. 1, indsættes  

 efter 1. pkt. som nye punktummer:
»Ansøgningen kan tidligst indsendes efter kommunens bekendtgørelse af  

 kriterier, jf. § 94, stk. 4, 4. pkt., for det år, tilsagnet ønskes.
Hvis der  

 ikke forinden er meddelt reservation, skal ansøgningen om tilsagn indsendes  

 inden den 1. maj i det år, tilsagnet ønskes.« 7. I § 108 indsættes efter stk. 4 som nye stykker:
»Stk. 5. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
Stk. 6. Kommunalbestyrelsen kan dispensere fra den i stk. 5  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.« Stk. 5 bliver herefter stk. 7.
 8. I § 120 indsættes efter stk. 2 som nye stykker:
»Stk. 3. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
Stk. 4. Kommunalbestyrelsen kan dispensere fra den i stk. 3  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.« Stk. 3 bliver herefter stk. 5.
§ 2 Stk. 1. Loven træder i kraft den 1. juli 1998 og har virkning for  

 ansøgninger i henhold til lov om byfornyelse, der får reservation eller  

 tilsagn efter den 31. december 1998.
 Stk. 2. Ansøgninger efter de hidtil gældende regler i kapitel 2 i  

 lov om byfornyelse, hvortil der er meddelt reservation eller tilsagn inden  

 den 31. december 1998, færdigbehandles efter de hidtil gældende regler.
 Stk. 3. Ansøgninger efter de hidtil gældende regler i kapitel 2 i  

 lov om byfornyelse, der ikke har opnået reservation af midler inden den 31.  

 december 1998, bortfalder.
 Stk. 4. Ansøgninger efter de hidtil gældende regler i kapitel 5 i  

 lov om byfornyelse, hvortil der er meddelt reservation eller tilsagn om  

 tilskud inden den 31. december 1998, færdigbehandles efter de hidtil gældende  

 regler.
 Stk. 5. Ansøgninger efter kapitel 5 i lov om byfornyelse som  

 ændret ved denne lov kan tidligst indsendes efter den 1. januar 1999.
Oprindeligt fremsat forslag § 1 I lov nr. 381 af 10. juni 1997 om byfornyelse, som ændret ved § 3 i lov  

 nr. 970 af 17. december 1997, foretages følgende ændringer:
 1. Over alt i loven ændres »Boligministeren« til:  

 »Bolig- og byministeren«, »boligministeren« ændres til:  

 »bolig- og byministeren«, og »boligministerens« ændres  

 til: »bolig- og byministerens«.
 2. Over alt i loven ændres »Boligministeriet« til:  

 »Bolig- og Byministeriet«, og »Boligministeriets« ændres  

 til: »Bolig- og Byministeriets«.
 3. I § 8, stk. 3, indsættes efter »regler«:  

 »om fordeling af den i stk. 1 nævnte investeringsramme,».
 4. § 94 affattes således:
» § 94. Kommunalbestyrelsen kan på bolig- og byministerens  

 vegne inden for den investeringsramme, der fastsættes til aftalt  

 boligforbedring på de årlige bevillingslove, meddele tilsagn om tilskud til  

 gennemførelse af forbedringsarbejder i 1) private udlejningsejendomme, herunder ejendomme, der ejes af  

 realrenteafgiftspligtige institutioner, der fritages for afgift efter § 3 b i  

 lov om en realrenteafgift af visse pensionskapitaler m.v., og i 2) ejendomme ejet af private andelsboligforeninger, som ikke har modtaget  

 støtte til opførelsen efter lov om boligbyggeri eller lov om almene boliger  

 samt støttede private andelsboliger m.v.
Stk. 2. Bolig- og byministeren fordeler den i stk. 1 nævnte  

 investeringsramme til de kommuner, der senest den 15. marts har ansøgt om del  

 i årets investeringsramme.
Ansøgningen skal indgives til et centralt  

 edb-system.
Fordelingen af investeringsrammen til de ansøgende kommuner sker  

 efter objektive kriterier, der afspejler kommunernes byfornyelsesbehov.
Hver  

 kommune tildeles mindst 0,5 mio.kr. pr. år, dog højst det beløb, kommunen har  

 ansøgt om.
 Stk. 3. Bolig- og byministeren fastsætter regler om fordeling af  

 den i stk. 1-2 nævnte investeringsramme.
Stk. 4. Kommunalbestyrelsen fastsætter kriterier for  

 prioriteringen af ansøgninger, herunder til hvilke typer arbejder, eller i  

 hvilke nærmere angivne områder, der kan ydes støtte.
Kriterierne kan  

 fastsættes på grundlag af det lokale byfornyelsesbehov, den planlagte  

 byfornyelsesindsats samt ud fra det tidspunkt, ansøgningerne er modtaget i  

 kommunen.
Kriterierne for prioriteringen kan kombineres.
Kriterierne skal  

 bekendtgøres senest den 15. januar i det år, for hvilket de skal gælde.  

 Kommunalbestyrelsen meddeler tilsagn om tilskud, jf. stk. 1, eller meddeler  

 reservation, jf. § 107 og § 119, på grundlag af den foretagne prioritering  

 inden for den investeringsramme, kommunalbestyrelsen har fået tildelt efter  

 stk. 2.
Stk. 5. Uudnyttet investeringsramme ved udgangen af et finansår  

 overføres til næste finansår.
Bolig- og byministeren kan fastsætte regler om,  

 at en kommunes uudnyttede investeringsramme overføres til den pågældende  

 kommunes investeringsramme for det følgende finansår.«.
 5. I § 107, stk. 2, og i § 119, stk. 2, indsættes  

 efter »kommunalbestyrelsen« : »inden den 1. marts i det år,  

 reservationen ønskes«.
 6. I § 108, stk. 1, og i § 120, stk. 1, indsættes  

 som 2. pkt. :
 »Hvis der ikke forinden er meddelt reservation, skal ansøgningen om  

 tilsagn indsendes inden den 1. marts i det år, tilsagnet ønskes.«.
 7. I § 108 indsættes efter stk. 4 som nye stykker:
» Stk. 5. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
 Stk. 6. Kommunalbestyrelsen kan dispensere fra den i stk. 5  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.«.
 Stk. 5 bliver herefter stk. 7.
 8. I § 120 indsættes efter stk. 2 som nye stykker:
» Stk. 3. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
 Stk. 4. Kommunalbestyrelsen kan dispensere fra den i stk. 3  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.«.
 Stk. 3 bliver herefter stk. 5.
§ 2 Stk. 1. Loven træder i kraft den 1. juli 1998 og har virkning for  

 ansøgninger i henhold til lov om byfornyelse, der får reservation eller  

 tilsagn efter den 31. december 1998.
 Stk. 2. Ansøgninger efter de hidtil gældende regler i kapitel 2 i  

 lov om byfornyelse, hvortil der er meddelt reservation eller tilsagn inden  

 den 31. december 1998, færdigbehandles efter de hidtil gældende regler.
 Stk. 3. Ansøgninger efter de hidtil gældende regler i kapitel 2 i  

 lov om byfornyelse, der ikke har opnået reservation af midler inden den 31.  

 december 1998, bortfalder.
 Stk. 4. Ansøgninger efter de hidtil gældende regler i kapitel 5 i  

 lov om byfornyelse, hvortil der er meddelt reservation eller tilsagn om  

 tilskud inden den 31. december 1998, færdigbehandles efter de hidtil gældende  

 regler.
Bemærkninger til lovforslaget Almindelige bemærkninger 1. Lovforslagets baggrund og hovedindhold Lovforslaget indeholder følgende elementer:
I.
Fordeling af investeringsrammen til helhedsorienteret byfornyelse.
II.
Fordeling af midler til aftalt boligforbedring.
Ad I.
Fordeling af investeringsrammen til helhedsorienteret  

 byfornyelse I finansloven for 1998 er afsat en investeringsramme på 100 mio. kr. til  

 beslutninger om helhedsorienteret byfornyelse.
I bemærkningerne til forslag  

 til lov om byfornyelse er det forudsat, at investeringsrammen til  

 helhedsorienteret byfornyelse fordeles efter  

 »først-til-mølle«-princippet.
Der kan dog maksimalt anvendes en  

 tredjedel af rammen til beslutninger, hvori der ikke indgår bygningsfornyelse  

 af betydning.
Loven trådte i kraft den 1. januar 1998 og den 2. januar 1998 havde  

 Boligministeriet (nu Bolig- og Byministeriet) modtaget ansøgninger med et  

 samlet ansøgningsbeløb på ca. 133 mio. kr.
Investeringsrammen fordeles med en  

 ligelig og forholdsmæssig andel mellem de indkomne ansøgninger.
Helhedsorienteret byfornyelse er en ny beslutningstype inden for den  

 offentligt støttede byfornyelse, og det kan derfor forventes, at  

 opmærksomheden og interessen for denne beslutningstype vil vokse betydeligt i  

 de kommende år.
Dette må forventes at resultere i flere ansøgninger om  

 reservation til helhedsorienteret byfornyelse i de kommende år.
Der er med den nye byfornyelseslov lagt overordentlig stor vægt på en  

 decentralisering af rettigheder og ansvar til de enkelte kommuner.
En fortsat  

 forholdsmæssig fordeling af midlerne til helhedsorienteret byfornyelse vil  

 stride herimod, da det må forventes at indebære så store reduktioner i de  

 ansøgte beløb, at beslutningerne ikke kan gennemføres i det omfang, der er  

 forudsat i den enkelte kommunes planlægning for det pågældende lokalområde.
 Samtidig indebærer fordelingen efter  

 »først-til-mølle«-princippet, at den sker tilfældigt, og at  

 midlerne derved ikke nødvendigvis kanaliseres hen, hvor behovet er størst i  

 forhold til typer af væsentlige problemer i forskellige byområder og den  

 organisatoriske tilrettelæggelse af indsatsen i de lokale områder.
 Der er derfor behov for en ændring af det nuværende  

 »først-til-mølle«-princip med henblik på en bedre sammenhæng mellem  

 fordeling af midler og de initiativer, der ønskes igangsat med henblik på  

 opfyldelse af de bypolitiske mål.
 Hensigten med en ændring er tillige at understøtte lovens  

 decentraliseringsprincip, idet det fortsat er kommunerne, der efter lovens §  

 4 i områder, hvor der findes en flerhed af væsentlige problemer, navnlig af  

 bygningsmæssig, boligsocial, kulturel og trafikal karakter, træffer  

 beslutning, iværksætter og gennemfører helhedsorienteret byfornyelse.
 På baggrund af de hidtidige erfaringer med kvarterløftprojekterne, forsøg  

 inden for den helhedsorienterede byfornyelse samt indholdet af de indkomne  

 ansøgninger om reservation af midler til helhedsorienteret byfornyelse  

 foreslås det fra 1999 og fremover at fastlægge en behovsbedømmelse i form af  

 udvælgelseskriterier ved fordeling af midler til den helhedsorienterede  

 byfornyelse.
Formålet med denne behovsbedømmelse er at prioritere områder inden for  

 lovens § 4, især i større byer, og at kunne udvælge de bedste projekter, der  

 er lokalt forankrede og sætter ind over for en flerhed af problemer ved en  

 koordinerende og tværsektoriel indsats.
Dette udelukker ikke, at en mindre  

 del af midlerne som led i en forebyggende indsats tilgår de mindre belastede  

 byområder, eller områder i mindre byer, hvor der er behov for bymæssig  

 udvikling.
 Herudover foreslås kriterier som geografisk spredning, spredning af  

 temaer, for eksempel tilførsel af kulturelle og arkitektoniske kvaliteter og  

 forbedring af de fysiske rum, samt spredning på kommunetyper m.v., men hvor  

 aspekter som boligsociale forhold, byøkologiske, ressource- og miljømæssige  

 forhold og foranstaltninger, der fremmer en større identitetsfølelse hos  

 beboere, samtidig har en høj prioritet.
Med henblik på at imødekomme disse behov foreslås, at der i  

 byfornyelseslovens § 8, stk. 3, indsættes en hjemmel til, at ministeren kan  

 fordele investeringsrammen på baggrund af ovennævnte kriterier.
De nærmere  

 administrative bestemmelser vil blive fastsat i en bekendtgørelse, der  

 indeholder reglerne om fordelingskriterier, og hvornår og med hvilken  

 tidsfrist ansøgninger om reservation af midler til en beslutning om  

 helhedsorienteret byfornyelse skal indsendes til Bolig- og Byministeriet.
Ad II.
Fordeling af midler til aftalt boligforbedring Lovforslaget indeholder ændringer til kapitel 5 i lov om byfornyelse om  

 aftalt boligforbedring.
I forarbejderne til loven (L197, 1996-97,  

 Folketingstidende A, sp. 4198ff.) er det udtrykkeligt forudsat, at  

 investeringsrammen skal fordeles efter  

 »først-til-mølle«-princippet.
Dette princip har været anvendt ved  

 fordelingen af investeringsrammen efter lov om privat byfornyelse, og  

 erfaringerne herved har været gode.
Ved fordelingen af investeringsrammen i  

 forbindelse med byfornyelseslovens ikrafttræden den 1. januar 1998 har  

 »først-til-mølle«-princippet imidlertid vist sig at have  

 uhensigtsmæssige konsekvenser.
Problemet skyldes især den usædvanlig store interesse for at få del i de  

 afsatte midler og de væsentligt færre midler.
Det store antal ansøgninger,  

 herunder fra andelsboligforeningerne, der tydeligvis har opstemmet et stort  

 behov for at få tilskud til at gennemføre moderniseringsprojekter, skal ses i  

 forhold til, at midlerne i 1998 på forhånd på grund af beskæftigelsesmæssige  

 og konjunkturmæssige forhold inden for byggeriet er blevet halveret fra 800  

 mio. kr. til 400 mio. kr.
Der er således flere ansøgninger i 1998 samtidig  

 med, at midlerne er blevet færre.
Derved er situationen blevet anderledes end  

 forudsat.
Den store interesse for ordningen medførte, at der opstod lange  

 køer foran en række kommuner den 2. januar 1998, og kommunernes indberetning  

 af ansøgningerne til Boligministeriets elektroniske sagsbehandlingssystem den  

 12. januar 1998 medførte et hektisk kapløb mellem kommunerne om at få del i  

 de afsatte midler til ordningen.
Der er medio april 1998 indberettet  

 ansøgninger for i alt ca. 5,3 mia.kr.
Investeringsrammen er på i alt 400  

 mio.kr.
På baggrund af erfaringerne med fordelingen af investeringsrammen i 1998,  

 foreslås det, at fordelingen af investeringsrammen i 1999 og fremover baseres  

 på andre principper, således at fordelingen af midler til ordningen i højere  

 grad tildeles efter behov, og at kommunerne i overensstemmelse med  

 intentionerne i byfornyelsesloven får bedre muligheder for at kunne anvende  

 den aftalte boligforbedring som et af instrumenterne til løsning af det  

 lokale byfornyelsesbehov.
Det foreslås derfor, at fordelingen af  

 investeringsrammen til kommunerne foretages efter objektive kriterier baseret  

 på fordelingsnøglen for bygningsfornyelsen, og at de enkelte kommuner selv  

 fastlægger kriterierne for, hvordan de vil prioritere mellem ansøgere i  

 kommunen.
Med henblik på at sikre en målretning af midlerne til aftalt  

 boligforbedring, foreslås det endvidere, at der indføres en mulighed for  

 kommunerne til f.eks. at fastsætte nærmere kriterier for, til hvilke arbejder  

 eller i hvilke nærmere angivne områder, der kan ydes støtte, og at der  

 fastsættes en frist for, hvornår et tilsagn om tilskud skal være udnyttet.
Fordelingsmodellen Idet det må forudses, at investeringsrammen også i 1999 vil være begrænset  

 i forhold til den interesse, der er for at anvende den aftalte  

 boligforbedring, og idet en række kommuner har ønsket at få større  

 indflydelse på fordelingen af rammen i de enkelte kommuner, foreslås det, at  

 fordelingen af midler sker efter følgende model:
 Ejerne/andelshaverne kan løbende gennem året indsende ansøgning til  

 kommunen om støtte til aftalt boligforbedring.
Ansøgninger, der er indsendt til kommunen inden den 1. marts, får mulighed  

 for at få del i investeringsrammen for det pågældende år.
Ansøgninger, der  

 indsendes efter den 1. marts, må afvente fordelingen i marts måned året  

 derefter.
Denne ansøgningsfrist er fastsat for at stille ansøgerne lige.  

 Ansøgninger indkommet inden denne frist behandles i relation til de  

 prioriteringskriterier, kommunen har fastsat for det pågældende års fordeling  

 af investeringsrammen.
Kommuner, der senest den 15. marts ansøger om at få del i årets  

 investeringsramme, tildeles en andel i investeringsrammen på grundlag af den  

 enkelte kommunes objektive fordelingstal.
Det gælder både kommuner, der har  

 modtaget ansøgninger, og kommuner, der ønsker del i årets ramme med henblik  

 på opsparing til de efterfølgende år efter de regler, det er hensigten at  

 fastsætte herom, og som omtales nedenfor.
For en række små kommuner vil den foreslåede model medføre en meget lille  

 rammetildeling, og fordelingsmodellen suppleres derfor med en regel om, at  

 rammen for den enkelte kommune skal udgøre minimum 0,5 mio.kr. pr. år.
Hvis  

 kommunen har søgt om et mindre beløb, tildeles dog kun det ansøgte beløb.
Denne »minimumsmodel« indebærer en beskeden omfordeling til  

 småkommunerne inden for den samlede tilsagnsramme på maksimalt ca. 50 mio.kr.  

 af en investeringsramme på 400 mio.kr., svarende til ca. 13 pct. af rammen i  

 forhold til en fordeling alene baseret på fordelingsnøglen for  

 bygningsfornyelse.
Den nødvendige omfordeling bliver i praksis mindre, hvis  

 ikke alle kommuner vil ansøge om at få del i investeringsrammen.
Det foreslås endvidere, at bolig- og byministeren kan fastsætte regler om,  

 at en kommune, der ikke bruger sin ramme, får overført denne til det følgende  

 år, således at kommunen »sparer op«.
Der vil dog blive fastsat den  

 begrænsning, at der højst kan overføres 0,5 mio. kr. pr. år og højst opspares  

 i 3 år.
Hertil skal så lægges det pågældende års bevilling.
Der er her  

 foretaget en afvejning mellem på den ene side at gøre det muligt for små  

 kommuner at spare op til et større projekt og på den anden side at sikre, at  

 tilsagnsrammen udnyttes.
Det skal dog bemærkes, at en investeringsramme på 2  

 mio. kr. kun giver mulighed for at udnytte lovens maksimale  

 tilskudsmuligheder, hvis der er tale om en mindre ejendom - ca. 10-20  

 lejligheder og afhængig af investeringens størrelse.
For at undgå at der  

 opstår problemer med at gennemføre en hensigtsmæssig boligforbedring i en  

 ejendom, vil bolig- og byministeren få mulighed for konkret at dispensere fra  

 opsparingsperiodens længde.
Investeringsrammen til aftalt boligforbedring forudsættes som i 1998  

 opdelt i delrammer til private udlejningsejendomme og ejendomme ejet af  

 private andelsboligforeninger.
Dette indebærer i praksis, at kommunen i sin  

 ansøgning om del i rammen skal angive, hvor meget der søges i forhold til  

 såvel udlejningsejendomme som andelsboliger.
Tildelingen vil blive  

 tilrettelagt, således at den enkelte kommune vil få tildelt en samlet ramme i  

 forhold til kriterierne for den offentlige bygningsfornyelse og fordelt  

 indbyrdes for de to ejendomskategorier i forhold til delrammernes størrelse.  

 For at sikre den bedst mulige udnyttelse af de meget små rammer forudsættes  

 dette dog ikke at gælde for kommuner omfattet af  

 »minimumsmodellen«, dvs. der ikke gælder delrammer for disse  

 kommuner.
I de tilfælde, hvor en meddelt reservation eller et tilsagn om tilskud  

 helt eller delvis bortfalder, sker tilbagefaldet af investeringsramme til den  

 enkelte kommunes ramme.
Dette vil medvirke til at sikre, at kommunen får en  

 effektiv udnyttelse af den tildelte investeringsramme.
Kriterier for prioritering og for støtteberettigede arbejder For at sikre at kommunerne kan udnytte mulighederne for at koordinere  

 byfornyelsesindsatsen efter det lokale byfornyelsesbehov, foreslås det, at  

 kommunerne fastsætter kriterier for, hvordan ansøgningerne i kommunen vil  

 blive prioriterede, herunder til hvilke typer arbejder, eller i hvilke  

 nærmere angivne områder, der kan ydes støtte.
Kommunerne får således i højere  

 grad end efter de gældende regler ansvaret for at prioritere og tilrettelægge  

 byfornyelsespolitikken og bedre muligheder for at anvende den aftalte  

 boligforbedring som et af instrumenterne til at løse det lokale  

 byfornyelsesbehov.
Der tilsigtes således et endnu bedre samspil med de  

 forskellige byfornyelsesinstrumenter med henblik på de enkelte kommuners  

 udvikling af bypolitikken.
Kriterierne for prioriteringen af ansøgningerne kan således tage hensyn  

 til det lokale byfornyelsesbehov - eventuelt differentieret i de forskellige  

 geografiske områder - eller de kan gå ud på, at ansøgningerne prioriteres  

 efter »først-til-mølle«-princippet, eller i en kombination af disse  

 kriterier.
Hvis kommunen vælger at fordele efter  

 »først-til-mølle«-princippet, er kommunen forpligtet til at sikre,  

 at sagerne ekspederes i den tidsmæssige rækkefølge, de er indkommet til  

 kommunen.
Den foreslåede mulighed for en prioritering af ansøgningerne fastsættes  

 ikke generelt i en bekendtgørelse, men decentraliseres til kommunerne,  

 således at det bliver den enkelte kommune, der som et led i sin samlede  

 byfornyelsesindsats kan fastsætte, hvis kun bestemte typer af arbejder kan  

 gennemføres som aftalt boligforbedring.
De kriterier, kommunen fastsætter,  

 skal være generelt gældende for alle ansøgere, men de kan godt være  

 differentierede i de forskellige geografiske områder eller i forhold til  

 ejendommenes art og alder.
Som eksempel kan kommunen beslutte, at indvendig vedligeholdelse eller  

 luksusbetonede arbejder ikke kan gennemføres som aftalt boligforbedring.  

 Kommunen kan også fastsætte et alderskriterium eller beslutte, at der kun kan  

 gives støtte til nærmere angivne mangler.
Derimod kan kommunen ikke beslutte,  

 at kun private udlejningsejendomme eller private andelsboliger kan få støtte.  

 Dette følger af, at begge ejendomskategorier er støtteberettigede ifølge  

 loven.
Kommunen kan fastsætte saglige kriterier for støtteberettigede arbejder,  

 uanset efter hvilke kriterier, den vælger at prioritere.
Kommunen kan også  

 fastsætte, at ansøgninger vedrørende nærmere angivne typer af arbejder kommer  

 bagest i køen.
Kommunen vedtager kriterier for prioriteringen af ansøgningerne og  

 bekendtgør disse kriterier på den måde kommunen normalt bekendtgør kommunale  

 beslutninger.
Af hensyn til ansøgerne forudsættes det, at bekendtgørelsen  

 sker i rimelig god tid inden ansøgningsfristen pr. 1. marts for ansøgerne,  

 dog senest den 15. januar.
Kommunen kan inden den 15. marts ansøge Bolig- og Byministeriet om  

 investeringsramme, jf. nærmere ovenfor.
Bolig- og Byministeriet fordeler  

 umiddelbart efter den 15. marts årets investeringsramme for aftalt  

 boligforbedring til de kommuner, der har ansøgt om del i investeringsrammen.  

 Efter at kommunen har fået tildelt sin investeringsramme, forudsættes det af  

 hensyn til ansøgerne, at kommunen snarest muligt fordeler rammen i henhold  

 til den bekendtgjorte prioritering af ansøgningerne og meddeler reservation  

 eller tilsagn om tilskud.
Frist for udnyttelse af tilsagn Af hensyn til en hensigtsmæssig udnyttelse af investeringsrammen til  

 aftalt boligforbedring og til en rimelig afvikling af de meddelte tilsagn,  

 foreslås det, at de arbejder, der er meddelt tilsagn om tilskud til, skal  

 være gennemført, og ansøgning om udbetaling af tilskud indsendt til  

 kommunalbestyrelsen indenfor en frist på 2 år.
Der er mulighed for, at  

 kommunalbestyrelsen kan dispensere fra fristen.
Kommunen får mulighed for at  

 genbevilge ikke udnyttede tilsagn til andre ansøgninger.
2. Økonomiske konsekvenser for det offentlige Forslaget om ændrede kriterier for fordeling af investeringsrammen til  

 helhedsorienteret byfornyelse vurderes ikke at have økonomiske konsekvenser.
 Forslaget om aftalt boligforbedring vurderes ikke at have konsekvenser for  

 den statslige støtteudbetaling, idet forslaget ikke indebærer en ændring af  

 de gældende regler for udmålingen af støtte.
Lovforslaget vil nødvendiggøre en omlægning af det eksisterende edb-system  

 fra et fordelingsprincip baseret på »først-til-mølle«-princippet  

 til et fordelingsprincip baseret på kommunernes frie prioritering inden for  

 en objektivt tildelt kommunal ramme.
Edb-systemet skal videre udbygges til at  

 kunne administrere kommunale delrammer, herunder styre overførslen af evt.  

 uforbrugte kommunale rammer til et efterfølgende finansår m.v.
Udgifterne til  

 omlægning af edb-systemet afholdes inden for Bolig- og Byministeriets  

 almindelige driftsramme.
3. Administrative konsekvenser for det offentlige Forslaget om ændrede kriterier for fordeling af investeringsrammen til  

 helhedsorienteret byfornyelse vurderes ikke at have væsentlige administrative  

 konsekvenser for kommunerne, idet ændringen i al væsentlighed kun vedrører  

 Bolig- og Byministeriets efterfølgende prioritering af de kommunale  

 ansøgninger.
Forslaget om aftalt boligforbedring indebærer, at kommunen får mulighed  

 for at foretage en prioritering af de indkomne ansøgninger efter nogle af  

 kommunen valgte kriterier, med henblik på mere aktivt at kunne anvende aftalt  

 boligforbedring som et instrument i den samlede lokale byfornyelsesindsats.  

 Generelt får kommunen meget vidtgående muligheder for selv at opstille de  

 kriterier for fordelingen af den kommunale ramme, som den enkelte kommune  

 selv vurderer som hensigtsmæssige på grundlag af de lokale forhold.
Det er  

 helt op til kommunen, om den ønsker at gøre brug af denne aktive  

 prioriteringsmulighed, eller om den vil fastholde den prioritering, som  

 automatisk følger af en løbende indberetning af modtagne ansøgninger  

 (»først-til-mølle«-princippet). Der er således ikke med indførslen  

 af den aktive prioriteringsmulighed tilsigtet kommunale merudgifter.
Det kan forventes, at langt de fleste kommuner vil opstille  

 betingelser/kriterier for modtagelse af støttetilsagn.
Som følge heraf kan  

 der forventes en vis reduktion af det samlede antal ansøgninger i kommunerne.  

 Hertil kommer, at den enkelte kommunes rammetildeling nu beror på objektive  

 kriterier.
Sammen med de mere rummelige tidsfrister ventes dette at medføre  

 en reduktion af ressourceforbruget i kommunerne.
De nævnte forhold vil samlet  

 bidrage til en vis administrativ lettelse af den kommunale sagsbehandling.
 Det vurderes med en vis usikkerhed, at det samlede forslag vedrørende  

 aftalt boligforbedring vil indebære en mindre administrativ lettelse for  

 kommunerne.
4. Økonomiske og administrative konsekvenser for erhvervslivet Forslaget vurderes ikke at have økonomiske eller administrative  

 konsekvenser for erhvervslivet.
5. Miljømæssige konsekvenser Efter de gældende regler om aftalt boligforbedring er der bl.a. mulighed  

 for at yde støtte til miljø- og ressourcemæssige forbedringsarbejder.
Denne  

 mulighed fastholdes uændret med forslaget.
Det kan forventes, at mange  

 kommuner vil opstille kommunale fordelingskriterier, som vil fremme miljø- og  

 ressourcemæssige initiativer, og at en større andel af de gennemførte  

 arbejder følgelig vil vedrøre miljø- og ressourcemæssige forbedringsarbejder.
 Det vurderes derfor sammenfattende, at lovforslaget vil have positive  

 miljø- og ressourcemæssige konsekvenser.
6. Forholdet til EU-retten Forslaget indeholder ikke EU-retlige aspekter.
7. Høring Lovforslaget er samtidig med fremsættelsen sendt til høring hos  

 Kommunernes Landsforening, Københavns og Frederiksberg Kommuner,  

 Amtsrådsforeningen, Administratorforeningen, Andelsboligforeningernes  

 Fællesrepræsentation, Advokatrådet, Byfornyelsesrådet, Boligselskabernes  

 Landsforening, Udlejerforeningen Danmark, Danmarks Lejerforeninger, De Jydske  

 Grundejere, Håndværksrådet, Lejernes Landsorganisation og Grundejernes  

 Investeringsfond.
Bemærkninger til de enkelte bestemmelser Til § 1 Til nr. 1-2 Forslagene er redaktionelle.
Til nr. 3 Forslaget vil gøre det muligt at fordele investeringsrammen til  

 helhedsorienteret byfornyelse efter en udvælgelse blandt indkomne ansøgninger  

 på grundlag af bestemte kriterier, jf. nærmere de almindelige bemærkninger.
Til nr. 4 Forslaget til ændret affattelse af § 94, stk. 1, nr. 2, er en redaktionel  

 konsekvensrettelse som følge af, at støtte til opførelsen fremover gives  

 efter lov om almene boliger samt støttede private andelsboliger m.v.
 De øvrige foreslåede ændringer i forhold til den gældende § 94 fastlægger  

 proceduren for fordeling af investeringsrammen til aftalt boligforbedring,  

 jf. de almindelige bemærkninger.
 Fordelingen af investeringsrammen til kommunerne foreslås fastsat efter  

 det objektive byfornyelsesbehov i de enkelte kommuner.
Det foreslås endvidere, at den enkelte kommunalbestyrelse kan prioritere  

 de modtagne ansøgninger enten efter en vurdering af ansøgningerne efter det  

 lokale byfornyelsesbehov eller efter det tidspunkt, ansøgningerne er modtaget  

 i kommunen (»først-til-mølle«-princippet) eller efter hvilke  

 arbejder der er tale om.
Disse kriterier kan kombineres.
Kommunen skal på  

 forhånd fastlægge kriterierne for sin prioritering af ansøgningerne.
 Kommunerne får således mulighed for at anvende den aftalte boligforbedring  

 som et styringsværktøj i forbindelse med den lokale byfornyelsesindsats i  

 kommunen.
Kommunerne får endvidere mulighed for at fastsætte generelle kriterier  

 for, hvilke arbejder der kan gennemføres som aftalt boligforbedring.
Den  

 enkelte kommune har således mulighed for at udelukke f.eks. luksusbetonede  

 arbejder eller vedligeholdelsesarbejder i større omfang.
Af hensyn til ansøgerne foreslås det, at kommunerne senest den 15. januar  

 skal bekendtgøre, hvilke kriterier kommunen vil lægge vægt på ved  

 prioriteringen af ansøgningerne.
Bekendtgørelsen forudsættes at ske på den  

 måde, kommunen normalt bekendtgør kommunale beslutninger.
Til nr. 5 og 6 Der foreslås fastsat en årlig ansøgningsfrist pr. 1. marts for ansøgerne  

 som led i den foreslåede fordelingsmodel, jf. de almindelige bemærkninger.
Til nr. 7 og 8 Efter de foreslåede bestemmelser skal et tilsagn om tilskud udnyttes, og  

 arbejderne færdiggøres inden for et tidsrum på 2 år.
Bestemmelsen skal sikre,  

 at de arbejder, der er meddelt tilsagn om tilskud til, sættes i gang og  

 færdiggøres inden for en rimelig tid.
Tilsagn, der ikke udnyttes inden for  

 tidsfristen, bortfalder.
Efter de gældende regler gælder der ikke nogen  

 tidsfrist for udnyttelse af tilsagn om tilskud.
Dette har vist sig at være  

 uhensigtsmæssigt.
For at sikre at tilsagnet ikke bortfalder, hvor arbejderne er igangsat,  

 men af forskellige årsager ikke er færdiggjorte ved fristens udløb, og hvor  

 arbejderne inden for en rimelig tid vil kunne færdiggøres, foreslås det, at  

 kommunalbestyrelsen kan dispensere fra fristen.
Dispensationen gælder i 1 år,  

 som regnes fra udløbet af den foreslåede 2 års frist.
Tilsagn, der falder bort efter disse bestemmelser, tilskrives kommunens  

 investeringsramme.
Kommunens investeringsramme forøges således med den  

 uudnyttede ramme, der falder tilbage til kommunen.
Til § 2 Det foreslås, at loven træder i kraft pr. 1. juli 1998, men med virkning  

 fra finansåret 1999, således at de foreslåede nye regler kan indgå hurtigst  

 muligt i kommunernes byfornyelsesplanlægning for 1999.
 Det betyder, at kommunerne kan træffe de forberedende beslutninger efter  

 de nye regler efter den 1. juli 1998 og iværksætte  

 gennemførelsesforanstaltninger i medfør af loven.
Det betyder endvidere, at der, afhængig af hvordan den enkelte kommune  

 ønsker at tilrettelægge ansøgningsproceduren, kan indsendes ansøgninger efter  

 de nye regler efter ikrafttrædelsesdatoen.
Der kan først meddeles reservation  

 eller tilsagn efter de nye regler i finansåret 1999. Det skal endvidere  

 bemærkes, at de generelle gennemførelsesforanstaltninger vil blive planlagt  

 som en løbende proces frem mod uddelingen af investeringsrammen for 1999.
Skriftlig fremsættelse (22. april 1998) Bolig- og byministeren (Jytte Andersen):
 Jeg tillader mig herved for Folketinget at fremsætte:
 Forslag til lov om ændring af lov om byfornyelse. (Helhedsorienteret  

 byfornyelse og aftalt boligforbedring).
(Lovforslag nr.
L 73).
 I lovforslaget foreslås dels en ændret fordeling af investeringsrammen til  

 helhedsorienteret byfornyelse, dels en ændring af fordelingen af midler til  

 aftalt boligforbedring.
For så vidt angår helhedsorienteret byfornyelse, er der på finansloven for  

 1998 afsat en investeringsramme på 100 mill. kr. til beslutninger om  

 helhedsorienteret byfornyelse.
I bemærkningerne til den nye byfornyelseslov,  

 der trådte i kraft den 1.1.1998, er det forudsat, at investeringsrammen  

 fordeles efter »først-til-mølle«-princippet.
Der kan dog maksimalt  

 anvendes 1/3 af rammen til beslutninger, hvori der ikke indgår  

 bygningsfornyelse af betydning.
Den 2.1.1998 havde Bolig- og Byministeriet  

 modtaget ansøgninger med et samlet ansøgningsbeløb på ca. 133 mill. kr.  

 Investeringsrammen fordeles med en ligelig og forholdsmæssig andel mellem de  

 indkomne ansøgninger.
 Da fordelingen efter »først-til-mølle«-princippet bl.a.  

 indebærer en tilfældig fordeling af midlerne, og midlerne ikke nødvendigvis  

 kanaliseres derhen, hvor behovet er størst i forhold til typer af væsentlige  

 problemer i forskellige byområder og den organisatoriske tilrettelæggelse af  

 indsatsen i de lokale områder, foreslås en ændring af det nuværende  

 fordelingsprincip med henblik på at sikre en bedre sammenhæng mellem  

 fordeling af midler og de initiativer, der ønskes igangsat med henblik på  

 opfyldelse af regeringens bypolitiske målsætninger.
 Det foreslås på den baggrund fra 1999 og fremover at fastlægge en  

 behovsbedømmelse i form af udvælgelseskriterier ved fordeling af midler til  

 den helhedsorienterede byfornyelse, og at der indsættes en  

 bemyndigelsesbestemmelse for bolig- og byministeren til at fordele  

 investeringsrammen efter nærmere fastsatte fordelingskriterier.
 For så vidt angår den aftalte boligforbedring, foreslås det på baggrund af  

 erfaringerne med fordelingen af investeringsrammen i 1998, at fordelingen af  

 midlerne i 1999 og fremover baseres på andre principper end efter  

 »først-til-mølle«-princippet, idet investeringsrammen også i 1999  

 må forudses at være begrænset i forhold til den interesse, der er for at  

 anvende ordningen.
Det foreslås, at fordelingen af midler til aftalt boligforbedring i højere  

 grad tildeles efter behov, således at fordelingen af investeringsramme til  

 kommunerne foretages efter objektive kriterier, baseret på fordelingsnøglen  

 for bygningsfornyelse, og at de enkelte kommuner selv fastlægger kriterierne  

 for, hvordan de vil prioritere mellem ansøgerne i kommunen.
Med henblik på at  

 sikre en målretning af midlerne foreslås det endvidere, at der indføres en  

 mulighed for kommunerne til f.eks. at fastsætte nærmere kriterier for, til  

 hvilke arbejder eller i hvilke nærmere områder, der kan ydes støtte, og at  

 der fastsættes en frist for, hvornår et tilsagn om tilskud skal være  

 udnyttet.
Det foreslås endvidere, at bolig- og byministeren kan fastsætte regler om,  

 at en kommune, der ikke bruger sin ramme, får overført denne til det følgende  

 år, således at kommunen »sparer op«.
Der kan dog højst overføres  

 0,5 mill. kr. pr. år og højst opspares i 3 år.
For at undgå, at der opstår  

 problemer med at gennemføre en hensigtsmæssig aftalt boligforbedring i en  

 ejendom, vil bolig- og byministeren få mulighed for konkret at dispensere fra  

 opsparingsperiodens længde.
 Forslaget om en ændret fordeling af investeringsrammen til  

 helhedsorienteret byfornyelse vurderes ikke at have økonomiske konsekvenser,  

 ligesom forslaget ad aftalt boligforbedring vurderes ikke at have  

 konsekvenser for den statslige støtteudbetaling, idet forslaget ikke  

 indebærer en ændring af de gældende regler for udmåling af støtte.
For så vidt angår de administrative konsekvenser for det offentlige,  

 vurderes det med en vis usikkerhed, at forslaget vedrørende aftalt  

 boligforbedring vil indebære en mindre administrativ lettelse for kommunerne.  

 Lovforslaget vurderes ikke at have erhvervsøkonomiske konsekvenser, ligesom  

 det ikke indeholder EU-retlige aspekter.
Endelig vurderes det, at forslaget  

 vil have positive miljø- og ressourcemæssige konsekvenser.
 Idet jeg i øvrigt henviser til lovforslaget og de bemærkninger, der  

 ledsager det, skal jeg anbefale forslaget til Tingets velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget 1. Over alt i loven ændres »Boligministeren« til:  

 »Bolig- og byministeren«, »boligministeren« ændres til:  

 »bolig- og byministeren«, og »boligministerens« ændres  

 til: »bolig- og byministerens«.
 2. Over alt i loven ændres »Boligministeriet« til:  

 »Bolig- og Byministeriet«, og »Boligministeriets« ændres  

 til: »Bolig- og Byministeriets«.
 3. I § 8, stk. 3, indsættes efter »regler«:  

 »om fordeling af den i stk. 1 nævnte investeringsramme,».
 § 8. Boligministeren kan inden for den årlige investeringsramme  

 meddele tilsagn om refusion til den enkelte helhedsorienterede beslutning  

 efter følgende regler:
 1) Staten kan refundere op til 50 pct. af kommunens udgifter efter § 7,  

 nr. 1 og 2.
 2) Staten kan refundere op til 20 pct. af kommunens udgifter til de øvrige  

 refusionsberettigede foranstaltninger, jf. § 7, nr. 3-6.
 3) Den samlede tildeling af investeringsramme til en beslutning om  

 helhedsorienteret byfornyelse kan højst udgøre 10 mio. kr.
 Stk. 2. Refusion kan kun bevilges, såfremt arbejdet ikke er  

 igangsat, inden tilsagn om refusion meddeles.
 Stk. 3. Boligministeren kan fastsætte nærmere regler om  

 administration af ordningen samt om afgrænsningen af de foranstaltninger,  

 hvortil der kan ydes refusion efter § 7.
 4. § 94 affattes således:
» § 94. Kommunalbestyrelsen kan på bolig- og byministerens  

 vegne inden for den investeringsramme, der fastsættes til aftalt  

 boligforbedring på de årlige bevillingslove, meddele tilsagn om tilskud til  

 gennemførelse af forbedringsarbejder i 1) private udlejningsejendomme, herunder ejendomme, der ejes af  

 realrenteafgiftspligtige institutioner, der fritages for afgift efter § 3 b i  

 lov om en realrenteafgift af visse pensionskapitaler m.v., og i 2) ejendomme ejet af private andelsboligforeninger, som ikke har modtaget  

 støtte til opførelsen efter lov om boligbyggeri eller lov om almene boliger  

 samt støttede private andelsboliger m.v.
Stk. 2. Bolig- og byministeren fordeler den i stk. 1 nævnte  

 investeringsramme til de kommuner, der senest den 15. marts har ansøgt om del  

 i årets investeringsramme.
Ansøgningen skal indgives til et centralt  

 edb-system.
Fordelingen af investeringsrammen til de ansøgende kommuner sker  

 efter objektive kriterier, der afspejler kommunernes byfornyelsesbehov.
Hver  

 kommune tildeles mindst 0,5 mio.kr. pr. år, dog højst det beløb, kommunen har  

 ansøgt om.
 Stk. 3. Bolig- og byministeren fastsætter regler om fordeling af  

 den i stk. 1-2 nævnte investeringsramme.
Stk. 4. Kommunalbestyrelsen fastsætter kriterier for  

 prioriteringen af ansøgninger, herunder til hvilke typer arbejder, eller i  

 hvilke nærmere angivne områder, der kan ydes støtte.
Kriterierne kan  

 fastsættes på grundlag af det lokale byfornyelsesbehov, den planlagte  

 byfornyelsesindsats samt ud fra det tidspunkt, ansøgningerne er modtaget i  

 kommunen.
Kriterierne for prioriteringen kan kombineres.
Kriterierne skal  

 bekendtgøres senest den 15. januar i det år, for hvilket de skal gælde.  

 Kommunalbestyrelsen meddeler tilsagn om tilskud, jf. stk. 1, eller meddeler  

 reservation, jf. § 107 og § 119, på grundlag af den foretagne prioritering  

 inden for den investeringsramme, kommunalbestyrelsen har fået tildelt efter  

 stk. 2.
Stk. 5. Uudnyttet investeringsramme ved udgangen af et finansår  

 overføres til næste finansår.
Bolig- og byministeren kan fastsætte regler om,  

 at en kommunes uudnyttede investeringsramme overføres til den pågældende  

 kommunes investeringsramme for det følgende finansår.«.
§ 94. Kommunalbestyrelsen kan på bolig- og byministerens vegne  

 inden for den investeringsramme, der fastsættes til aftalt boligforbedring på  

 de årlige bevillingslove, meddele tilsagn om tilskud til gennemførelse af  

 forbedringsarbejder i 1) private udlejningsejendomme, herunder ejendomme, der ejes af  

 realrenteafgiftspligtige institutioner, der fritages for afgift efter § 3 b i  

 lov om en realrenteafgift af visse pensionskapitaler m.v., og i 2) ejendomme ejet af private andelsboligforeninger, som ikke har modtaget  

 støtte til opførelsen efter lov om boligbyggeri Stk. 2. Boligministeren fastsætter regler om fordeling af den i  

 stk. 1 nævnte investeringsramme.
 Stk. 3. Uudnyttet investeringsramme ved udgangen af et finansår  

 overføres til næste finansår.
 5. I § 107, stk. 2, og i § 119, stk. 2, indsættes  

 efter »kommunalbestyrelsen« : »inden den 1. marts i det år,  

 reservationen ønskes«.
 § 107. Inden aftalens indgåelse kan der ansøges om reservation af  

 investeringsramme til et planlagt projekt.
 Stk. 2. Ansøgning om reservation af investeringsramme skal ske på  

 et af Boligministeriet udfærdiget skema og indsendes til kommunalbestyrelsen.
 Stk. 3. I lejemål omfattet af § 96, stk. 1, nr. 2-4, er det dog en  

 betingelse, at der inden anmodning om en afgørelse efter § 25 b, stk. 1, 1.  

 pkt., og stk. 2, i lov om midlertidig regulering af boligforholdene eller §  

 59 b, stk. 1, 1. pkt., og stk. 2, i lov om leje, er meddelt reservation af  

 investeringsramme.
 Stk. 4. En reservation bortfalder, hvis ansøgning om tilsagn om  

 tilskud ikke er indsendt senest 9 måneder efter, at reservationen er meddelt  

 af kommunalbestyrelsen.
Stk. 5. Efter at kommunalbestyrelsen har meddelt reservation af  

 investeringsramme, kan der ansøges om supplerende reservation af  

 investeringsramme.
Ansøgning om supplerende reservation af investeringsramme  

 skal ske på et af Boligministeriet udfærdiget skema og indsendes til  

 kommunalbestyrelsen.
En supplerende reservation kan ikke forlænge fristen  

 efter stk. 4.
 § 119. Inden der i andelsboligforeningen træffes beslutning om  

 gennemførelse af forbedringsarbejderne, kan der ansøges om reservation af  

 investeringsramme til et planlagt projekt.
 Stk. 2. Ansøgning om reservation af investeringsramme skal ske på  

 et af Boligministeriet udfærdiget skema og indsendes til kommunalbestyrelsen.
 Stk. 3. En reservation bortfalder, hvis ansøgning om tilsagn om  

 tilskud ikke er indsendt senest 9 måneder efter, at reservationen er meddelt  

 af kommunalbestyrelsen.
Stk. 4. Efter at kommunalbestyrelsen har meddelt reservation af  

 investeringsramme, kan der ansøges om supplerende reservation af  

 investeringsramme.
Ansøgning om supplerende reservation af investeringsramme  

 skal ske på et af Boligministeriet udfærdiget skema og indsendes til  

 kommunalbestyrelsen.
En supplerende reservation kan ikke forlænge fristen  

 efter stk. 3.
 6. I § 108, stk. 1, og i § 120, stk. 1, indsættes  

 som 2. pkt.:
 »Hvis der ikke forinden er meddelt reservation, skal ansøgningen om  

 tilsagn indsendes inden den 1. marts i det år, tilsagnet ønskes.«.
 7. I § 108 indsættes efter stk. 4 som nye stykker:
» Stk. 5. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
 Stk. 6. Kommunalbestyrelsen kan dispensere fra den i stk. 5  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.«.
 Stk. 5 bliver herefter stk. 7.
 8. I § 120 indsættes efter stk. 2 som nye stykker:
» Stk. 3. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
 Stk. 4. Kommunalbestyrelsen kan dispensere fra den i stk. 3  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.«.
 Stk. 3 bliver herefter stk. 5.
 § 108. Ansøgning om tilsagn om tilskud skal ske på et af  

 Boligministeriet udfærdiget skema og indsendes til kommunalbestyrelsen.
Stk. 2. For lejemål omfattet af § 96, stk. 1, nr. 1, som er  

 udlejet til såvel beboelse som erhvervsmæssige formål, skal ansøgning om  

 tilsagn om tilskud vedlægges en afgørelse truffet af huslejenævnet i medfør  

 af § 25 b, stk. 1, 2. pkt., i lov om midlertidig regulering af  

 boligforholdene.
I kommuner, hvor bestemmelserne i kapitel II-V i lov om  

 midlertidig regulering af boligforholdene ikke finder anvendelse, skal  

 ansøgningen vedlægges en afgørelse truffet af byfornyelsesnævnet i medfør af  

 § 59 b, stk. 1, 2. pkt., i lov om leje.
Afgørelsen, jf. 1. og 2. pkt., må på  

 ansøgningstidspunktet ikke være mere end 6 måneder gammel.
Stk. 3. For lejemål omfattet af § 96, stk. 1, nr. 2-4, skal  

 ansøgningen vedlægges en afgørelse truffet af huslejenævnet i medfør af § 25  

 b, stk. 1, 1. pkt., og stk. 2, i lov om midlertidig regulering af  

 boligforholdene.
I kommuner, hvor bestemmelserne i kapitel II-V i lov om  

 midlertidig regulering af boligforholdene ikke finder anvendelse, skal  

 ansøgningen vedlægges en afgørelse truffet af byfornyelsesnævnet i medfør af  

 § 59 b, stk. 1, 1. pkt., og stk. 2, i lov om leje.
Afgørelsen, jf. 1. og 2.  

 pkt., må på ansøgningstidspunktet ikke være mere end 6 måneder gammel.
 Stk. 4. Tilskud kan kun bevilges, såfremt arbejdet ikke er  

 igangsat, inden tilsagn om tilskud meddeles.
Stk. 5. Efter at kommunalbestyrelsen har meddelt tilsagn om  

 tilskud, kan der senest i forbindelse med ansøgning om udbetaling af tilskud  

 ansøges om supplerende tilsagn om tilskud, uanset at betingelsen i stk. 4  

 ikke er opfyldt.
Det er en forudsætning for meddelelse af supplerende tilsagn  

 om tilskud, at der er tale om nøjagtig de samme forbedringsarbejder, som er  

 omfattet af det tidligere meddelte tilsagn, og at de afholdte  

 forbedringsudgifter overstiger det tidligere meddelte tilsagn.
Ansøgning om  

 supplerende tilsagn om tilskud skal ske på et af Boligministeriet udfærdiget  

 skema og indsendes til kommunalbestyrelsen.
 § 120. Ansøgning om tilsagn om tilskud skal ske på et af  

 Boligministeriet udfærdiget skema og indsendes til kommunalbestyrelsen.
 Stk. 2. Tilskud kan kun bevilges, såfremt arbejdet ikke er  

 igangsat, inden tilsagn om tilskud meddeles.
Stk. 3. Efter at kommunalbestyrelsen har meddelt tilsagn om  

 tilskud, kan der senest i forbindelse med ansøgning om udbetaling af tilskud  

 ansøges om supplerende tilsagn om tilskud, uanset at betingelsen i stk. 2  

 ikke er opfyldt.
Det er en forudsætning for meddelelse af supplerende tilsagn  

 om tilskud, at der er tale om nøjagtig de samme forbedringsarbejder, som er  

 omfattet af det tidligere meddelte tilsagn, og at de afholdte  

 forbedringsudgifter overstiger det tidligere meddelte tilsagn.
Ansøgning om  

 supplerende tilsagn om tilskud skal ske på et af Boligministeriet udfærdiget  

 skema og indsendes til kommunalbestyrelsen.
Efter 2. behandling den 16. juni 1998 § 1 I lov nr. 381 af 10. juni 1997 om byfornyelse, som ændret ved § 3 i lov  

 nr. 970 af 17. december 1997, foretages følgende ændringer:
 1. Overalt i loven ændres »Boligministeren« til:  

 »Bolig- og byministeren«, »boligministeren« ændres til:  

 »bolig- og byministeren«, og »boligministerens« ændres  

 til: »bolig- og byministerens«.
 2. Overalt i loven ændres »Boligministeriet« til:  

 »Bolig- og Byministeriet«, og »Boligministeriets« ændres  

 til: »Bolig- og Byministeriets«.
 3. I § 8, stk. 3, indsættes efter »regler«:  

 »om fordeling af den i stk. 1 nævnte investeringsramme,».
 4. § 94 affattes således:
» § 94. Kommunalbestyrelsen kan på bolig- og byministerens  

 vegne inden for den investeringsramme, der fastsættes til aftalt  

 boligforbedring på de årlige bevillingslove, meddele tilsagn om tilskud til  

 gennemførelse af forbedringsarbejder i 1) private udlejningsejendomme, herunder ejendomme, der ejes af  

 realrenteafgiftspligtige institutioner, der fritages for afgift efter § 3 b i  

 lov om en realrenteafgift af visse pensionskapitaler m.v., og i 2) ejendomme ejet af private andelsboligforeninger, som ikke har modtaget  

 støtte til opførelsen efter lov om boligbyggeri eller lov om almene boliger  

 samt støttede private andelsboliger m.v.
Stk. 2. Bolig- og byministeren fordeler den i stk. 1 nævnte  

 investeringsramme til de kommuner, der senest den 15. maj har ansøgt om del i  

 årets investeringsramme.
Ansøgningen skal indgives til et centralt  

 edb-system.
Fordelingen af investeringsrammen til de ansøgende kommuner sker  

 efter objektive kriterier, der afspejler kommunernes byfornyelsesbehov.
Hver  

 kommune tildeles mindst 0,5 mio. kr. pr. år, dog højst det beløb, kommunen  

 har ansøgt om.
 Stk. 3. Bolig- og byministeren fastsætter regler om fordeling af  

 den i stk. 1 og 2 nævnte investeringsramme.
Stk. 4. Kommunalbestyrelsen fastsætter kriterier for  

 prioriteringen af ansøgninger, herunder til hvilke typer arbejder eller i  

 hvilke nærmere angivne områder der kan ydes støtte.
Kriterierne kan  

 fastsættes på grundlag af det lokale byfornyelsesbehov, den planlagte  

 byfornyelsesindsats samt ud fra det tidspunkt, ansøgningerne er modtaget i  

 kommunen.
Kriterierne for prioriteringen kan kombineres.
Kriterierne skal  

 bekendtgøres senest den 15. januar i det år, for hvilket de skal gælde.  

 Kommunalbestyrelsen meddeler tilsagn om tilskud, jf. stk. 1, eller meddeler  

 reservation, jf. §§ 107 og 119, på grundlag af den foretagne prioritering  

 inden for den investeringsramme, kommunalbestyrelsen har fået tildelt efter  

 stk. 2.
Stk. 5. Uudnyttet investeringsramme ved udgangen af et finansår  

 overføres til næste finansår.
Bolig- og byministeren kan fastsætte regler om,  

 at en kommunes uudnyttede investeringsramme overføres til den pågældende  

 kommunes investeringsramme for det følgende finansår, og at reservations-  

 eller tilsagnsmidler, som falder bort i et efterfølgende finansår, tilgår  

 kommunens investeringsramme for det pågældende finansår.« 5. I § 107, stk. 2, og i § 119, stk. 2, indsættes  

 efter 1. pkt. som nye punktummer:
»Ansøgningen kan tidligst indsendes efter kommunens bekendtgørelse af  

 kriterier, jf. § 94, stk. 4, 4. pkt., for det år, reservationen ønskes.  

 Ansøgningen skal indsendes inden den 1. maj i det år, reservationen  

 ønskes.« 6. I § 108, stk. 1, og i § 120, stk. 1, indsættes  

 efter 1. pkt. som nye punktummer:
»Ansøgningen kan tidligst indsendes efter kommunens bekendtgørelse af  

 kriterier, jf. § 94, stk. 4, 4. pkt., for det år, tilsagnet ønskes.
Hvis der  

 ikke forinden er meddelt reservation, skal ansøgningen om tilsagn indsendes  

 inden den 1. maj i det år, tilsagnet ønskes.« 7. I § 108 indsættes efter stk. 4 som nye stykker:
»Stk. 5. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
Stk. 6. Kommunalbestyrelsen kan dispensere fra den i stk. 5  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.« Stk. 5 bliver herefter stk. 7.
 8. I § 120 indsættes efter stk. 2 som nye stykker:
»Stk. 3. Et tilsagn om tilskud bortfalder, hvis ansøgning om  

 udbetaling af tilskud ikke er indsendt senest 2 år efter, at tilsagnet om  

 tilskud er meddelt.
Det bortfaldne tilsagnsbeløb tilskrives kommunens  

 investeringsramme.
Stk. 4. Kommunalbestyrelsen kan dispensere fra den i stk. 3  

 angivne frist, hvis arbejdet er igangsat, og hvis kommunalbestyrelsen  

 vurderer, at arbejdet kan færdiggøres inden for 1 år.« Stk. 3 bliver herefter stk. 5.
§ 2 Stk. 1. Loven træder i kraft den 1. juli 1998 og har virkning for  

 ansøgninger i henhold til lov om byfornyelse, der får reservation eller  

 tilsagn efter den 31. december 1998.
 Stk. 2. Ansøgninger efter de hidtil gældende regler i kapitel 2 i  

 lov om byfornyelse, hvortil der er meddelt reservation eller tilsagn inden  

 den 31. december 1998, færdigbehandles efter de hidtil gældende regler.
 Stk. 3. Ansøgninger efter de hidtil gældende regler i kapitel 2 i  

 lov om byfornyelse, der ikke har opnået reservation af midler inden den 31.  

 december 1998, bortfalder.
 Stk. 4. Ansøgninger efter de hidtil gældende regler i kapitel 5 i  

 lov om byfornyelse, hvortil der er meddelt reservation eller tilsagn om  

 tilskud inden den 31. december 1998, færdigbehandles efter de hidtil gældende  

 regler.
 Stk. 5. Ansøgninger efter kapitel 5 i lov om byfornyelse som  

 ændret ved denne lov kan tidligst indsendes efter den 1. januar 1999.
