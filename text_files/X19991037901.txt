Klagen vedrørte de indklagedes blanke revisionspåtegning  

 på en banks årsregnskab, selvom regnskabet ikke var konsolideret  

 med en ejendomskoncern, og heller ikke indeholdt en note om bankens  

 associerede selskaber.
Klagen vedrørte desuden indholdet af de  

 indklagedes påtegninger på bankens børsprospekter.
Nævnet fandt, at de indklagede havde overtrådt god revisorskik  

 ved ikke at medtage noten i årsregnskabet, som var påbudt  

 ifølge lovgivningen.
Det blev anset som en skærpende  

 omstændighed, at regnskabet vedrørte en banks årsregnskab,  

 hvortil lovgivningen stiller særligt strenge krav, og at fejlen blev  

 begået i relation til en note, som de indklagede skulle påse var  

 tilstede i regnskabet.
Det blev imidlertid taget i betragtning, at det var  

 første gang kravet om noten var gældende, og at noten havde  

 været med i et udkast til regnskabet.
De indklagede tildeltes hver en  

 advarsel.
God revisorskik  

 Omhu  

 Nøjagtighed Under denne sag  har bestyrelsen for VB-Invest A/S ved  

 skrivelse af 2. august 1995 indgivet klage  over statsautoriseret revisor  

 Peter Gammelvind og statsautoriseret revisor Kurt  Rotbøl.
 Erhvervs- og Selskabsstyrelsen har ved skrivelse af 15.  

 august 1995 oplyst, at  revisor Peter Gammelvind blev beskikket som  

 statsautoriseret revisor den 8. februar 1980, og at revisor Kurt  

  Rotbøl blev beskikket som statsautoriseret revisor den 13. februar  

 1978.
 1. Klagen:
Det påklages, 2. Sagsfremstilling:
 2.1. Baggrundsoplysninger og forløbet til og med  

 1991.
I 1984 overtog Varde Bank sammen med andre  

  Investeringsselskabet af  5/11 1951 A/S ( i det følgende forkortet  

 til 5/11 A/S). I forbindelse med erhvervelsen fik selskabet det nævnte  

 navn.
Selskabets formål blev ændret til at muliggøre  

 opkøb af fast ejendom i det sydvestjyske område for i denne  

 forbindelse at forestå udviklingen af projekter inden for fast ejendom.
 Selskabet udviklede sig hurtigt til en koncern med flere  

 datterselskaber.
Fra 1987/88 ejede Varde Bank 21 % af aktierne i 5/11 A/S  

 og gennem sit 100 % ejede datterselskab, Vest Finans A/S, yderligere 24 % af  

 aktierne, i alt 45 % af aktierne.
De øvrige 55 % af aktierne blev ejet  

 af to brødre, Ole  Pedersen og Peder Pedersen, samt af Ole Pedersens  

 samleverske, Birgit V.
Jensen.
 Peder Pedersen var medlem af bestyrelsen for Varde Bank i  

 perioden 3. oktober 1988 - 4. november 1992. Ole Pedersen var direktør  

 i 5/11-koncernen fra 1984 til foråret 1994.
Revisor for 5/11 A/S  var revisionsfirmaet Krogh &  

 Ronald A/S, Århus v/statsautoriseret revisor Steen G.
Hansen og  

 Schøbel & Marholt Revisionsaktieselskab, Århus  

 v/statsautoriseret revisor Steen Mikkelsen.
De var tillige revisorer enten  

 sammen eller hver for sig i  5/11 koncernen.
 Der var oprettet en overenskomst mellem aktionærerne  

 i 5/11 A/S, der i § 1 bestemte, at den gjaldt forud for  selskabets  

  vedtægter.
 I henhold til aktionæroverenskomstens § 4 havde  

 aktionærer, der ejede mindst 24 % af aktiekapitalen, ret til at udpege  

 et bestyrelsesmedlem, og det af  Varde Bank/Vest Finans A/S  udpegede  

 bestyrelsesmedlem skulle være formand for bestyrelsen i 5/11 A/S.  

 Prokurist i Varde Bank Michael Jensen  var i den heromhandlede periode  

 formand for bestyrelsen.
 Selskabet blev i henhold til vedtægternes § 10  

  tegnet af formanden for bestyrelsen sammen med selskabets direktion eller af  

 den samlede bestyrelse.
 I henhold til vedtægternes § 7 gav hver aktie  

 på 25.000 kr. en stemme på generalforsamlingen, og alle  

 anliggender skulle afgøres ved simpel stemmeflerhed (§ 8), bortset fra  

 vedtægtsændringer og vedtagelse af selskabets opløsning.
 Aktionæroverenskomstens § 7 bestemte, at alle  

 anliggender skulle afgøres ved simpel stemmeflerhed, medmindre andet  

 var foreskrevet i selskabets vedtægter eller i  

 aktionæroverenskomsten, idet der dog skulle tilstræbes enighed i  

 bestyrelsen ved køb og salg af fast ejendom samt andre større  

 beslutninger. § 7 bestemte endelig, at aktionæroverenskomsten og  

 vedtægterne alene kunne ændres, hvis mere end 76 % af  

 aktiekapitalen stemte for ændringen.
Det fremgår af sagen, at direktør i Varde  

  Bank  Alex Holm Jensen, der fra 1989 var ordførende direktør,  

 deltog i selskabets bestyrelsesmøder, der ofte fandt sted i bankens  

 lokaler.
Desuden modtog Alex Holm Jensen stort set en gang om ugen materiale  

 fra Ole Pedersen vedrørende koncernens aktiviteter m.v. med henblik  

  på  senere drøftelser i bestyrelsesmøder og ved andre  

 lejligheder, og han bistod ved udarbejdelsen af regnskabet i 5/11 A/S.
 Det var koncernens bestyrelsesformand,  Michael Jensen,  

 der som prokurist i banken udarbejdede de indstillinger, der blev forelagt  

 bankens bestyrelse vedrørende koncernen.
Bankens bestyrelse havde i 1988 bedt om få tilsendt  

 kreditsagerne inden bestyrelsesmøderne, hvilket direktionen afviste  

 med henvisning til diskretionshensyn.
Først fra juli 1992 fik  

 bestyrelsen mulighed for umiddelbart inden møderne at sætte sig  

 ind i lånesagerne.
Fra slutningen af 1992 blev lånesagerne  

 udsendt til bestyrelsesmedlemmerne inden møderne.
 Lånesagerne vedrørende 5/11 koncernen blev  

 forelagt bankens bestyrelse af Alex Holm Jensen.
I midten af 1991 var der i banken overvejelser om,  

 hvorvidt Finanstilsynet ville kunne sætte spørgsmålstegn  

 ved engagementet med 5/11 koncernen, hvis det ikke blev nedbragt  

 væsentligt, og man forudså endvidere problemer ved Peder  

 Pedersens fortsatte medlemskab af bestyrelsen i banken.
Banken ønskede  

 engagementet nedbragt med 200 mio. kr. i løbet af de næste  2  

 år.
I september 1991 blev en del af 5/11 koncernen udskilt til  

 et  søsterselskab, ADM Udvikling A/S, med samme  ejerkreds som 5/11  

 A/S.
Søsterselskabet overtog næsten samtlige medarbejdere fra  

 5/11 koncernen samt koncernens administrationsopgaver.
 Ved udgangen af regnskabsåret 1991 var Varde Banks  

 engagement med  5/11 A/S  på kr. 407,3 mio. kr., heraf 371,5 mio. kr.  

 blanco.
 2.2. Begivenhederne i 1992 og begyndelsen af 1993.
I forbindelse med gennemgangen af bankens engagementer pr.  

 31. december 1991 anmodede indklagede om, at der blev fortaget en gennemgang  

 af værdiansættelserne i 5/11-koncernen.
Indklagede modtog  

 herefter 5/11 koncernens regnskaber for 1990 samt et arbejdsnotat  

 vedrørende koncernens interne avancer fra revisionsfirmaet Krogh &  

 Ronald.
På grundlag af gennemgangen af koncernen og dens associerede  

 selskaber fandt de indklagede ikke grundlag for at kræve  

 hensættelser på engagementet, og de afgav derfor den 19. februar  

 1992 blank revisionspåtegning i regnskabet for 1991 for Varde Bank  

 .
Regnskabet indeholder i balancen oplysning om  

 kapitalandele i associerede selskaber, hvortil 5/11 A/S blev henregnet af  

 banken og af revisorerne.
Regnskabets note 9 specificerer bevægelserne  

 i bankens investeringer i de associerede selskaber, og  note 26  

 redegør for bankens samlede tilgodehavender og gæld til  

 associerede virksomheder.
Regnskabet indeholder ikke en note med oplysning om  

 navn, hjemsted og ejerandel vedrørende 5/11-koncernen (og andre  

 associerede selskaber).
 Finanstilsynet foretog i maj 1992 ordinært eftersyn.  

 Tilsynet fandt ikke behov for at kræve nogen hensættelse i  

 bankens regnskab på engagementet med 5/11 koncernen, men anbefalede  

 stærkt en nedsættelse af engagementet og bebudede krav om  

 konsolidering med koncernen.
Den 26. juni 1992 blev regnskabet  for 1991 for 5/11  

 koncernen vedtaget.
Regnskabet, der viste et overskud på 11 mio. kr. og  

 en egenkapital på 70 mio. kr., blev af koncernens revisorer forsynet  

 med blank revisionspåtegning.
 På baggrund af bankens halvårsregnskab, der  

 viste et underskud før skat på 231 mio. kr., besluttede bankens  

 bestyrelse den 1. juli 1992 at gennemføre en handlingsplan, der blandt  

 andet skulle bestå dels i en udvidelse af bankens aktiekapital med 75  

 mio. kr. med fortegningsret for aktionærerne til kurs 150, dels i en  

 optagelse af et obligationslån på 150 mio. kr. til supplement af  

 den ansvarlige kapital i banken.
I skrivelse af 2. juli 1992  pålagde Finanstilsynet  

 - som varslet - i medfør af den dagældende Bank- og  

 Sparekasselov (BSL) § 37 a, stk. 9, banken, at dens regnskaber skulle  

 konsolideres fuldt ud med 5/11-koncernen.
Finanstilsynet angav som  

 begrundelse herfor:
Endvidere tog Finanstilsynet "i betragtning,  

 at Finanstilsynet fastsatte ikke et tidspunkt for,  

 hvornår konsolideringen skulle ske.  Afgørelsen kunne indbringes  

 for Industriministeriets Erhvervsankenævn inden 4 uger.  Ifølge  

 en håndskreven påtegning på skrivelsen sendte banken  

 tilsyneladende en kopi af skrivelsen til de indklagede.
Under udarbejdelsen af emissionsprospekterne til den  

 nævnte aktieudvidelse og optagelse af obligationslån forelagde  

 bankens bestyrelse de indklagede et udkast til den revisorerklæring,  

 der skulle indgå i tegningsprospektet.
De indklagede stillede  

 imidlertid i skrivelse af 7. juli 1992 som betingelse  for at underskrive  

 erklæringen, at de fik lejlighed til at gennemgå hele prospektet  

 samt halvårsregnskabet pr. 30. juni 1992, herunder  

 hensættelserne, og at  gennemgangen ikke ville give oplysninger om  

 forhold, som efter de indklagedes opfattelse burde fremgå af  

  prospektet, henholdsvis halvårsregnskabet.
 På et møde den 29. juli 1992 besluttede  

 bestyrelsen, at aktietegningen skulle finde sted med fortegningsret for  

 bankens aktionærer til kurs 105 i stedet for kurs 150, da  

 børskursen for bankens aktier var faldet.
Den 10. august 1992 blev halvårsregnskabet  og  

 beretningen for 1. halvdel af 1992 offentliggjort.
Beretningen indeholdt  

 oplysning om bestyrelsens handlingsplan samt om, at solvensen pr. 30. juni  

 1992 var beregnet til 11,3 % mod lovens krav om 10 %, og at  solvensen pr.  

 30. september 1992 forventedes at være 12 %. Banken sendte samtidig  

 meddelelse til Fondsbørsen herom.
På et bestyrelsesmøde den 25. august 1992  

 forelagde de indklagede konklusionen af deres undersøgelser  i form af  

 et revisionsprotokollat af samme dato med krav om yderligere  

 hensættelser i forhold til 1991-regnskabet på ca. 100 mio. kr. og  

 om nedskrivning af bankens aktier i 5/11 A/S til 0 kr. som betingelse for at  

 underskrive revisorerklæringen i emissionsprospekterne.  

 Hensættelseskravet beroede på engagementet med selskabet  

 Scandinavian Center of Copenhagen af 1987 A/S, der ejede  

 "B&W-grunden",  og på engagementet med 5/11-koncernen.
De  

 indklagede afsluttede revisionsprotokollatet med at understrege, "at  

 vurderingen er foretaget ud fra en forudsætning om, at  

 Investeringsselskabet fortsætter sin aktivitet i sædvanlig  

 drift med  den sædvanlige ledelse og fortsat skaffer sig fortjeneste  

 fra administrations- og developervirksomhed." De indklagede oplyste på bestyrelsesmødet, at  

 5/11 koncernens regnskab for 1991 korrigeret efter bestemmelserne i 7.  

 selskabsdirektiv, der skulle finde anvendelse med virkning fra 1. januar  

 1992, ville udvise et underskud på 22 mio. kr. i stedet for et overskud  

 på 11 mio. kr., og at regnskabet for 1990 opgjort efter samme  

 bestemmelser også ville have vist et underskud.
Desuden viste alle  

 koncernens associerede selskaber underskud, og 5/11 A/S var formentlig  

 insolvent.
Efter at de indklagede havde forladt  

 bestyrelsesmødet konstaterede bankens direktør, at  

 hensættelseskravet ville medføre, at solvensprocenten blev  

 omkring lovens minimum.
Bestyrelsen overvejede forskellige løsninger,  

 herunder fusion.
Konklusionen på overvejelserne blev, at banken fulgte  

 de indklagedes krav om yderligere hensættelser, og at emissionerne  

 skulle gennemføres.
 Revisionens krav om hensættelse blev på  

 foranledning af de indklagede meddelt Finanstilsynet telefonisk af  

 bestyrelsen samme dag og tillige af de indklagede selv.
 Den 27.august 1992 sendte banken - ligeledes  på  

 foranledning af de indklagede - meddelelse til Fondsbørsen om  

 hensættelsen på 100 mio. kr. på engagementer inden for  

 erhvervsejendomme med virkning for 2. halvår af 1992. Det fremgår  

 endvidere af meddelelsen, at resultatet for 1. halvår af 1992 var et  

 underskud på 231 mio. kr., og at der i den efterfølgende periode  

 til dato var lidt et kurstab på 30 mio. kr.
Samme dag oplyste bankens bestyrelse i en skrivelse til  

 Finanstilsynet, at den ikke var sikker på, om banken efter  

 hensættelsen opfyldte solvenskravet i bank- og sparekasseloven.
Det  

 fremgik af skrivelsen, at der var vedlagt en opgørelse pr. ultimo juli  

 1992, hvorefter bankens solvens var faldet til 10,499 %, idet banken skulle  

 indfri 100 mio. kr. i ansvarlig indskudskapital, hvorved beregningsgrundlaget  

 for solvensen blev reduceret tilsvarende.
Hertil kom virkningen af kravet om  

 hensættelse på 100 mio. kr., som der ikke var taget hensyn til i  

 beregningen, men som ville reducere solvensen med yderligere 0,8  

 procentpoint.
Bestyrelsen søgte derfor for en sikkerheds skyld  

 Tilsynet om dispensation fra solvenskravet blandt andet under henvisning til  

 de vedtagne, forestående emissioner, hvorefter solvensen pr. 30.  

 september 1992 forventedes at blive mindst 11 %.
 De indklagede, der ikke var bekendt med bankens  

 ansøgning om dispensation, udbad sig samme dag oplysning om  

 solvensprocenten og underskrev samme dag revisorerklæringen i  

 emissionsprospekterne.
 Revisorerklæringen i prospekterne af 27. august 1992  

 har flg. ordlyd:
 "Som generalforsamlingsvalgte revisorer har vi  

 gennemgået de i prospektet indeholdte regnskabsmæssige  

 oplysninger og kan bekræfte, at de anførte oplysninger er i  

 overensstemmelse med de offentliggjorte halvårsberetninger pr. 30. juni  

 1992 og 1991.
 Vi har - i overensstemmelse med sædvanlig praksis -  

 ikke revideret  halvårsberetningerne  pr. 30. juni 1992 og 1991.
 Med baggrund i vor revision af årsregnskabet for  

 1991 skal vi bekræfte, at alle forhold vedrørende Aktieselskabet  

 VARDE BANK, som er os bekendt, og som efter vor opfattelse kan påvirke  

 investorerne og deres investeringsrådgiveres vurdering af bankens  

 aktiver og passiver, finansielle stilling, resultater og udsigter, er  

 indeholdt i nærværende prospekt.
 Vedrørende udsigterne til fremtiden henvises til  

 halvårsberetningen pr. 30. juni 1992 samt bankens meddelelse til  

 Københavns Fondsbørs af 27. august 1992.
Esbjerg, den 27. august 1992 .." Tegningsprospekterne indeholdt årsregnskabet for  

 1991, halvårsberetningen for 1992 samt  meddelelsen  af  27. august  

 1992  til Københavns Fondsbørs .
 De indklagede modtog  den 28. august 1992 kopi af  

 ansøgningen til Finanstilsynet om dispensation fra solvenskravet.
 På et møde i bestyrelsen den 31. august 1992  

 orienterede formanden for bestyrelsen om den indgivne ansøgning og  

 tilføjede samtidig, at den interne revisions undersøgelse af  

 bankens solvens havde vist, at banken opfyldte solvenskravet.
 På samme møde underskrev bestyrelsen  

 emissionsprospekterne.
 I skrivelse af 1. september 1992 - med kopi til de  

 indklagede - imødekom Finanstilsynet ansøgningen om  

 dispensation fra solvenskravet med virkning indtil udgangen af september 1992  

 på vilkår, at såvel bankens som koncernens solvensprocent  

 skulle udgøre mindst 9,5 %.
 Tegningen fandt sted i dagene 9. - 22. september 1992 for  

 aktieemissionens vedkommende, og i dagene 9. - 15. september 1992 for  

 obligationslånets vedkommende.
 I september 1992 opstod der en voldsom valutauro, som  

 forventedes at medføre betydelige tab på kundeengagementer.  

 På et bestyrelsesmøde den 29. september 1992 besluttede man  

 derfor at udarbejde en ny handlingsplan.
I skrivelse af 1. oktober 1992 meddelte banken  

 Finanstilsynet, at man ville overholde påbudet om konsolidering med  

 5/11 koncernen, men man ville forsøge at undgå den situation,  

 der skabte behov for konsolideringen.
Banken redegjorde for, hvad den ville  

 iværksætte for at undgå konsolideringen, og søgte  

 derfor om udsættelse med konsolideringen til udgangen af  1992. Det  

 fremgik, at henvendelsen forinden havde været drøftet med de  

 indklagede, der havde tilsluttet sig ansøgningen.
 Efter at dispensationen fra solvenskravet var  

 udløbet med udgangen af september måned, meddelte banken under  

 et møde den 2. oktober 1992 med Finanstilsynet, at solvenskravet  

 fortsat ikke var overholdt, idet solvensen pr. 30. september 1992 udgjorde  

 9,6 % mod lovens minimumskrav om 10 %. Tilsynet forlængede herefter  

 dispensationen til 31. oktober 1992 stadig på vilkår, at  

 solvensen skulle andrage mindst 9,5 %. På et møde i  

 Finanstilsynet den 19. oktober 1992 med bestyrelsens næstformand og  

 direktionen samt de indklagede forlængede tilsynet dispensationen  

 vedrørende solvenskravet til udgangen af 1992.
 Varde Bank  udsendte den 21. oktober 1992 en meddelelse  

 til Københavns Fondsbørs om, at banken, der i årets  

 første to kvartaler havde haft et underskud på 231 mio. kr., nu  

 i tredje kvartal havde tabt yderligere 232 mio. kr., således at der i  

 alt  i den forløbne del af 1992 var realiseret et underskud på  

 463 mio. kr.  Der blev givet en forklaring på underskuddet samt henvist  

 til den tidligere fondsbørsmeddelelse af 27. august 1992. Det blev  

 oplyst, at indtjeningen på de egentlige bankforretninger viste en  

 tilfredsstillende udvikling, mens omkostningerne stort set var  

 uændrede, og at man også for årets sidste kvartal  

 forventede et underskud om end mindre markant end for tredje kvartal.
 Om bankens balance blev det i meddelelsen oplyst, at  

 reduktionen i udlånsporteføljen var fortsat, mens indlån  

 viste en svagt stigende tendens.  Bankens egenkapital var pr. ultimo  

 september 675 mio. kr. efter fradrag  af det konstaterede underskud samt  

 efter tilførsel af 75 mio. kr. i forbindelse med aktieemissionen i  

 september 1992.
 Endelig oplyste bestyrelsen om fremtidige  

 foranstaltninger, at der i lys af det utilfredsstillende resultat ville blive  

 gennemført en ny aktieemission på 60 mio. kr., der var  

 garanteret, og en slankning af koncernen, der ville indebære, at banken  

 på ny blev en vestjysk regionalbank, samt at der ville blive  

 gennemført omkostningsbesparelser på 25 % og foretaget  

 ændringer i bestyrelsen og direktionen.
 I skrivelse af 29. oktober 1992 imødekom  

  Finanstilsynet - med kopi til de indklagede - bankens ansøgning af 1.  

 oktober 1992 om, at konsolideringen senest skete fra og med  

 årsregnskabet for 1992.
 På en ekstraordinær generalforsamling i banken  

 den 4. november 1992, der var indkaldt på grund af den megen offentlige  

 omtale af banken, udtrådte Peder Pedersen, der var medejer af 5/11  

 koncernen, af bankens bestyrelse.
 I dagene 5. til 8. november 1992 afholdtes møder  

 med Nationalbanken og Finanstilsynet om bankens fortsatte eksistens.
På et møde i bestyrelsen den 8. november 1992  

 drøftedes en løsningsmodel fra Nationalbanken og  

 Finanstilsynet.
Herunder gav et medlem af bankens direktion udtryk for, at  

 der formentlig var behov for yderligere hensættelser på 200  mio.  

 kr. på B&W- grunden og engagementet med 5/11 koncernen.  De  

 indklagede deltog ikke i mødet.
Senere samme dag fremsendte Varde Bank en meddelelse til  

 Københavns Fondsbørs, der gengav Danmarks Nationalbanks og  

 Finanstilsynets pressemeddelelse af samme dato, og som blandt andet oplyste,  

 at et konsortium bestående af  Danmarks Nationalbank og en kreds af  

 pengeinstitutter havde stillet en garanti på 750 mio. kr. til fordel  

 for banken, så driften kunne fortsættes.
Garantien skulle  

 være efterstillet  Varde Banks kernekapital og supplerende kapital, og  

 den blev stillet for at skaffe ro om banken, mens den offentliggjorte plan  

 blev gennemført.
Banken oplyste videre i meddelelsen, at beslutningen  

 om en ny aktieemission på 60 mio. kr. fastholdtes.
 Den 16. november 1992 udsendte Varde Bank  

  pressemeddelelse om valg af ny formand og næstformand for  

 repræsentantskabet og dermed også for bankens bestyrelse.
 I børsprospektet vedrørende den i oktober  

 1992 besluttede aktieemission afgav de indklagede  følgende udaterede  

 erklæring:
 "Som generalforsamlingsvalgte revisorer har vi  

 gennemgået de i prospektet indeholdte regnskabsmæssige  

 oplysninger og kan bekræfte, at de anførte oplysninger er i  

 overensstemmelse med de offentliggjorte halvårsberetninger pr. 30. juni  

 1992 og 1991.
 Vi har - i overensstemmelse med sædvanlig praksis -  

 ikke revideret  halvårsberetningerne  pr. 30. juni 1992 og 1991 samt  

 resultatopgørelse og  balance pr. 30. september 1992 og 1991.
 Med baggrund i vor revision af årsregnskabet for  

 1991 skal vi bekræfte, at alle forhold vedrørende Aktieselskabet  

 VARDE BANK, som er os bekendt, og som efter vor opfattelse kan påvirke  

 investorerne og deres investeringsrådgiveres vurdering af bankens  

 aktiver og passiver, finansielle stilling, resultater og udsigter, er  

 indeholdt i nærværende prospekt.
 Vedrørende fremtidsudsigterne henvises til bankens  

 redegørelser til Københavns Fondsbørs af 21. oktober  

 1992 og 8. november 1992, som begge er indeholdt  i dette prospekt (side 13 -  

  17).
.." Tegningsprospektet indeholdt årsregnskabet for 1991,  

 halvårsberetningen for 1992, meddelelserne af  21. oktober og af  8.  

 november 1992 til Københavns Fondsbørs samt pressemeddelelsen  

 af 16. november 1992.
 Tegningen fandt sted i dagene 2. - 15. december 1992.
På et bestyrelsesmøde den 3. december 1992  

 gentog direktionen (jf. bestyrelsesmødet den 8. november 1992), at  

  det ville have været hensigtsmæssigt at hensætte  

 yderligere 2 x 100 mio. kr. på B&W -grunden og på  

 engagementet med 5/11 koncernen, hvis banken havde haft rigtig mange  

 kræfter.
De indklagede deltog ikke i mødet.
 Den 31. december 1992 var  bankens solvensprocent efter  

 aktieemissionen 9,87. Efter et yderligere underskud på 164 mio. kr. i  

 4. kvartal blev det samlede resultat for 1992 et underskud på 627 mio.  

 kr.
I skrivelse af 7. januar 1993 til Finanstilsynet oplyste  

 Varde Bank, at der i løbet af efteråret 1992 var indgået  

 aftaler vedrørende 5/11 koncernen med henblik på at bringe Varde  

 Banks medejerskab af koncernen til ophør og etablere en  

 organisationsstruktur for afviklingen af  koncernens aktiver, hvorved den  

 bedst mulige nedbringelse og afvikling af  bankens engagement med koncernen  

 skulle sikres.
Endvidere ville  koncernen fremover blive 100 % ejet af Ole  

 Pedersen.
Banken tilføjede, at der efter bankens vurdering herefter  

 ikke længere var grundlag for at foretage den påbudte  

 konsolidering med 5/11 koncernen.
 Finanstilsynet meddelte  banken ved skrivelse af 20.  

 januar 1993,  at der efter tilsynets vurdering ikke længere var hjemmel  

 i bank- og sparekasseloven til at kræve konsolidering med 5/11  

 koncernen.
 2.3. Efterspil.
En svækkelse af den svenske krone i september 1993  

 ramte Varde Banks datterselskaber, VB Invest 1 og 2, meget hårdt som  

 følge af investeringer i svenske obligationer.
Da banken ikke kunne  

 opfylde de krav om hensættelser, der herefter blev krævet af  

 Finanstilsynet, måtte banken i november 1993 standse sin virksomhed.  

  Den egentlige bankvirksomhed blev overdraget til Sydbank pr. 1. januar 1994.  

 Banken blev på en generalforsamling den 23. marts 1994 omdannet til et  

 finansieringsselskab med henblik på at afvikle de af bankens  

 forretninger, der ikke var blevet  overdraget til Sydbank, og den  

 ændrede samtidig navn til VB Finans A/S.
 Den 13. juli 1994 standsede 5/11 A/S sine betalinger  

 tillige med et antal koncernselskaber.
 3. Tidligere undersøgelser og vurderinger.
 3.1. Undersøgelsesudvalget.
I fortsættelse af den omtalte generalforsamling i  

 Varde Bank den 23. marts 1994, hvor salget til Sydbank blev vedtaget, blev  

 det besluttet at nedsætte et uvildigt ekspertudvalg.
På grundlag  

 af et kommissorium, der blev fastlagt af Finanstilsynet og Nationalbanken den  

 16. marts 1994, skulle udvalget foretage en undersøgelse af de forhold  

 og omstændigheder, der havde ført til, at banken havde mistet  

 stort set hele sit kapitalgrundlag.
Efter drøftelse med klageren udpegede  

 Finanstilsynet og Nationalbanken direktør Kaj Egon Hansen, Lån  

 & Spar Bank A/S, statsautoriseret revisor B.L.
Rasmussen, Ernst &  

 Young, samt advokat Henrik Andersen, Bech-Bruun & Trolle Advokatfirma,  

 til at forestå undersøgelsen   herefter i det følgende  

 betegnet udvalget.
Den 5. december 1994 forelå resultatet af udvalgets  

 undersøgelser i form af en rapport bestående af en hovedrapport  

 med underrapport.
Den samlede rapport indeholder dels en redegørelse  

 for det faktiske forløb, således som dette fremstår for  

 udvalget efter udvalgets undersøgelser, dels en vurdering, hvori  

 udvalget på en række punkter har fremsat kritiske  

 bemærkninger.
Udvalget fandt dog ikke i de afdækkede forhold  

 anledning til at indgive politianmeldelse mod nogen.
 De klagepunkter, der i forhold til bankens eksterne  

 revisorer er omfattet af nærværende sag for  

 disciplinærnævnet, har alle været gjort til genstand for  

 behandling af udvalget.
 3.1.2. Udvalgets kommissorium.
 Kommissoriet havde følgende ordlyd (hovedrapporten  

 s. 3   4):
 "På baggrund af Varde Banks tab af næsten  

 hele sit kapitalgrundlag skal der foretages en undersøgelse, der i sit  

 indhold svarer til den gennemgang, som kurator gennemfører i  

 tilfælde af konkurs.
 Undersøgelsen skal omfatte:
-  en særskilt gennemgang af bankens aktiviteter med  

 og relationer til 5/11-koncernen, der har forårsaget samlet tab og  

 hensættelser i banken på ca. 400 mio. kr., -  en supplerende redegørelse for bankens  

 relationer til personer og selskaber med tilknytning til 5/11-koncernen.
 Såfremt der i forbindelse med undersøgelsen  

 fremkommer andre forhold, der bør gøres til genstand for en  

 gennemgang som den beskrevne, skal en sådan foretages.
Som led i undersøgelsen skal det afklares, hvorvidt  

 banken har haft de fornødne interne forskrifter for behandling af  

 sager om kreditgivning i tilfælde som de ovenfor nævnte, og om  

 disse har været overholdt.
Det skal specifikt afdækkes, hvorvidt  

 banken løbende har afgivet korrekte og fyldestgørende  

 oplysninger til Finanstilsynet i medfør af bank- og  

 sparekasseloven.
 Såfremt der under gennemgangen dukker forhold op,  

 der findes at kunne give anledning til politimæssig efterforskning,  

 skal der indgives anmeldelse herom.
Undersøgelsen gennemføres af et udvalg  

 på 3 af Varde Bank uafhængige medlemmer, der udpeges af  

 Finanstilsynet og Danmarks Nationalbank.
Varde Bank giver Udvalgets medlemmer  

 fuld adgang til alt materiale og alle oplysninger, banken måtte  

 være i besiddelse af eller kan fremskaffe om de forhold, som er  

 omfattet af kommissoriet.
 Finanstilsynet og Danmarks Nationalbank holdes  

 løbende orienteret om undersøgelsens forløb.
Udvalgets arbejde skal resultere i en rapport til  

 bestyrelsen for Varde Bank.
Rapporten skal endvidere tilgå  

 Finanstilsynet og Danmarks Nationalbank.
Udvalget har samme tavshedspligt,  

 som gælder for pengeinstitutter i henhold til bank- og sparekasselovens  

 § 54, stk.2. Det afgøres efter bank- og Sparekasselovens § 50b, stk.2,  

 i hvilket omfang rapporten kan gøres tilgængelig for andre.
Udvalget forventes at aflevere sin rapport inden udgangen  

 af september 1994." 3.1.3. Udvalgets konklusioner.
 Det overordnede resultat af udvalgets vurderinger er i  

 rapporten sammenfattet i kapitel 18 (hovedrapporten s. 131   135), hvorfra  

 citeres:
"K A P I T E L  18 Udvalgets samlede bedømmelse samt udvalgets  

 bemærkninger om ansvar og ansvarsplacering 18.1.  Indledning Ved Udvalgets nedsættelse medio marts 1994 var det  

 den almindelige antagelse, at Varde Banks endeligt som selvstændig bank  

 i det væsentlige kunne henføres til to enkeltforhold, nemlig  

 bankens engagementer med 5/11-koncernen og B & W-grunden.
Udvalgets  

 undersøgelser har bekræftet denne antagelse.
Samtidigt er  

 afdækket en lang række andre forhold, som hidtil enten ikke har  

 været ofret opmærksomhed eller simpelthen ikke har været  

 kendt af de involverede.
Det drejer sig om såvel faktiske forhold,  

 herunder forholds indbyrdes sammenhænge, som om overholdelse af  

 regelsæt.
Konstateringer i positiv retning har været få om  

 overhovedet nogen.
Det nærmeste Udvalget er kommet i så  

 henseende, er en samlet opfattelse af, at ingen har handlet med henblik  

 på egen vinding.
Der har snarere været tale om handlemåder,  

 som afspejler ukyndighed respektive overfladiskhed.
Kapitlet tilsigter ikke en samlet gentagelse af de i  

 hovedrapporten og undersøgelsesrapporterne fremførte  

 konklusioner, men Udvalget finder det dog hensigtsmæssigt her at  

 resumere sine hovedkonklusioner.
Resuméet afspejler ikke i sin  

 prioritering Udvalgets bedømmelse for så vidt angår  

 indvirkningen på bankens ophør.
18.2.  5/11-koncernen Banken fejlbedømte i væsentlig grad sit  

 engagement med 5/11-koncernen.
Engagementet var problemfyldt både i  

 relation til BSL § 23 og i relation til koncernens kreditværdighed.  

 Ledelsesmæssigt var engagementet i konflikt med BSL § 19, stk. 5, og  

 bevillingsprocedurerne var i strid med de almindelige habilitetsregler.
Indtjeningen i 5/11-koncernen hidrørte i vidt  

 omfang fra interne avancer udløst af handler mellem koncernens  

 "egne" selskaber.
Regnskaberne gav ikke et dækkende billede  

 af koncernens økonomiske stilling.
Engagementet blev på en  

 række væsentlige punkter administreret i strid med bankens  

 interne regler. 5/11-koncernen er siden trådt i betalingsstandsning, og  

 Varde Banks udsigter til dækning må anses for yderst  

 begrænsede.
18.3. Varde Banks Regnskaber Varde Banks undladelse af at medtage 5/11-koncernen i  

 konsolideringen har givet et gunstigere billede af bankens økonomiske  

 stilling end tilfældet var.
Bankens årsregnskaber for 1991 og 1992 indeholdt  

 ikke de tilstrækkelige og nødvendige hensættelser og gav  

 derfor et alt for optimistisk billede af bankens reelle økonomiske  

 situation.
Særlig i betragtning af at der var tale om en  

 børsnoteret   bank burde ledelsen i højere grad have sikret  

 sig, at de tilstrækkelige og nødvendige informationer var  

 medtaget, ligesom revisorerne burde have gjort opmærksom på de  

 manglende hensættelser i de respektive revisionspåtegninger for  

 1991 og 1992.
18.4.  B & W-grunden Bankens engagement vedrørende B & W-grunden,  

 der af Tilsynet blev omtalt som helt unormalt i dansk bankvæsen,  

 medførte en binding og en risiko, der stod i urimeligt forhold til  

 bankens kapitalgrundlag, og risikoen kom ikke i fornødent omfang til  

 udtryk i bankens årsregnskaber for 1991 og 1992.
18.5. Finanstilsynets gennemgang (1992) Ved sin ordinære gennemgang af bankens forhold i  

 maj-juni 1992 burde Tilsynet, i samarbejde med bankens ledelse, have  

 afdækket bankens reelle økonomi.
En sådan afdækning  

 ville efter omstændighederne have givet et bedre beslutningsgrundlag  

 for de efterfølgende rekonstruktionsbestræbelser 18.6. Handlingsplaner of  

 rekonstruktionsbestræbelser (1992) Bankens handlingsplaner  og  

 rekonstruktionsbestræbelser i 1992 var, som følge af basale  

 mangler i kapitalgrundlaget og de involveredes manglende erkendelse heraf  

 eller uvidenhed herom, utilstrækkelige.
18.7. Børsprospekter (1992) Bankens børsprospekter i 1992 var  

 ufyldestgørende og vildledende på væsentlige punkter.
18.8.Udhandlingen Den gennemførte udhandling vedrørende  

 5/11-koncernen var udelukkende af kosmetisk karakter og efterlader  

 iøvrigt et omfattende og uløst omstødelsesproblem.
18.9. VB-INVEST Bankens initiativ og engagement med VB-Invest selskaberne  

 må betragtes som uprofessionelt.
Hertil kommer at bankens risiko var  

 helt ude af proportion med den forventede indtjening på  

 engagementerne.
18.10. Udvalgets bemærkninger om ansvar og  

 ansvarsplacering Udvalgets opgave har været at redegøre for de  

 vigtigste årsager til, at Varde Bank måtte ophøre som  

 selvstændig bank.
Udvalget har herunder udredet og analyseret en lang  

 række forhold og på det tilvejebragte grundlag draget en  

 række konklusioner.
Sådanne konklusioner vil i mange  

 tilfælde give det indtryk, at Udvalget udpeger én eller flere  

 ansvarlige.
Dette er ikke tilfældet.
Hertil har Udvalget ingen  

 myndighed.
Fastlæggelsen af de faktiske handlingsforløb  

 og de juridiske vurderinger heraf med henblik på afgørelsen af  

 eventuelle ansvarsspørgsmål   strafferetligt som civilretligt  

 henhører under domstolene, hvor de i øvrigt skal afgøres  

 under iagttagelse af en lang række retsplejemæssige og  

 retssikkerhedsmæssige krav, som ikke er iagttaget ved tilblivelsen af  

 Udvalgets rapport." 3.1.4. Konsolidering I sagen for nævnet angår 1. klagepunkt  

 spørgsmålet, om der    uafhængigt af Finanstilsynets senere konsolideringspåbud af 2.  

 juli 1992 i  medfør af BSL § 37 a, stk.  9   var pligt til i henhold  

 til BSL § 37 a, stk. 2, nr. 5, at foretage konsolidering med 5/11-koncernen  

 allerede i bankens årsregnskab for 1991.
Dette spørgsmål såvel som  

 spørgsmålet om konsolideringspligt for tidligere  

 regnskabsår behandles af udvalget i hovedrapportens kapitel 6 (s. 50  

 52) og i underrapportens afsnit 8 (s. 124   164). Specielt med hensyn  

 til bankens årsregnskab  konkluderer udvalget, at der burde være  

 foretaget konsolidering med 5/11-koncernen.
Det hedder herom (underrapporten  

 s. 158 -161):
 "Hvad angår årsregnskabet for 1991  

 skal vurderingen foretages på grundlag af de nye regler i BSL, som  

 trådte i kraft den 1. januar 1991, hvorved der skete en harmonisering  

 af koncerndefinitionen med definitionerne i ÅRL og selskabslovene.
 Dette rejser spørgsmålet, om der for dette  

 regnskabsår forelå en pligt for bankens bestyrelse og direktion  

 til at udarbejde koncernregnskab.
 Varde Bank besad ikke flertallet af stemmerettighederne,  

 idet man ejede under 50% af aktierne i 5/11-selskabet, og Varde Bank kan ikke  

 på grundlag af aktionæroverenskomsten alene hævdes at have  

 haft bestemmende indflydelse.
Det, som primært må vurderes, er, om forholdet  

 mellem Varde Bank og 5/11 omfattes af den definition, som går ud  

 på, at der foreligger et koncernforhold, når en bank besidder  

 kapitalandele i en virksomhed og udøver bestemmende indflydelse over  

 denne, jfr.
BSL  § 37 a, stk. 1, nr. 5.
 Hvad førstnævnte betingelse angår, er  

 der ingen tvivl om, at betingelsen er opfyldt derved, at Varde Bank ejede 45%  

 af aktiekapitalen i 5/11-selskabet.
 Det, som kræver nærmere overvejelse, er, om  

 Varde Bank faktisk udøvede en bestemmende indflydelse over  

 5/11-koncernen.
 Ved nærmere gennemgang af de faktiske forhold, som  

 forelå på dette tidspunkt, må det vurderes, at Varde Bank  

 udøvede en bestemmende indflydelse, idet der herved må  

 lægges vægt på følgende momenter:
1. Varde Bank besad fra 1986 formandsposten i  

 5/11-selskabet, og ifølge vedtægterne for selskabet tegnedes  

 dette af bestyrelsens formand i forening med en direktør eller af den  

 samlede bestyrelse.
Dette indebar med andre ord, at der ved selskabets  

 tegning over for omverdenen altid krævedes formandens og dermed Varde  

 Banks medvirken.
2. Engagementer med Varde Bank udgjorde pr. 31. december  

 1991 kr. 407 mio., hvoraf  kr. 372 mio. var blanco.
Blancodelen udgjorde ca.  

 35% af den regnskabsmæssige egenkapital i Varde Bank på dette  

 tidspunkt.
I denne forbindelse skal det tillige bemærkes, at  

 soliditeten i 5/11-koncernen kun androg ca. 11%.
 3. Alex Holm Jensens deltagelse i alle  

 bestyrelsesmøder i 5/11-selskabet.
 På grund af engagementets størrelse må  

 det vurderes, at Varde Bank havde anledning til at udøve bestemmende  

 indflydelse over 5/11-koncernen.
At Varde Bank faktisk udøvede en bestemmende  

 indflydelse fremgår eksempelvis af, at man på Varde Banks  

 initiativ i efteråret 1991 etablerede selskabet ADM-Udvikling med den  

 samme ejerkreds, som stod bag 5/11-selskabet.
Tilsvarende er det  

 åbenbart, at den ultimo 1992 gennemførte udhandling af  

 aktiviteter i 5/11-koncernen netop skete for ikke at skulle opfylde det af  

 Tilsynet den 2. juli 1992 fremsatte krav om konsolidering.
 På den anførte baggrund må det  

 konkluderes, at der, i hvert fald fra 1991 efter de ændrede regler i  

 lovgivningen som følge af implementeringen af EF´s 7. direktiv,  

 forelå en pligt for såvel bestyrelse som direktion til at  

 foretage konsolidering mellem Varde Bank og 5/11-koncernen, og dermed  

 også en pligt for bankens revisorer til i revisionspåtegningen at  

 gøre opmærksom på, at konsolidering burde være  

 foretaget og forklare konsekvenserne for resultat og egenkapital.
 For så vidt angår Tilsynets muligheder for at  

 kræve konsolidering bestod denne stadig, efter at ændringerne i  

 BSL var trådt i kraft den 1. januar 1991, dog således at hjemlen  

 nu ændredes til at fremgå af § 37 a, stk. 12.
 For så vidt kan det hævdes, at bestemmelsen  

 ikke finder anvendelse, eftersom det ovenfor er konkluderet, at betingelserne  

 for konsolidering i medfør af § 37, stk.1 var opfyldte allerede fra  

 1991-regnskabet, men når dette ikke skete, havde Tilsynet på  

 samme måde, som det rent faktisk skete i 1992, og som det kunne  

 være sket allerede i 1988, anledning til at bringe bestemmelsen i  

 anvendelse.
 ..
Som redegjort for nedenfor under 5.2 er det Udvalgets  

 opfattelse, at der inden for 5/11-koncernen burde være foretaget  

 konsolidering af selskaber, hvor 5/11-selskabet sammen med SMBK 1209 ejede  

 over 50% af aktierne, og den beløbsmæssige effekt heraf vurderes  

 at være i størrelsesordenen kr. 152 mio.
Som følge af  

  Varde Banks ejerskab på 45% af 5/11-koncernen ville konsolidering af  

 5/11-koncernen i Varde Banks regnskab skulle ske pro rata, og den  

 beløbsmæssige effekt ville således være kr. 68,4  

 mio. i Varde Bank.
Hertil kommer den effekt, som måtte være en  

 følge af, at Varde Bank i medfør af regnskabsreglerne for  

 pengeinstitutter ville være nødsaget til at anvende mere  

 konservative værdiansættelsesprincipper for fast ejendom end man  

 anvendte i 5/11-koncernen.
Den beløbsmæssige effekt heraf er  

 ikke opgjort.
Det ovenfor anførte om konsolidering mellem Varde  

 Bank og 5/11-koncernen giver anledning til også at rejse  

 spørgsmålet om foreneligheden med BSL´s regler om  

 pengeinstitutvirksomhed, jfr. tidligere § 1, stk. 3, og fra 1. januar 1991  

 som denne suppleres af  § 1 a.
Af Tilsynets skrivelse af 16. marts 1984 til  

 Varde Bank fremgår, at Tilsynet dengang tillagde det afgørende  

 betydning for 5/11-projektets forenelighed med BSL, at banken ikke indtog en  

 så dominerende stilling, at banken kunne siges at drive virksomheden.  

 Udvalget har ikke hermed foretaget en nærmere vurdering af den  

 selvstændige betydning heraf i relation til gennemførelsen af  

 krav om konsolidering." 3.1.5. Børsprospekterne I sagen for nævnet angår 2. og 3. klagepunkt  

 emissionerne i august og november 1992, hvor der klages over, at de  

 indklagede påtegnede børsprospekterne blandt andet uden at  

 oplyse om bankens forhold til 5/11-koncernen, herunder at Finanstilsynet den  

 2. juli 1992 havde påbudt konsolidering i bankens regnskaber, og uden  

 at oplyse om bankens aktuelle solvensgrad, herunder at banken siden 1.  

 september 1992 blev drevet i henhold til Finanstilsynets dispensation fra  

 solvenskravet.
 3.1.5.1. Specielt om solvensen i Varde Bank.
I hovedrapportens kapitel 8 (s. 64   66) og  

 underrapportens afsnit 3 (s. 63   71) beskæftiger udvalget sig specielt  

 med spørgsmålet om, i hvilket omfang Varde Bank må antages  

 at have overholdt kravet i BSL § 21 til bankens solvens.
I denne forbindelse  

 kommer udvalget også ind på en vurdering af, om  

 børsprospekterne efter udvalgets opfattelse var fyldestgørende  

 med hensyn til bankens solvens.
 Udvalgets konklusion fremgår af underrapportens s.  

 63, hvor det hedder:
"1.  Problemstilling Der er på baggrund af materiale omfattende  

 bl.a. årsregnskaber,  perioderegnskaber og mødereferater  

 foretaget en gennemgang af udviklingen i Varde Banks solvensprocent i  

 perioden 1992/93.
På baggrund af de foreliggende oplysninger har  

 det ikke været muligt at foretage selvstændige beregninger af  

 solvensens størrelse.
Det skyldes, at vi ikke har  rådighed over  

 materiale til opgørelse af de vægtede aktiver.
For en  

 opgørelse heraf kræves detaljerede specifikationer af aktivernes  

 sammensætning.
2. Hovedkonklusion Det fremgår af nedenstående, at Varde Bank  

 havde betydelige problemer allerede fra medio 1992 med at overholde  

 solvensbestemmelserne i BSL.
Hovedårsagen til den faldende solvens var det  

 løbende underskud.
Samtidig var der i juli 1992 udgået kr. 100  

 mio. af beregningen vedrørende ansvarlig kapital, som skulle indfries  

 i juli 1993. Denne nedbringelse skal ses i sammenhæng med den  

 større forøgelse i forbindelse med de to  

 kapitaltilførsler i september 1992.
Der beregnedes ikke et nyt korrigeret tal for solvensen  

 pr. 30. juni 1992, efter at der på revisionens foranledning var hensat  

 yderligere kr. 100 mio. på engagementer.
Det formodes, at solvensen  

 allerede på dette tidspunkt ville være faldet til under det  

 lovkrævede.
27. august 1992 udsendtes samtidig børsprospektet  

 og en meddelelse til Fondsbørsen.
Det burde have været oplyst,  

 at der samme dag hos Tilsynet ansøgtes om dispensation for  

 solvensbestemmelserne efter BSL § 21, stk. 3.
 Af børsprospektet i forbindelse med  

 kapitalforhøjelsen i december 1992 fremgik heller ikke, at banken ikke  

 overholdt de lovkrævede solvensbestemmelser.
 Banken opfyldte i hele 2. halvår 1992 ikke  

 solvensgrænsen på 10%. Der bevilgedes dispensation hertil af  

 Tilsynet.
 Det må endvidere tages i betragtning, at  

 hensættelserne burde have været forøget væsentligt  

 både pr. 31. december 1991 og i de forskellige kvartalsindberetninger i  

 1992 samt pr. 31. december 1992. Dette ville have medført et  

 yderligere væsentligt fald i solvensen.
Vi har ikke haft mulighed for at kontrollere, om de  

 opgivne størrelser af solvensprocenten er korrekt beregnede." 3.1.5.2. Solvens og konsolidering.
 Børsprospekterne er af udvalget gjort til genstand  

 for behandling dels i hovedrapportens kapitel 12 (s. 110   111), dels i  

 underrapportens afsnit 9 (s. 164   198). Herunder har udvalget i særlig  

 grad vurderet, om børsprospekterne kunne anses for  

 tilstrækkeligt oplysende for potentielle investorer i henseende til  

 bankens solvensgrundlag og forhold til 5/11-koncernen.
 Udvalgets overvejelser fremgår navnlig af  

 underrapportens s. 191   197, og konklusionen på s. 164   165 er  

 sålydende:
"2.  Konklusion Henset til at Varde Bank udøvede en bestemmende  

 indflydelse over 5/11-koncernen med den konsekvens, at der i hvert fald fra  

 1991 forelå en pligt til konsolidering, og henset til Tilsynets  

 skrivelse af 2. juli 1992, vurderes det at være en væsentlig  

 mangel i prospekterne fra august 1992, at disse ikke oplyste herom eller i  

 øvrigt på nogen måde nævnte relationerne mellem  

 Varde Bank og 5/11-koncernen.
Betingelserne for konsolidering var til stede, da  

 henholdsvis aktie- og obligationsemissonen gennemførtes i september  

 1992, og konsolidering måtte anses at indebære en væsentlig  

 reduktion af  bankens egenkapital.
Den manglende omtale må anses at  

 bevirke, at prospekterne fra august 1992 var ufyldestgørende i  

 væsentlig grad.
 Det i de to prospekter om bankens solvens, hvoraf fremgik,  

 at denne pr. 30. juni 1992 var beregnet til 11,3% mod lovens krav om 10%, og  

 at solvensen med udgangen af september 1992 ville være ca. 12% efter  

 emissionernes gennemførelse, må under omstændigheder, hvor  

 der samtidig med eller umiddelbart inden prospekternes  

 offentliggørelse var indgivet ansøgning til Tilsynet om  

 dispensation på grund af manglende sikkerhed for overholdelse af  

 solvenskravene, anses at være vildledende i væsentlig grad.
Prospekterne tegnede ikke noget selvstændigt billede  

 af Varde Banks situation, udover det i halvårsberetningen og  

 fondbørsmeddelelsen af 27. august 1992 anførte.
Selv om  

 standarden for, hvad der var god prospektskik i 1992 i relation til bankers  

 emission af værdipapirer, formentligt var lavere end tilfældet er  

 i dag, er det Udvalgets vurdering, at prospekterne også med datidens  

 standard for god prospektskik ikke tegnede et tilstrækkeligt billede af  

 udstederens situation.
Varde Bank var på dette tidspunkt en bank i  

 krise, og dette signal blev ikke givet.
 Samlet må august-prospekterne betegnes som  

 ufyldestgørende og vildledende på væsentlige punkter og  

 således ikke have været i overensstemmelse med god prospektskik  

 og markedsføringsloven.
Med hensyn til november-prospektet er konklusionen den  

 samme, idet dette prospekt led af de samme mangler som ovenfor beskrevet,  

 blot med den forskel, at der slet ikke var beskrevet noget om bankens  

 solvens, uagtet der på dette tidspunkt var givet dispensation fra  

 Tilsynet med hensyn til overholdelse af 10% solvenskravet" 3.2.  [Afsnittet er undtaget fra  

 offentliggørelse jf. § 18a, stk. 6 i lov om statsautoriserede  

 revisorer.] 4. Parternes anbringender.
 4.1. Ad klagepunkt 1: årsregnskabet for 1991.
 4.1.1. Ad 1 a: manglende konsolidering.
 Klager har anført, at Varde Bank havde en  

 bestemmende indflydelse i 5/11 A/S, således at konsolidering skulle  

 være foretaget i 1991-regnskabet i medfør af BSL § 37 a, stk. 2,  

 nr. 5, hvorefter et pengeinstitut er moderselskab, hvis det  er  

 virksomhedsdeltager og udøver bestemmende indflydelse over  

 virksomheden.
 Til støtte herfor peger klager på, at banken  

 udpegede formanden i 5/11 A/S sammenholdt med selskabets tegningsregel,  

 på størrelsen af bankens engagement med 5/11 koncernen, på  

 den ordførende direktørs deltagelse i bestyrelsesmøderne  

 og bistand ved udformningen af selskabets årsregnskab og endelig  

 på bankens relationer til de øvrige aktionærer i 5/11 A/S.  

 De nævnte forhold ville isoleret betragtet ikke betyde, at Varde Bank  

 udøvede en bestemmende indflydelse over 5/11 koncernen, men helheden  

 og samspillet mellem forholdene betyder i hvert tilfælde under disse  

 omstændigheder, at der var tale om bestemmende indflydelse.
 Det er klagers påstand,  at  etableringen af  

 selskabet ADM-Udvikling A/S i efteråret 1991 skete på initiativ  

 af Varde Bank, og klager påpeger,  at der efter Finanstilsynets  

 pålæg om konsolidering i 1992 hurtigt skete en afvikling af  

 5/11-koncernens aktiviteter.
Klager anfører, at betydningen af en konsolidering  

 ville være en eliminering af interne avancer i 5/11-koncernen med en  

 beløbsmæssig reduktion på 68,4 mio. kr. for Varde Banks  

 vedkommende.
Værdiansættelsen af fast ejendom skulle  

 således ske efter de for pengeinstitutter gældende regler,  

 hvilket ville have medført en negativ effekt for koncernens aktiver og  

 følgelig også for engagementets bonitet.
Klager finder, at det er irrelevant for  

 bedømmelsen, at Finanstilsynet først den 2. juli 1992  

 krævede konsolidering i medfør af BSL § 37 a, stk. 9. De  

 indklagede revisorer havde en selvstændig pligt til at undersøge  

 bankens forhold, og uden en konsolidering med 5/11-koncernens regnskab er  

 regnskabet for 1991 ikke retvisende.
Klager gør derfor gældende,  

  at de indklagedes gennemgang af 5/11 koncernens engagement med Varde Bank i  

 forbindelse med årsregnskabet for 1991 ikke var tilstrækkelig  

  dybdegående.
Indklagede har gjort gældende, at det er en  

 betingelse, for at pligten til konsolidering indtræder, at selskabet  

 faktisk skal udøve bestemmende indflydelse, hvilket ikke er godtgjort  

 af klager, der har bevisbyrden herfor.
De indklagede er ikke bekendt med  

 antydninger af eller eksempler på, at Varde Bank har sat sin vilje  

 igennem over for 5/11 A/S, og banken var ikke i stand til at udpege  

 flertallet i bestyrelsen, hverken retligt eller faktisk.
Vedrørende tegningsreglen i 5/11 A/S anfører  

 indklagede, at det er uden selvstændig betydning, at Varde Bank besad  

 formandsposten i selskabet, da tegningsretten kun er en legitimation til at  

 forpligte selskabet.
De tegningsberettigede var kun forpligtet til at  

 underskrive i de tilfælde, hvor bestyrelsens flertal havde truffet  

 afgørelse om et forhold, og tegningsreglen indebar i øvrigt, at  

 direktøren i 5/11 A/S, Ole Pedersen, der var uden tilknytning til  

 Varde Bank, skulle medvirke.
 De indklagede erkender, at der var et betydeligt  

 låneforhold mellem Varde Bank og 5/11 A/S, men det fremhæves, at  

 dette forhold ikke medførte, at der blev etableret et koncernforhold.
 Efter Varde Banks opfattelse udøvede banken en  

 betydelig indflydelse i 5/11 A/S, som således var et associeret  

 selskab, men der var ikke tale om en bestemmende indflydelse, og denne  

 opfattelse delte de indklagede.
 De indklagede var ikke bekendt med den ordførende  

 direktørs deltagelse i bestyrelsesmøderne i 5/11 A/S og bistand  

 ved udformningen af selskabets årsregnskab, og de havde ikke kendskab  

 til interne notater og "lørdagsbreve", som klageren har fremlagt i  

 sagen.
De indklagede bestrider, at stiftelsen af ADM Udvikling  

 A/S skete på initiativ af  Varde Bank.
Afviklingen  af 5/11-koncernens  

 aktiviteter fandt sted ultimo 1992, efter at Varde Bank havde foretaget en  

 hensættelse på koncernen som henstillet af de indklagede.
Denne  

 afvikling kan derfor ikke tillægges betydning i forhold til  

 spørgsmålet om konsolidering af bankens regnskab for 1991.
Om betydningen af en konsolidering gør de  

 indklagede gældende, at denne ikke ville ikke have haft effekt på  

 bankens resultat og egenkapital, for der var ikke interne avancer mellem  

 banken og koncernen, og en konsolidering ville ikke have medført en  

 hensættelse på engagementet med koncernen.
Det var dokumenteret  

 for de indklagede, at 5/11-koncernen havde positiv indtjening, og at  

 finansieringen var i orden.
Konsolidering mellem Varde Bank og 5/11-koncernen  

 ville alene have medført en forøgelse af bankens  

 koncernbalance.
 4.1.2. Ad 1 b: manglende note:
Klager gør gældende, at den manglende  

 note bevirker, at regnskabet ikke er retvisende, og at det er af  stor  

 betydning at vide hvilke selskaber, der er associerede.
Oplysningen om  Varde  

 Banks tilknytning til 5/11 A/S med angivelse af  ejerandele ville i  

 væsentligt omfang have øget informationsværdien af  

 regnskabet for 1991.
Indklagede erkender, at  noten ikke  er kommet med  

 i regnskabet, skønt den forelå i et udkast til regnskabet.
I  

 henhold til revisionsinstruksen for den interne revision, der er godkendt af  

 den eksterne revision, skal den interne revision kontrollere, "at alle  

 tvangsnoter, jf. regnskabsbestemmelserne, fremgår af regnskabet".
 Indklagede finder dog ikke, at de manglende oplysninger  

 kan have afgørende betydning for offentligheden og henviser til, at  

 bankens forhold til 5/11-koncernen er nævnt i Greens og i Dansk  

 Aktiehåndbog, så forholdet har ikke været ukendt  for  

 offentligheden.
 4.2. Ad klagepunkt 2: emissionsprospekterne i september  

 1992.
 4.2.1. Ad 2 a: manglende angivelse af forholdet til  

 5/11- koncernen.
Klager har anført, at  Finanstilsynet ikke  

 havde givet Varde Bank ret til at udskyde konsolideringen, og at de  

 indklagede ved underskrivelsen af erklæringen den 27. august 1992 var  

 bekendt med regnskabet for 1991 for 5/11 A/S, der nu var blevet aflagt.
De  

 indklagede var således bekendt med, at  5/11 koncernen havde store  

 økonomiske problemer, samt at værdiansættelsen af 5/11  

 koncernens aktiver i koncernens regnskaber var tvivlsomme.
 Prospekterne fra august 1992 er derfor  

 ufyldestgørende ved, at de indklagedes erklæring ikke oplyser,  

 at konsolidering var undladt.
Indklagede gør gældende, at  

 Finanstilsynet  ikke havde nævnt noget om, hvornår  

 konsolideringen skulle finde sted, men havde gjort opmærksom  på,  

 at  tilsynets afgørelse kunne indbringes for Erhvervsministeriets  

 Erhvervsankenævn indenfor 4 uger.
I øvrigt ville det ikke have  

 været praktisk muligt at gennemføre konsolideringen i  

 halvårsberetningen, der i overensstemmelse med sædvanlig praksis  

 var udarbejdet pr. 30. juni 1992.
 De indklagede foretog imidlertid selvstændige  

 undersøgelser af værdiansættelserne i 5/11-koncernen, som  

 resulterede i yderligere hensættelser på 100 mio. kr.
 4.2.2. Ad 2 b: manglende oplysning om Varde Banks  

 aktuelle solvensgrad.
Klager har anført, at  selvom de indklagede ved  

 underskrivelsen af erklæringen den 27. august 1992 ikke var bekendt med  

 ansøgningen om dispensation fra solvenskravet, så fremgår  

 det af prospektbekendtgørelsens § 22, at enhver ny væsentlig  

 omstændighed, der kan påvirke vurderingen af værdipapirerne  

 og som indtræder mellem tidspunktet for prospektets vedtagelse og  

 påbegyndelsen af den officielle notering skal optages i et tillæg  

 til prospektet.
Det er uden betydning for denne bedømmelse, at  de  

 indklagede selv fandt ansøgningen om dispensation fra solvenskravet  

 overflødig, hvilket de kunne have oplyst i tillægget .
Indklagede gør gældende, at pligten  

 efter prospektbekendtgørelsens § 22 ikke påhviler selskabets  

 revisorer, der alene skal vurdere og bekræfte, at alle dem bekendte  

 forhold er indeholdt i prospektet.
Prospektet udarbejdes alene på  

 bestyrelsens ansvar.
 De indklagede  sikrede sig inden underskrivelsen af  

 erklæringen af 27. august 1992, at den foreskrevne solvensprocent var  

 opfyldt.
 4.2.3. Ad 2 c: manglende omtale af , at Varde Bank var  

 i krise.
 Klager har anført, at prospekterne ikke  

 indeholdt en selvstændig udtalelse om bankens fremtidsudsigter, men  

 alene henviste til halvårsberetningen og fondsbørsmeddelelsen  

  af 27. august 1992, og at prospekterne ikke giver en potentiel investor  

 indtryk af, at banken var i krise.
 Indklagede gør gældende, at  

 prospekterne, årsregnskabet for 1991, halvårsberetningen for 1992  

 samt  meddelelsen  af  27. august 1992  til Københavns  

 Fondsbørs, der var optrykt i prospekterne, skal betragtes som  

 helhed.
 I fondsbørsmeddelelsen af 27. august 1992 er der en  

 overskrift benævnt "Seneste udvikling og fremtidsudsigter",  

 og det fremgik af aktieprospektet, at udvidelsen skyldtes behovet for at  

 fastholde og udvide forretningsomfanget, efter at banken i 1991 og 1. halvdel  

 af 1992 havde realiseret  utilfredsstillende resultater.
 Det fremgår endvidere af fondsbørsmeddelelsen  

 af 27. august 1992, at  banken havde besluttet at hensætte yderligere  

 100 mio. kr. på engagementer inden for erhvervsejendomme, og at der i  

 perioden efter 30. juni 1992 var lidt et yderligere kurstab på 30 mio.  

 kr., og at banken således i perioden 1. juli 1992 til 27. august 1992  

 havde lidt et tab på 130 mio. kr.
 Sammenfattende oplyste prospekterne, at banken i perioden  

  1. januar 1991 til 27. august 1992 havde lidt tab for i alt 465 mio. kr., og  

 da det af regnskabet for 1991 fremgik, at  bankens egenkapital primo 1991  

 udgjorde 1,2 mia. kr., fremgik det således, at den havde mistet 40 % af  

 egenkapitalen i denne periode.
Desuden fremgik det af halvårsberetningen for 1992,  

 at bestyrelsen på baggrund af det dårlige resultat havde vedtaget  

 en handlingsplan,  der omfattede   aktieemission og  optagelse af supplerende  

 kapital.
Investorerne var således orienteret om, at de ved køb  

 af aktier og obligationer medvirkede til gennemførelse af en  

 handlingsplan.
 4.3. Ad klagepunkt 3: aktieemissionen i december  

 1992.
 4.3.1. Ad 3 a: manglende angivelse af forholdet til  

 5/11- koncernen.
 Parterne har henvist til det ovenfor under  

 klagepunkt 2 a anførte .
 4.3.2. Ad 3 b: manglende oplysning om Varde Banks  

 aktuelle solvensgrad.
 Klager har anført, at prospektet skal give  

 potentielle investorer et retvisende billede  af bankens forhold, selv om  

 prospektbekendtgørelsen ikke indeholder krav om oplysning af  

 solvensgraden.  Varde Banks solvensgrad var pr. 31. december 1991 9,87 %  

 efter indregning af provenuet ved aktieemissionen på 60 mio. kr. og  

 således under den foreskrevne procent på 10. I sådanne  

 tilfælde  vil oplysningen være af væsentlig betydning for  

 prospektets værdi og må derfor være indeholdt i  

 prospektet.
 Indklagede har gjort gældende, at  solvensen  

 på tidspunktet  for emissionen i december 1992 har været over  

 9,87 %, da der var oparbejdet et underskud på 157 mio. kr. i fjerde  

 kvartal, og således tæt på og måske større end  

 10 %. I øvrigt var der meddelt  frist for overholdelse af  

 solvenskravet til udgangen af 1992, og med virkning fra 1. januar 1993 blev  

 kravet nedsat til 9 %, 15 dage efter emissionsperiodens udløb.
 4.3.3. Ad 3 c: manglende omtale af , at Varde Bank var  

 i krise.
 Klager  anfører, at det på  

 møder i bestyrelsen den 8. november og 3. december 1992 blev udtalt,  

 at  det  ville hensigtsmæssigt at hensætte yderligere 2 x 100  

 mio. kr. på 5/11-engagementet og B&W grunden, hvilket ville have  

 bragt solvensprocenten ned under 8. Disse forhold var ikke omtalt i  

 prospektet.
 Indklagede gør gældende, at  

 prospektet, årsregnskabet for 1991, halvårsberetningen for 1992,  

 meddelelserne af  21. oktober og af  8. november 1992 til Københavns  

 Fondsbørs, der var optrykt i aktieemissionsprospektet, samt  

 pressemeddelelsen af 16. november 1992, skal betragtes som en helhed, og  

 heraf fremgik det, at der var tale om en virksomhed i krise.
 Med hensyn til behovet for yderligere hensættelser  

 er udtalelserne på bestyrelsesmøderne udtryk for et skøn.
 Tegningsprospektet gav derfor et retvisende  billede af  

 virksomheden på prospekttidspunktet.
 5. Disciplinærnævnets bemærkninger.
 Ad klagepunkt 1 a, manglende konsolidering.
 Den under dette punkt rejste klage angår det  

 forhold, at 5/11-koncernen ikke blev behandlet som en dattervirksomhed, men  

 derimod som en associeret virksomhed i Varde Banks årsregnskab for  

 1991, således at banken ikke foretog konsolidering med denne  

 koncern.
Retningslinierne for, hvornår et pengeinstitut skal  

 anses som moderselskab for en anden virksomhed og konsolidere med denne,  

 fremgår af § 37 a i bank- og sparekasseloven.
Denne bestemmelse fik sin  

 nuværende affattelse ved lov nr. 306 af 16. maj 1990 og  trådte i  

 kraft den 1. januar 1991.  Anledningen til lovændringen var  

 gennemførelsen af 7. selskabsdirektiv, og bestemmelsen må  

 forstås i overensstemmelse med den tilsvarende ændring af  

 koncerndefinitionen i årsregnskabsloven.
Disse lovregler sondrer mellem  

 en associeret virksomhed, der er knyttet til begrebet "betydelig  

 indflydelse", og en dattervirksomhed, der er knyttet til begrebet  

 "bestemmende indflydelse".
 Mellem parterne er der enighed om, at Varde Bank ikke  

 på retligt grundlag udøvede eller kunne udøve bestemmende  

 indflydelse over 5/11-koncernen efter bestemmelserne i § 37 a, stk. 2, nr.  

 1-4, idet banken ikke havde majoritet i kraft af aktiebesiddelse,  

 stemmerettigheder, vedtægter, aktionæroverenskomst eller  

 lignende.
Ved vurderingen af, om Varde Bank desuagtet  rent faktisk  

 udøvede en bestemmende indflydelse over 5/11-koncernen, jf. § 37 a,  

 stk. 2, nr. 5, lægger nævnet til grund, at banken havde et  

 betydeligt engagement med koncernen.
Engagementet var ved udgangen af  

 regnskabsåret 1991 på ca. 407 mio. kr., heraf ca. 371 mio. kr.  

 blanco.
Endvidere havde banken en betydelig aktiepost i koncernen, idet  

 banken i alt rådede over 45 % af aktierne.
De resterende 55 % var  

 fordelt mellem to brødre og disses nærtstående.
Det må videre lægges til grund, at der var  

 personsammenfald mellem banken som mindretalsaktionær og  

 brødrene Pedersen som flertalsaktionærer.
I 1991, som det  

 påklagede regnskab vedrører, var den ene af brødrene  

 medlem af bankens bestyrelse, hvor han havde haft sæde i nogle  

 år.
Samtidig var banken repræsenteret i koncernens bestyrelse.
I  

 kraft af den aktionæroverenskomst, der var indgået mellem banken  

 og de to brødre, var banken permanent indehaver af posten som formand  

 for bestyrelsen og havde placeret en ledende medarbejder på denne post.
Det fremgår yderligere af sagen, at bankens  

 ordførende direktør deltog i bestyrelsesmøderne, der  

 ofte fandt sted i bankens lokaler, og at koncernens lånesager blev  

 forelagt for bankens bestyrelse på grundlag af indstillinger fra den  

 ledende medarbejder, som banken havde placeret som formand for  

 5/11-selskabets bestyrelse.
Efter sagens oplysninger er der dog ikke grundlag  

 for at fastslå, at de indklagede mod deres benægtelse har  

 været bekendt hermed på det tidspunkt, da de påtegnede  

 bankens årsregnskab for 1991.
Endelig kan det lægges til grund efter  

 vedtægterne for 5/11-selskabet, at alle afgørelser i bestyrelsen  

 skulle træffes ved simpel stemmeflerhed.
Tegningsreglen gik imidlertid  

 ud på, at selskabet kun kunne forpligtes af formanden i forening med  

 enten den samlede bestyrelse eller den samlede direktion.
Begge parters  

 medvirken krævedes således til gennemførelsen af  

 retshandler med trediemand.
I dette omfang kunne både banken som  

 mindretalsaktionær og brødrene Pedersen som  

 flertalsaktionærer derfor hver for sig reelt hindre, at der blev  

 truffet beslutninger mod deres vilje.
I overensstemmelse hermed bestemte  

 aktionæroverenskomsten da også, at der skulle tilstræbes  

 enighed i bestyrelsen ved køb og salg af fast ejendom samt ved andre  

 større beslutninger uanset den almindelige regel i både  

 vedtægterne og i aktionæroverenskomsten om, at afgørelser  

 blev truffet ved almindelig stemmeflerhed.
 Efter nævnets bedømmelse kan ingen af de  

 ovenfor  fremhævede momenter hver for sig anses for  

 tilstrækkelige til at fastslå, at Varde Bank har udøvet  

 bestemmende indflydelse over 5/11-koncernen.
 Ved vurderingen af, om de nævnte momenter i forening  

 må føre til, at banken alligevel må siges rent faktisk at  

 have udøvet bestemmende indflydelse, lægger nævnet  

 vægt på, at klageren ikke har påvist eksempler på, at  

 banken - forud for den 19. februar 1992, hvor de indklagede påtegnede  

 bankens årsregnskab for 1991 - reelt havde gennemtvunget beslutninger i  

 5/11-selskabets bestyrelse mod brødrene Pedersens ønske som  

 flertalsaktionærer.
Nævnet må desuden lægge vægt  

 på den holdning, som Finanstilsynet indtog til spørgsmålet  

 om konsolidering.
Det påhviler generelt Finanstilsynet at påse,  

 at pengeinstitutterne overholder bank- og sparekasselovgivningen, og at  

 foretage undersøgelser af pengeinstitutternes forhold, jf. §§ 49 og 50  

 i bank- og sparekasseloven.
I maj 1992 foretog Finanstilsynet ordinært  

 eftersyn i Varde Bank.
Som resultat af undersøgelsen pålagde  

 Finanstilsynet den 2. juli 1992 banken at konsolidere med 5/11-koncernen.  

 Finanstilsynet henviste som hjemmel til § 37 a, stk. 9, i bank- og  

 sparekasseloven.
Denne bestemmelse giver Finanstilsynet en  

 skønsmæssig adgang til at påbyde konsolidering "i andre  

 tilfælde", hvor et krav om konsolidering ikke direkte følger af  

 bestemmelserne i stk. 2. Det må således forudsætningsvis  

 kunne antages, at Finanstilsynet efter den stedfundne undersøgelse  

 ikke fandt, at banken allerede i kraft af stk. 2, nr. 5, havde pligt til at  

 konsolidere med 5/11-koncernen.
Herefter finder nævnet det ikke godtgjort, at Varde  

 Bank på det faktiske plan udøvede bestemmende indflydelse over  

 5/11-koncernen.
Nævnet finder derfor ikke grundlag for at kritisere, at  

 de indklagede uden supplerende bemærkninger eller forbehold  

 påtegnede Varde Banks årsregnskab for 1991, hvori 5/11-koncernen  

 var behandlet som et associeret selskab, som banken alene udøvede  

 betydelig indflydelse i.
Nævnet frifinder således de indklagede  

 for den i dette forhold rejste klage.
 Ad klagepunkt 1b, manglende note.
Finanstilsynets bekendtgørelse om  

 regnskabsaflæggelse m.v. for pengeinstitutter, visse kreditinstitutter  

 og visse spare- og udlånsvirksomheder indeholder en række  

 detailkrav til indholdet af et bankregnskab.
Den udgave, der var  

 gældende for Varde Banks årsregnskab for 1991, er  

 bekendtgørelsen af 17. december 1990. Det fremgår af § 114, at  

 regnskabet for 1991 for første gang skulle indeholde en note med  

 oplysning om navn, hjemsted og ejerandel for bankens associerede  

 virksomheder.
Det er ubestridt, at denne note manglede i det endelige  

 regnskab.
 Efter § 3 i bekendtgørelse nr. 746 af 5. december  

 1989 om revisionens gennemførelse i pengeinstitutter har der  

 påhvilet de indklagede pligt til at påse, at kravene i bank- og  

 sparekasselovgivningen til regnskabets indhold var overholdt, herunder  

 særligt, jf. § 3, stk. 2, nr. 5, at regnskabet indeholdt de  

 nødvendige noter.
 Nævnet finder derfor i dette forhold, at de  

 indklagede - i øvrigt i overensstemmelse med deres erkendelse - ikke  

 har levet op til god revisorskik.
 Ad klagepunkt 2 og 3.
De klager, som er rejst under disse punkter, angår  

 hver af de to emissioner i efteråret 1992, men er i øvrigt  

 identiske.
Nævnet finder det derfor hensigtsmæssigt at behandle  

 de enkelte klagepunkter under ét.
 Ad klagepunkt 2 a og 3 a, manglende oplysning om  

 bankens forhold til 5/11-koncernen.
 Under disse punkter er der klaget over, at de indklagede  

 henholdsvis den 27. august og i november 1992 påtegnede Varde Banks  

 emissionsprospekter uden i tilstrækkelig grad at oplyse om bankens  

 forhold til 5/11-koncernen, herunder at konsolidering var undladt på  

 trods af, at Finanstilsynet den 2. juli 1992 havde påbudt banken at  

 konsolidere med koncernen.
Finanstilsynets påbud af 2. juli 1992 fremkom efter,  

 at banken havde aflagt sit årsregnskab for 1991, og efter, at  

 skæringsdagen for halvårsregnskabet pr. 30. juni 1992 var  

 passeret.
Der er herefter ikke grundlag for at forstå påbudet  

 på anden måde, end at det skulle finde anvendelse første  

 gang med virkning for bankens førstkommende regnskab, som var  

 årsregnskabet for 1992 pr. 31. december 1992 - således som det da  

 også senere blev præciseret af Finanstilsynet ved skrivelse af  

 29. oktober 1992.
Inden de indklagede underskrev påtegningerne den 27.  

 august 1992, havde de underkastet en række af bankens større  

 engagementer en nøjere undersøgelse.
De havde forholdt sig til  

 5/11-koncernen ved betingelsesløst at forlange en hensættelse  

 på 100 mio. kr. på dette og et andet af bankens engagementer,  

 idet de ellers ikke ville påtegne emissionsprospekterne.
Varde  

 Bank bøjede sig for de indklagedes krav og gennemførte  

 hensættelsen.
I både august- og november-prospekterne er den  

 yderligere hensættelse nævnt med angivelse af, at den  

 vedrørte imødegåelse af tab på engagementer inden  

 for ejendomssektoren.
Klageren har ikke påvist, at den  

 hensættelse, som de indklagede krævede, var utilstrækkelig  

 på det dengang foreliggende grundlag.
 Nævnet må således konstatere, at de  

 indklagede havde forholdt sig til bankens forhold til 5/11-koncernen, at de  

 havde stået fast på kravet om en betydelig hensættelse, og  

 at hensættelsen og dens baggrund fremgik af prospekterne.
 Prospekterne omtalte ikke konsolideringspåbudet af  

 2. juli 1992. I betragtning af, at prospekterne som nævnt indeholdt  

 oplysning om hensættelsen på de 100 mio. kr., har denne  

 udeladelse efter nævnets opfattelse ikke påvirket det billede,  

 som prospekterne tegnede af Varde Banks økonomiske situation, idet  

 konsolideringskravet sandsynligvis var uden betydning for opgørelsen  

 af bankens egenkapital.
 For november-prospektets vedkommende manglede der  

 yderligere anledning til at omtale konsolideringskravet, idet Varde Bank  

 på dette tidspunkt havde vedtaget den plan, den såkaldte  

 udhandling, som netop havde til formål at undgå  

 konsolideringskravet og også førte til, at Finanstilsynet ved  

 skrivelse af 20. januar 1993 ophævede kravet.
Efter nævnets opfattelse har prospekterne på  

 denne baggrund haft et sådant indhold, at de indklagede ikke har  

 handlet i strid med god revisorskik ved at påtegne prospekterne som  

 sket uden yderligere oplysninger om bankens forhold til 5/11-koncernen,  

 herunder konsolideringskravet.
Nævnet frifinder således de  

 indklagede for disse klagepunkters vedkommende.
 Ad klagepunkt 2 b og 3 b, manglende oplysning om  

 bankens aktuelle solvensgrad.
 Klager har i disse forhold klaget over, at de indklagede  

 påtegnede Varde Banks emissionsprospekter fra august og november 1992  

 uden at oplyse om bankens aktuelle solvensgrad, herunder at banken på  

 emissionstidspunktet blev drevet i henhold til en dispensation fra  

 Finanstilsynet.
 Med hensyn til august-prospekterne fremgår det af  

 referatet af bankens bestyrelsesmøde den 31. august 1992, at de  

 indklagede den 27. august 1992, hvor de underskrev påtegningen på  

 prospekterne, udbad sig oplysninger om bankens solvensprocent og  

 konstaterede, at solvenskravet i bank- og sparekasseloven var overholdt.  

 Nævnet må således lægge til grund, at de indklagede i  

 forbindelse med deres påtegning af emissionsprospekterne overbeviste  

 sig om, at banken aktuelt respekterede solvenskravet.
Det fremgik klart af prospekterne, at emissionerne havde  

 til formål at styrke ikke blot indtjeningen i banken, men også  

 solvensen, og heri lå en tydelig tilkendegivelse til potentielle  

 investorer om, at bankens solvensprocent til tider kunne bevæge sig  

 omkring lovens minimum.
Henset hertil kan det ikke kritiseres, at de  

 indklagede påtegnede prospekterne, uden at disse indeholdt specifikke  

 oplysninger om bankens aktuelle solvensgrad.
Det kan heller ikke give nævnet anledning til kritik  

 i forhold til de indklagede, at prospekterne ikke omtalte, at banken den 27.  

 august 1992 havde ansøgt Finanstilsynet om dispensation fra  

 solvenskravet, idet der ikke er grundlag for at fastslå, at de  

 indklagede allerede havde kendskab til ansøgningen, da de samme dag  

 underskrev påtegningen på prospekterne.
I den forbindelse  

 henviser nævnet endvidere til Revisornævnets kendelse af 14.  

 november 1990 i sag 90-19.377, hvorefter der under tilsvarende  

 omstændigheder ikke havde påhvilet revisorerne pligt til at  

 reagere på  oplysninger, som de efterfølgende modtog, idet  

 pligten efter § 22 i prospektbekendtgørelsen til om fornødent  

 at udsende et tillægsprospekt påhvilede udstederen  og ikke  

 dennes revisorer.
Hvad dernæst angår november-prospektet burde  

 bankens ledelse efter nævnets opfattelse have foranlediget, at  

 Finanstilsynets dispensation af 1. september 1992 fra solvenskravet og de  

 senere forlængelser i oktober 1992 blev omtalt i prospektet.
Det kan  

 dog ikke give nævnet anledning til kritik, at de indklagede i denne  

 situation ikke selv tog initiativ til, at der i prospekterne blev givet  

 oplysning om dispensationerne.
Nævnet lægger herved vægt  

 på, at indholdet af november-prospektet under alle omstændigheder  

 var så alarmerende, at potentielle investorer ikke kunne være i  

 tvivl om, at investering i emissionen var meget risikofyldt.
 Efter det således anførte frifinder  

 nævnet de indklagede for de under disse klagepunkter påklagede  

 forhold.
 Ad klagepunkt 2 c og 3 c, manglende omtale af bankens  

 krise.
 Klagerne har under disse punkter klaget over, at de  

 indklagede påtegnede august- og november-prospekterne uden at oplyse om  

 forudsætningerne for at anse banken for en "going" virksomhed til trods  

 for, at banken befandt sig i en krise.
Med hensyn til både august- og november-emissionerne  

 fremgik det af prospekterne, at de pågældende emissioner havde  

 til formål at muliggøre bankens fortsatte drift og var  

 resultatet af de planer, der var lagt for at opnå dette mål.
Der  

 er ikke grundlag for at fastslå, at planerne på daværende  

 tidspunkt måtte forekomme urealistiske.
For november-prospektets vedkommende gør sig  

 yderligere gældende, at der få dage tidligere havde været  

 ført forhandlinger med Finanstilsynet og Nationalbanken om Varde Banks  

 overlevelsesmuligheder som selvstændig bank.
Det fremgik af prospektet,  

 at disse forhandlinger netop var endt med, at et konsortium af banker med  

 Nationalbanken i spidsen havde indvilliget i at stille en garanti på  

 750 mio. kr. til fordel for Varde Banks fortsatte drift.
Nævnet finder herefter, at potentielle investorer  

 gennem oplysningerne i prospekterne må antages at have været  

 bekendt med de nævnte forhold.
Nævnet finder derfor ikke, at de  

 indklagede har tilsidesat god revisorskik ved at påtegne prospekterne i  

 den foreliggende form, og frifinder således de indklagede for den under  

 disse punkter rejste klage.
 Sanktionsfastsættelsen.
 Efter det anførte har nævnet fundet, at de  

 indklagede for så vidt angår klagepunkt 1 b ikke har levet op til  

 god revisorskik, mens de indklagede er blevet frifundet i de øvrige  

 klagepunkter.
Klagepunkt 1 b vedrører den manglende,  

 påbudte note om bankens associerede selskaber.
Det må anses for  

 skærpende, at de indklagedes fejl vedrørte et regnskab for en  

 bank, idet lovgivningen generelt stiller strengere krav til regnskaberne for  

 pengeinstitutter end for øvrige selskaber.
Det er endvidere en  

 skærpende omstændighed, at fejlen er begået i relation til  

 en påbudt note, hvis tilstedeværelse de indklagede ifølge  

 lovgivningen havde pligt til at påse.
Nævnet må dog også tage i betragtning i  

 formildende retning, at notekravet var gældende for første gang  

 for det pågældende årsregnskab for Varde Bank.
Det er  

 endvidere dokumenteret over for nævnet, at de indklagede havde medtaget  

 noten i et tidligere udkast, og at den således faldt ud i det endelige  

 regnskab af uoplyste årsager.
 Nævnet finder herefter, at sagen for hver af de  

 indklagedes vedkommende kan afgøres med en advarsel efter § 18 a, stk.  

 1,  i loven om statsautoriserede revisorer.
 Med afgørelsens offentliggørelse forholdes  

 som nedenfor bestemt, hvorved bemærkes, at afsnit 3.2 indeholder  

 oplysninger om anklagemyndighedens vurderinger vedrørende  

 enkeltpersoner.
 T h i   b e s t e m m e s :
 De indklagede statsautoriserede revisorer Peter Gammelvind  

 og Kurt Rotbøl tildeles hver en advarsel.
 Afgørelsen offentliggøres bortset fra afsnit  

 3.2, jf. § 18 a, stk. 6, i lov om statsautoriserede revisorer.
