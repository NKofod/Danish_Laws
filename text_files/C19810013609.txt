Indledning 1. Ved lov nr. 481 af 5. november 1980 er gennemført  

 en række ændringer i lov om realkreditinstitutter med hensyn til  

 institutternes långivning.
 Loven om realkreditinstitutter er med disse ændringer optrykt som  

 boligministeriets lovbekendtgørelse nr. 491 af 17. november 1980 (bilag 1).
 Lovændringerne er med en enkelt undtagelse trådt i kraft den 16. november  

 1980, men lån efter de hidtidige låneregler har dog kunnet ydes indtil  

 udgangen af marts 1981, og lån, der er udbetalt efter de hidtidige regler i  

 tiden mellem 16. september 1980 og 16. november 1980, kan omberegnes efter de  

 nye værdiansættelses- og låneudmålingsregler, jfr. nedenfor under pkt. 55.
 Endvidere er ved lov nr. 56 af 18. februar 1981 (bilag 2) og lov nr. 146  

 af 1. april 1981 (bilag 3) gennemført ændringer, henholdsvis om  

 tilvejebringelse af egenfinansiering ved om- og tilbygningsarbejder m.v. ved  

 eget arbejde (bilag 2) og om udvidelse af henstandslåneordningen for  

 kriseramte landmænd (bilag 3). Disse ændringer er trådt i kraft henholdsvis  

 den 1. marts 1981 og den 5. april 1981.
 I medfør af lovens § 30 a er ved § 17 i bekendtgørelse nr. 487 af 10.  

 november 1980 den overvejende del af de boligministeren i loven tillagte  

 beføjelser overdraget til boligstyrelsen .
 I dette cirkulære redegøres for lovens regler efter gennemførelsen af de  

 nævnte ændringer, og cirkulæret erstatter boligministeriets cirkulære nr. 267  

 af 30. november 1973 om realkreditinstitutter, cirkulære nr. 106 af 17. juni  

 1975 om midlertidig udvidet adgang til realkreditbelåning, cirkulære nr. 201  

 af 27. oktober 1975 om midlertidig udvidet adgang til realkreditbelåning af  

 visse erhvervsejendomme og boligstyrelsens cirkulære nr. 102 af 25. juni 1980  

 om realkreditlån til finansiering af energibesparende foranstaltninger og  

 brandsikring, samt lejeres overtagelse af udlejningsejendomme på andelsbasis.
Ændringer i forhold til hidtidig lov 2. Hovedpunkterne i de gennemførte ændringer er:
 Enhedslån kan ydes på alle områder, bortset fra ejendomme til industri og  

 håndværk samt landbrug m.v., hvor der opretholdes en 2-lagsbelåning (1.  

 prioritet og sekundær prioritet). Ordningen betyder en forenkling med færre  

 obligationstyper, færre pantebreve og færre tinglysninger.
Realkreditinstitutterne og deres ledelse De godkendte institutter og deres udlånsadgang 3. Formidling af realkredit efter  

 realkreditlovens regler - lån mod pant i fast ejendom på grundlag af  

 udstedelse af obligationer - kan kun foretages af institutter, der er  

 godkendt af boligministeren.
Sådanne institutter er eneberettigede til  

 at udstede obligationer til offentlig udbydelse som led i formidling af lån  

 mod pant i fast ejendom.
Dansk Landbrugs Realkreditfond er ikke godkendt af boligministeren, men er  

 oprettet i henhold til lov nr. 278 af 7. juli 1960, som ændret ved lov nr. 79  

 af 20. marts 1964, om et finansieringsinstitut for landbrug m.v.
Fonden  

 udøver sin udlånsvirksomhed efter denne lovs bestemmelser og er undtaget fra  

 realkreditlovens regler.
 Ved realkreditreformen i 1970 var det som led i en rationalisering af  

 realkreditsystemet tilsigtet at nedbringe antallet af realkreditinstitutter,  

 og efter omfattende fusioner blev antallet af godkendte realkreditinstitutter  

 nedbragt til 6, nemlig:
 2 landsdækkende9 benhedsprioriteringsinstitutter inden for lånesektoren  

 boligejendomme, kontor- og forretningsejendomme samt hoteller:
Byggeriets Realkreditfond og Kreditforeningen Danmark.
 2 landsdelsdækkende enhedsprioriteringsinstitutter inden for samme  

 lånesektor: Forenede Kreditforeninger (Øerne) og jyllands  

 Kreditforening (Jylland).
 Til de nævnte låneformål vil således i ethvert udlånsområde i landet kunne  

 søges lån i 3 enhedsprioriteringsinstitutter: 2 landsdækkende og 1  

 landsdelsdækkende.
Disse institutter kan endvidere yde lån i ejendomme til industri og  

 håndværk inden for en lånegrænse på 35 pct. og - bortset fra Byggeriets  

 Realkreditfond - til land- og skovbrug samt gartneri og frugtplantager, hvor  

 lånegrænsen er 45 pct.
I visse mindre ejendomme til industri og håndværk kan  

 institutterne dog yde enhedsprioritering inden for en lånegrænse på 60 pct.  

 Der henvises herom til pkt. 15.
 Uden for enhedsprioriteringsområdet var godkendt følgende 2 landsdækkende  

 institutter, der alene kunne yde lån i industri- og håndværksejendomme:
Kreditforeningen for Industrielle Ejendomme ,der ydede lån mod 1.  

 prioritet, og Industriens Hypotekfond , der ydede lån mod sekundær prioritet.
Ved lov nr. 481 af 5. november 1980 er forudsat indført en ny struktur for  

 belåningen af ejendomme til industri og håndværk ved en fusion pr. 1. april  

 1981 af de to institutter til eet nyt specialinstitut, Industriens  

 Realkreditfond, der er godkendt den 13. marts 1981, og som alene yder lån  

 mod sekundær prioritet.
Dette institut er tillige eneberettiget til at udmåle  

 og yde realkreditlån på grundlag af værdien af maskiner.
 4. Ud fra realkreditlovens forudsætninger er der for  

 tiden ikke behov for at tillade oprettelse af yderligere  

 realkreditinstitutter, og oprettelse af sådanne institutter kan derfor ikke  

 påregnes godkendt.
5. Adgangen til at drive virksomhed med  

 realkreditformidling skal efter en overgangsperiode indtil 1984 eller  

 udgangen af 1989 - omfattes af De Europæiske Fællesskabers direktiv af 12.  

 december 1977 om samordning af lovgivningen om adgang til at optage og udøve  

 virksomhed som kreditinstitut.
Direktivet må påregnes - efter  

 overgangsperioden at indebære, at de hidtidige begrænsninger i adgangen til  

 at oprette realkreditinstitutter skal bortfalde, og at virksomheden skal  

 opfylde direktivets krav.
Realkreditloven forudsættes til sin tid ændret med  

 henblik herpå.
Institutternes ledelse 6. Efter lovens § 5, stk. 1, overlades det til et  

 institut i sine vedtægter at fastsætte, hvilket organ der skal være  

 instituttets øverste myndighed.
Indeholder vedtægterne ingen  

 bestemmelse om et sådant organ, er den øverste myndighed hos bestyrelsen.
 7. Ved bestemmelserne i § 5, stk. 2, og § 6, stk. 2,  

 sammenholdt med bestemmelsen i § 7, stk. 1, fastslår loven princippet om  

adskillelse mellem de styrelsesmæssige og de administrative  

 funktioner, jfr. dog pkt. 8.
Bestyrelsen varetager den overordnede ledelse af  

 instituttets anliggender og skal sørge for, at instituttets virksomhed  

 tilrettelægges, ledes og udøves forsvarligt i overensstemmelse med loven og  

 regler fastsat i medfør af loven samt instituttets vedtægter.
Bestemmelsen  

 forudsætter, at der i bestyrelsens forretningsorden nærmere fastsættes regler  

 om bestyrelsens behandling af sagerne på grundlag af en forud udsendt  

 dagsorden, og om tilvejebringelse af det nødvendige grundlag for bestyrelsens  

 beslutninger, herunder særligt når der er tale om større eller usædvanlige  

 dispositioner.
 Bestyrelsesmedlemmer - bortset fra de af de ansatte valgte - må ikke have  

 andre hverv i instituttet, og bestyrelsens vederlag skal fastsættes efter  

 boligministerens nærmere bestemmelse, jfr. lovens § 6, stk. 2.
Direktionen skal varetage instituttets daglige virksomhed og lede  

 denne på forsvarlig måde i overensstemmelse med bestyrelsens  

 direktiver.
Direktionen skal sikre en betryggende værdiansættelse og  

 låneudmåling i de enkelte lånesager.
Dispositioner, der efter instituttets  

 forhold er af usædvanlig art eller størrelse, skal dog forelægges  

 bestyrelsen.
Ved bedømmelsen af, hvilke dispositioner der er af usædvanlig art, må der  

 tages udgangspunkt i, at institutternes vedtægtsbestemte formål er at  

 formidle lån mod pant i fast ejendom på grundlag af obligationsudstedelse.  

 Det vil således eksempelvis ligge uden for et instituts normale virksomhed at  

 købe, administrere og sælge fast ejendom, medmindre der er tale om ejendomme,  

 der er bestemt til administrativ brug for instituttet, eller ejendomme, som  

 overtages for at undgå eller søge begrænset tab på instituttets lån i de  

 pågældende ejendomme.
Enhver udøvelse af virksomhed, der ikke er et led i  

 realkreditvirksomhed må anses for usædvanlig, også selv om den er af  

 begrænset rækkevidde.
 Direktionens og bestyrelsens ansvar for værdiansættelse og låneudmåling er  

 nærmere omtalt nedenfor i pkt. 24.
8. Loven stiller særlige krav til bestyrelsens  

 sammensætning, der har til formål at sikre varetagelsen af samtlige de  

 interesser, der ligger bag institutternes formidling af lån mod pant i fast  

 ejendom på grundlag af obligationsudstedelse.
I institutter, der er  

 foreninger af låntagere, skal obligationsejerne have adgang til at vælge  

 mindst 1/4 af medlemmerne af bestyrelsen.
I andre institutter skal låntagerne  

 have adgang til at vælge 1/4 af medlemmerne af bestyrelsen.
De ansatte i  

 instituttet har adgang til at udpege repræsentanter som medlemmer af  

 bestyrelsen efter regler, der fastsættes af boligministeren, og endelig har  

 boligministeren adgang til at udpege 1 bestyrelsesmedlem, jfr. pkt. 53. Ved  

 anvendelse af »1/4-reglen« skal der ses bort fra de medlemmer, der  

 udpeges af de ansatte og af boligministeren.
 Ved udfærdigelse af regler om de ansattes repræsentation i bestyrelsen  

 skal boligministeren tage udgangspunkt i de tilsvarende bestemmelser i  

 lovgivningen om aktieselskaber og anpartsselskaber, men kan gøre sådanne  

 afvigelser, som måtte følge af realkreditinstitutternes særlige  

 organisatoriske og personalemæssige forhold. Ændringer i reglerne om  

 medarbejderrepræsentation er for tiden under overvejelse i lyset af nogle i  

 den senere tid stedfundne ændringer i den nævnte lovgivning.
Långivningen Den almindelige udlånsadgang 9. Lån inden for hvert enkelt instituts  

 vedtægtsmæssige udlånsområde, der er bestemt efter låneobjekternes art og  

 geografiske beliggenhed samt udstrækningen af udlånsadgangen set i forhold  

 til belåningsværdien, kan ydes efter reglerne i lovens §§ 9-17.
 På visse områder påhviler det boligministeren at fastsætte nærmere regler  

 til uddybning af loven, jfr. pkt. 17 og afsnit III, men bortset herfra er  

 udlånsadgangen udtømmende lagt fast i §§ 9-17.
Efter lovens § 8 skal boligministeren drage omsorg for et tilsyn med, at  

 instituttet overholder lovens bestemmelser, jfr. nærmere afsnit V.
Efter  

 almindelige forvaltningsretlige principper kan boligministeriet  

 (boligstyrelsen) bl. a. på denne baggrund angive vejledende  

 retningslinier for indholdet og rækkevidden af lovens bestemmelser, jfr.  

 eksempelvis pkt. 12. Der er ikke tillagt boligministeren bemyndigelse til  

 hverken at begrænse eller dispensere fra den legale udlånsadgang.
Ved de  

 enkelte lånesagers behandling påhviler det institutterne selv at vurdere, om  

 lovens vilkår er opfyldt.
Den endelige afgørelse heraf henhører i givet fald  

 under domstolene, men realkreditinstitutternes dispositioner kan give  

 anledning til reaktioner fra tilsynet, jfr. afsnit V.
Institutterne handler  

 endvidere under ansvar over for boligministeren, jfr. lovens § 27, hvorefter  

 det kan bestemmes, at et institut skal træde i likvidation, såfremt det ikke  

 overholder bestemmelserne i loven eller vedtægterne, eller det efter  

 boligministerens skøn væsentligt tilsidesætter hensynet til obligationernes  

 sikkerhed.
Låneadgangen afhænger af formålet og af ejendommens art 10. Belåningens formål er afgørende for  

 adgangen til at yde lån, og udlånsadgangen er bestemt ikke alene ud  

 fra hensynet til institutternes (obligationernes) sikkerhed, men  

tillige ud fra samfundsøkonomiske interesser.
Det er ud fra disse synspunkter et gennemgående træk, at lånemulighederne  

 er gunstigere ved lån til opførelse af ejendomme (nyinvesteringer) end  

 ved belåning af eksisterende ejendomme, at helårsboliger er gunstigere  

 stillet end fritidshuse, og at investeringer har langt bedre  

 finansieringsregler end ren tillægsbelåning af friværdier.
Disse bemærkninger  

 kan belyses ved oversigten på side 5.
Oversigt over lånegrænser og løbetider for de vigtigste belåningsformål A. 1-lagsbelåning (Alle ejendomme, bortset fra industri- og håndværksejendomme samt  

 landbrugsejendomme m.v.) Lån til opførelse af ejendomme 11. De gunstigere regler om lån til opførelse  

 af ejendomme tager sigte på disses første finansiering med realkreditlån  

 efter opførelsen.
Prioriteringen må således forudsættes at skulle ske i nær  

 kontinuitet af og følgelig inden for en rimelig tid efter byggeriets  

 opførelse.
Der vil således kunne ydes lån til opførelse af en ejendom inden  

 for et tidsrum af 2 år fra det tidspunkt, hvor ejendommen i henhold til  

 bygningslovgivningen lovligt har kunnet tages i brug.
Lån til om- og tilbygninger, vedligeholdelse og opretning, herunder  

 energibesparende foranstaltninger og brandsikring 12. Baggrunden for lovens sondring mellem lån til  

 opførelse af ejendomme og lån til eksisterende bebyggelse er - som nævnt i  

 pkt. 10 - ønsket om i videst muligt omfang at forbeholde långivning over  

 obligationsmarkedet til sikring af nyinvesteringer af samfundsmæssig  

 betydning.
I visse grænsetilfælde kan imidlertid opstå tvivl, om en ejendom  

 kan anses som »nyopført« eller »eksisterende«.
De klareste tilfælde af »opførelse« foreligger ved bebyggelse af  

 en hidtil ubebygget grund eller af en tidligere bebygget grund efter total  

 fjernelse af den eksisterende bebyggelse.
Visse om- og tilbygninger kan  

 imidlertid være så omfattende, at de ud fra ovennævnte baggrund for de  

 forskellige belåningsmuligheder kan sidestilles med nybyggeri i  

 belåningsmæssig henseende.
Efter boligministeriets opfattelse må dette  

 eksempelvis gælde:
Det er alene selve om- eller tilbygningen, der i givet fald  

 kan finansieres efter reglerne om nybyggeri.
Ved lånenes udmåling på grundlag  

 af om- eller tilbygningens værdi kan derfor ikke gives tillæg for friværdien  

 i den eksisterende bebyggelse.
Denne kan eventuelt belånes med et  

 10-årigt lån, men kun i det omfang, der måtte være prioriteringsmuligheder  

 inden for den i lovens § 10, stk. 1, anførte grænse.
Bortset fra de tilfælde, der kan sidestilles med nybyggeri, kan et  

 vedligeholdelses-, opretnings-, om- eller tilbygningsarbejde i henhold til  

 lovens § 10, stk. 7, kun finansieres ved et 20-årigt lån, der skal placeres  

 inden for lånegrænsen for den pågældende ejendomskategori.
Lån kan ydes med  

 90 pct. af den afholdte, rimelige udgift med fradrag af eventuel offentlig  

 støtte.
Til udgiften kan lægges værdien af eget arbejde, men lånet kan ikke  

 overstige den afholdte, rimelige udgift med fradrag af eventuel offentlig  

 støtte.
Der henvises i øvrigt til pkt. 33-34.
 Såfremt der ydes lån efter stk. 7 til ombygning, forbedring og opretning,  

 der udføres i overensstemmelse med en saneringsplan, og som  

 kommunalbestyrelsen yder garanti for i medfør af § 47 a i lov om sanering,  

 kan lånet i henhold til § 10, stk. 10, ydes inden for det garanterede beløb.  

 Det betyder, at lånet i denne situation kan ydes med indtil 100 pct. af de  

 afholdte, rimelige udgifter med fradrag af eventuel offentlig støtte.
13. Energibesparende foranstaltninger og brandsikring,  

 der efter lov nr. 73 af 20. februar 1980 kunne finansieres efter særligt  

 fordelagtige regler, sammenlignet med andre om- og tilbygningsarbejder m.v.,  

 finansieres i henhold til lov nr. 481 af 5. november 1980 nu efter  

samme9b- nu gunstigere regler som disse.
Bekendtgørelse nr. 103 af 20.  

 marts 1980 om realkreditfinansiering af energibesparende foranstaltninger,  

 som knyttede sig til den tidligere lov, er nu uden lovgrundlag og må derfor  

 anses for bortfaldet, jfr. dog omtalen af overgangsbestemmelser i afsnit VI.  

 Dette indebærer bl. a., at finansieringsadgangen ikke længere kun gælder de  

 nærmere i bekendtgørelsen opregnede arbejder.
Endvidere adskiller  

 principperne for låneudmåling til energibesparende foranstaltninger og  

 brandsikring sig ikke mere fra de, der følges, for så vidt angår om- og  

 tilbygningsarbejder m.v. i almindelighed, jfr. pkt. 33.
 En særlig regel om energibesparende foranstaltninger - omend indeholdende  

 samme finansieringsordning, som gælder for øvrige om- og tilbygningearbejder  

 m.v. - er bibeholdt i lovens § 10, stk. 8, for så vidt angår visse kommunale  

 ejendomme, som i modsat fald ville være afskåret fra realkreditbelåning, jfr.  

 pkt. 16.
Ejerskiftelån, herunder i forbindelse med overtagelse af udlejningsejendomme på andelsbasis 14. Ejerskiftelån vedrørende parcel- og rækkehuse samt  

 ejerlejligheder til helårsbeboelse kan kun ydes inden for en lånegrænse på 40  

 pct., og lånets løbetid kan ikke overstige 20 år.
Ved ejerskifte forstås en  

 egentlig overdragelse, dog kan visse bodelingssituationer sidestilles hermed.  

 I tilfælde, hvor en anpart af ejendommen overdrages, kan der kun ydes lån i  

 forhold til anpartens størrelse.
Ejerskiftelån kan ikke ydes efter forløbet  

 af 1 år fra datoen for ejerskiftet.
Visse ældre realkreditlån, såsom hypotekforenings- og reallånefondslån  

 samt lån i særlig realkredit, kan rykke for et ejerskiftelån.
Derimod kan  

 lån, ydet af kreditforeninger før 1. juli 1970, i almindelig realkredit efter  

 1. juli 1970 samt nye enhedslån, ikke rykke tilbage for ejerskiftelån, som  

 derfor kun kan ydes i det omfang, der er opstået en friværdi inden for  

 lånegrænsen på 40 pct.
 En særlig form for ejerskiftefinansiering har hjemmel i lovens § 10, stk.  

 3, hvorefter der kan ydes lån til lejeres overtagelse på andelsbasis af  

 udlejningsejendomme.
I kapitel XVI i lov nr. 237 af 1. juni 1979 om leje er for ejere af  

 udlejningsejendomme, der anvendes til beboelse, fastsat en almindelig pligt -  

 med få undtagelser - til, inden ejendommen overdrages til anden side, at  

 tilbyde lejerne at overtage den på andelsbasis.
I denne situation, men også  

 såfremt der uden forbindelse med tilbudspligten finder et salg sted af en  

 udlejningsejendom til en andelsboligforening, stiftet og bestående af  

 ejendommens lejere, kan der ydes realkreditlån inden for en lånegrænse på 80  

 pct. af ejendommens værdi.
Løbetiden er maksimalt 20 år.
Det er en betingelse, at der er tale om en udlejningsejendom til  

 helårsbeboelse, og at mindst 1/3 af lejerne har tegnet andele.
Det påhviler  

 realkreditinstitutterne at påse opfyldelsen af disse betingelser, hvoraf den  

 sidstnævnte er begrundet i, at adgangen til realkreditlån er tilvejebragt i  

 lejernes interesse og ikke er tænkt at skulle benyttes af en ejer alene i  

 egen interesse.
 Finansieringsreglen finder anvendelse på rene beboelsesejendomme, med  

 mindst 6 lejligheder og på udlejningsejendomme, der delvis anvendes til andet  

 end beboelse, såfremt de indeholder mindst 13 beboelseslejligheder, jfr. lov  

 om leje, § 100. En kombineret beboelses- og erhvervslejlighed kan medregnes  

 som een beboelseslejlighed.
Lån til ejendomme til industri og håndværk 15. Det følger af loven, at lån til disse  

 ejendomskategorier inden for en lånegrænse på 35 pct. (1. prioritet) kan ydes  

 af enhedsprioriteringsinstitutterne, d.v.s.
Byggeriets Realkreditfond,  

 Kreditforeningen Danmark, Forenede Kreditforeninger og Jyllands  

 Kreditforening, medens lån i området op til 60 pct. (sekundær prioritet) skal  

 ydes af et specialinstitut, d.v.s.
Industriens Realkreditfond.
Dette institut  

 er endvidere eneberettiget til at udmåle og yde lån med sikkerhed i maskiner  

 m. v. (lovens § 12). Der er følgelig som hovedregel tale om en  

 2-lagsprioritering.
Lån til nyopførelse af bebyggelse samt lån til om- og tilbygninger, der må  

 sidestilles med nyopførelse, kan imidlertid ydes som enhedsprioritering (1.  

 prioritet + sekundær prioritet) af enhedsprioriteringsinstitutterne inden for  

 en lånegrænse på 60 pct., såfremt belåningsværdien af grund og bygninger ikke  

 overstiger 1,5 mill. kr.
Denne grænse reguleres med den årlige udvikling i  

 det af Danmarks Statistik beregnede byggeomkostningsindeks for en  

 montagebygget ejendom med indekstallet pr. 1. januar 1981 som basis.
Første  

 regulering sker pr. 1. januar 1982.
Det er efter loven den samlede belåningsværdis størrelse, der er afgørende  

 for eventuel enhedsprioritering efter bestemmelsen.
Ved successiv  

 finansiering af etaper af et større byggeri eller ved om- og tilbygninger er  

 det derfor belåningsværdien af den samlede ejendom, heri indbefattet værdien  

 af tilbygninger og ombygninger, der er afgørende.
Ejendomme med særlig tilknytning til stat eller kommuner 16. Ifølge lovens § 9, stk. 2, kan visse ejendomme,  

 bestemt efter  tilhørsforhold, ikke belånes med realkreditlån.
Dette  

 gælder ejendomme, der tilhører staten eller kommuner samt selskaber,  

 selvejende institutioner el. lign., når stat eller kommune gennem  

 repræsentation i ledelsen, gennem hel eller delvis dækning af  

 driftsunderskud, gennem ydelse af lån eller på anden måde har væsentlig  

 indflydelse på ejendommens anvendelse eller drift.
Formålet med disse begrænsninger i adgangen til at optage realkreditlån er  

 at forøge navnlig kommunernes selvfinansieringsgrad og aflaste markedet for  

 realkreditobligationer.
Hertil kommer, at den egentlige sikkerhed for lån i  

 ejendomme til en række offentlige formål i mange tilfælde måske i højere grad  

 må siges at måtte baseres på det offentliges skatteudskrivning end på  

 ejendommens markedsværdi.
Hvis finansiering af et kommunalt bygge- eller  

 anlægsarbejde - eller byggeri af institutioner til offentlige formål, hvor  

 kommunen har væsentlig indflydelse - skal ske over obligationsmarkedet, vil  

 lån i Kommunekreditforeningen være en mulighed.
Afgørende for de ejendomme, som omfattes af begrænsningerne, men ikke ejes  

 af staten eller en kommune, er, om staten eller kommunen har »væsentlig  

 indflydelse på ejendommens anvendelse eller drift«.
Dette kan i konkrete  

 tilfælde give anledning til tvivl, men såfremt stat eller kommune har  

 repræsentation i ledelsen eller har påtaget sig hel eller delvis  

 dækning af driftsunderskud  eller har ydet lån til selskabet, vil der  

 som regel være formodning for, at en sådan indflydelse også foreligger.
Selv om der ikke foreligger et ejerforhold som ovenfor beskrevet, kan der  

 forekomme tilfælde, der må sidestilles hermed, og hvor der følgelig også  

 gælder et tilsvarende finansieringsforbud.
Det gælder således eksempelvis,  

 når stat, kommune eller de ovennævnte selskaber m.v. indgår aftale med en  

 ejer om leje af en hel eller en væsentlig del af en ejendom, der skal  

 nyopføres.
Det samme kan gælde, hvis aftalen med ejeren indeholder en  

 usædvanlig lang uopsigelighed eller en købsret for lejeren.
Hvor forhold som  

 de omhandlede foreligger i forbindelse med en eksisterende bygning, der  

 ombygges til brug for en offentlig lejer, vil realkreditlån ikke kunne ydes  

 til finansiering heraf.
Loven undtager ejendomme til helårbeboelse samt el-, gas-, varme- og  

 vandværker fra belåningsforbudet.
Ved finansiering af energibesparende  

 foranstaltninger er endvidere visse andre kommunale ejendomme undtaget (§ 10,  

 stk. 8). Herudover er der givet boligministeren adgang til at bestemme, at  

 yderligere en række ejendomme, f. eks. til almennyttige formål, kan undtages.  

 I henhold til denne bemyndigelse er det i § 1 i bekendtgørelse nr. 230 af 29.  

 april 1976 om realkreditlån i visse ejendomme med almennyttige formål (bilag  

 4) bestemt, hvilke ejendomme der kan belånes med realkreditlån, selv om de  

 tilhører stat eller kommune, eller disse har væsentlig indflydelse på  

 ejendommens anvendelse eller drift.
Til de i bekendtgørelsens § 1, nr. 1-2,  

 omhandlede ejendomme kan alene ydes lån inden for en lånegrænse på 40 pct. af  

 ejendommens værdi.
Om de i bekendtgørelsens § 1, nr. 3, omhandlede ejendomme  

 henvises til det nedenfor under pkt. 17 anførte.
Sociale og kulturelle institutioner 17. Ifølge lovens § 10, stk. 4, er det overladt til  

 boligministeren at bestemme, hvilke sociale og kulturelle institutioner, der  

 kan belånes inden for den i denne bestemmelse fastsatte lånegrænse på 75 pct.  

 Sådan bestemmelse er truffet i § 2 i den ovenfor nævnte bekendtgørelse om  

 realkreditlån i visse ejendomme med almennyttige formål, der giver adgang til  

 at yde lån, dels for så vidt angår ejendomme, der er bestemt til visse  

 daginstitutioner, visse undervisnings- og mødelokaler, soldater- og  

 sømandshjem og til museer, dels for så vidt angår ejendomme, der er  

 bestemt til idrætsudøvelse.
De førstnævnte ejendomme er ved bekendtgørelsens  

 § 1, stk. 1, tillige undtaget fra det principielle belåningsforbud i  

 lovens § 9, stk. 2, på samme måde som de i bekendtgørelsens § 1, nr. 1-2,  

 nævnte ejendomme til undervisningsformål m.v., og der kan således ske  

 belåning, når der er tale om opførelse, udvidelse eller væsentlig forbedring.
 Medens reglerne om lånenes maksimale amortisationstider for så vidt angår  

 ejendomme til undervisningsformål m.v. (bekendtgørelsens § 1, nr. 1-2) er  

 ens, hvad enten der er tale om opførelse, udvidelse eller væsentlig  

 forbedring (30 år, jfr. lovens § 13, stk. 1, nr. 2) gælder for de sociale og  

 kulturelle institutioner i bekendtgørelsens § 2, at de maksimale  

 amortisationstider er 35 år ved lån til ejendommens8bopførelse (§ 13, stk. 1,  

 nr. 1), medens der til udvidelse eller væsentlig forbedring  

 alene kan ydes 10-årige lån (§ 13, stk. 1, nr. 8) inden for en lånegrænse på  

 40 pct., medmindre der er tale om om- eller tilbygninger, der må sidestilles  

 med nyopførelse, jfr. pkt. 12. Om energibesparende foranstaltninger i  

 kommunale ejendomme henvises til pkt. 13 og 16.
Hvad særligt angår ejendomme, der er bestemt til idrætsudøvelse, er det en  

 forudsætning for belåningsadgangen, at de ikke tilhører staten, kommuner  

 eller selskaber med væsentlig statslig eller kommunal indflydelse.
I så fald  

 omfattes de af lovens § 9, stk. 2, om begrænsninger i belåningsadgangen, jfr.  

 pkt. 16 ovenfor.
Foreligger der ikke et sådant tilhørsforhold - hvilket  

 erfaringsmæssigt hører til sjældenhederne - og belåning derfor kan ske, er  

 lånets maksimale amortisationstid 35 år for lån til opførelse inden for en  

 lånegrænse på 75 pct.
Ejendomme til flere formål 18. Ejendomme, der anvendes eller agtes anvendt til  

 flere formål, belånes efter reglerne i lovens § 16, stk. 3-5, der bestemmer,  

 at lånegrænser og amortisationstider skal fastsættes særskilt for ejendommens  

 enkelte dele, afhængig af de konkrete anvendelsesformål.
Såfremt butiks- og forretningslokaler i en ejendom, der i øvrigt anvendes  

 til helårsbeboelse, ikke udgør mere end 5 pct. af beboelsesdelens  

 bruttoetageareal, kan hele ejendommen dog belånes efter reglerne for  

 ejendomme til helårsbeboelse.
Overstiger bygningens bruttoetageareal ikke 300  

 m2, kan ejendommen i sin helhed belånes efter reglerne for helårsbeboelse,  

 når blot 75 pct. af arealet anvendes til dette formål.
Låneformer 19. Realkreditlån ydes altid på grundlag af  

 obligationsudstedelse.
Den traditionelle måde at berigtige lånet på er ved  

 udlevering af obligationer til debitor.
Der tales i så fald om et  

obligationslån.
Det er karakteristisk for obligationslånet, at summen  

 og forrentningen af de udleverede obligationer svarer til det udstedte  

 pantebrevs hovedstol og rentesats.
Ifølge lovens § 17, stk. 1, 2. punktum, kan boligministeren godkende  

 låneformer, hvor balancen mellem pantebrevets pålydende og det til  

 pantebrevet svarende obligationsbeløb fraviges.
Hovedeksemplet herpå er  

kontantlånet, ,hvor debitor i stedet for obligationer får udbetalt et  

 kontant beløb, som instituttet skaffer ved salg af obligationer i den serie,  

 hvoraf lånet ydes.
Kontantbeløbet svarer til det gældsbeløb, der er opført i  

 pantebrevet, hvor det imidlertid samtidig er fastsat, at hel eller delvis  

 ekstraordinær indfrielse - også i tilfælde af tvangsauktion - af lånet skal  

 ske ved indfrielse af den obligationsrestgæld, som svarer til  

 kontantrestgælden.
Der er ikke overensstemmelse mellem pantebrevets rentesats  

 for kontantlånet og den nominelle rente for den bagvedliggende  

 obligationsgæld, da der for tilvejebringelse af det kontante lånebeløb må  

 sælges en obligationspost med et væsentligt større pålydende beløb end  

 kontantbeløbet.
Den effektive rente af de solgte obligationer er større end  

 den pålydende rente, hvorfor instituttet må fastsætte ydelsen for  

 kontantlånet således, at det bliver muligt at forrente og amortisere det  

 bagvedliggende, større obligationsbeløb.
Til forskel fra obligationslån  

 betales der på kontantlån noget mindre stempelgebyr på grund af den lavere  

 hovedstol.
Boligstyrelsen har med virkning fra den 25. november 1980 givet en  

 tilladelse til ydelse af kontantlån, der løber indtil videre.
Tilladelsen  

 gælder alle låneformer og både 1-lagslån (enhedslån) og 2-lagslån.  

 Tilladelsen indebærer, at der fra den 25. november 1980 har kunnet ydes  

 kontantlån, når der er tale om lån, der tilbydes efter denne dato, herunder  

 ved lån, der tilbydes omberegnet i medfør af § 2, stk. 3, i lov nr. 481 af 5.  

 november 1980 om ændring af lov om realkreditinstitutter.
Tilladelsen giver  

 derimod ikke i videre omfang end det tidligere har været tilfældet adgang til  

 at ombytte ældre obligationslån med kontantlån.
En særlig låneform er rentetilpasningslån , hvor lånets forrentning  

 og ydelse justeres hvert 5. år efter markedsrenten for obligationer med  

 løbetid på 1-5 år, således at debitor får fordelen af et eventuelt senere  

 rentefald, men altså også ulempen af en eventuel rentestigning.
Disse lån er  

 forudsat ydet som kontantlån og har i henhold til en tilladelse fra  

 boligstyrelsen, der løber indtil videre, med virkning for lån, der tilbudt  

 den 25. november 1980 eller senere, kunnet ydes til alle ejendomskategorier  

 og til alle låneformål.
20. Lån ydes normalt på grundlag af et allerede  

 foreliggende belåningsgrundlag, f. eks. et færdigt byggearbejde etc., men kan  

 efter lovens § 11, stk. 2, også ydes som forhåndslån . I sidstnævnte  

 fald ydes lånet på grundlag af værdien af projektet, men kan forandres,  

 såfremt det faktisk gennemførte byggeri ikke svarer til forudsætningerne.
Da  

 forhåndslån ikke hviler på et eksisterende værdigrundlag, kræves der en  

 pengeinstitutgaranti, forsikringsgaranti eller anden lige så betryggende  

 sikkerhed for, at lånet vil blive indfriet eller nedbragt, hvis det ikke  

 efter udløbet af fristen for den endelige bebyggelse kunne være ydet med det  

 oprindelige beløb.
For at være lige så betryggende må sikkerhedsstillelsen  

 kunne gøres likvid og ved hurtig realisation være fuldt tilstrækkelig til at  

 dække indfrielsen af forhåndslånet eller den del deraf, hvormed det skal  

 nedbringes.
Som eksempel på sådan lige så betryggende sikkerhed kan nævnes  

 sådanne værdipapirer, hvori umyndiges midler kan anbringes, jfr.  

 justitsministeriets bekendtgørelse nr. 330 af 26. september 1966, som ændret  

 ved bekendtgørelse nr. 355 af 24. juli 1972. Forhåndslån kan kun ydes før  

 byggearbejdets påbegyndelse, og forhåndslånet skal betinges af, at byggeriet  

 iværksættes og færdiggøres inden en nærmere fastsat frist, normalt højst 2  

 år.
 Det er mellem pengeinstitutterne og Danmarks Nationalbank aftalt, at der  

 skal ske finansiering af byggeriet med byggelån i samme omfang, uanset at der  

 er hjemtaget forhåndslån (uændret bogføringspraksis).
 Ved optagelse af forhåndslån kan bygherren sikre sig imod rentestigninger  

 (kursfald) i byggeperioden, men får på den anden side ikke fordel af  

 eventuelt rentefald (kursstigning). Forhåndslånet skal forrentes fra  

 tidspunktet for dets udbetaling og belastes af udgiften til  

 pengeinstitutgaranti eller anden sikkerhedsstillelse.
21. Lån kan afvikles på forskellig måde.
Den  

 overvejende form er  annuitetslån, hvor lånet forrentes og  

 tilbagebetales med lige store terminsydelser gennem hele lånets løbetid.
Her  

 vil rentedelen være den overvejende i den første del af løbetiden og  

 afdragsdelen i den sidste del.
Lån kan også ydes som serielån , hvor  

 ydelsen er jævnt faldende gennem lånets løbetid, idet afdragene er lige store  

 i hver termin, medens renten falder som følge af de præsterede afdrag.
Amortisationen af lån med længere løbetid end 10 år må efter lovens § 15,  

 stk. 1, ikke forløbe langsommere end amortisationen af et annuitetslån med  

 lige store halvårlige terminsydelser.
Mindre afvigelser herfra kan dog  

 godkendes af boligministeren.
Efter lovens § 17, stk. 1, 1. punktum, skal lån, der ydes på andre vilkår  

 end som serie- eller annuitetslån, f. eks. lån, der ikke afdrages i løbetiden  

 (stående lån eller faste lån), indekslån og rentehenstandslån, godkendes af  

 boligministeren.
Lån, der ikke afdrages i løbetiden, kan dog højst tillades  

 som 10-års lån, jfr. lovens § 15.
 22. Endelig skal nævnes, at lån for tiden kan ydes som  

2-terminers- eller 4-terminerslån, hvorved der her tænkes på  

 det årlige antal debitorterminer, idet der indtil nu alene har været tale om  

 to halvårlige kreditorterminer (renteterminer for obligationerne).
Værdiansættelse og låneudmåling Kontantprincippet 23. I henhold til lovens § 11 lægges der et  

kontantprincip til grund ved vurdering og låneudmåling.
Ejendommens  

 værdi fastsættes til den kontantpris, som en kyndig erhverver må skønnes at  

 ville betale, og lånet udmåles som et kontantbeløb eller kontantprovenu, der  

 skal ligge inden for lovens lånegrænser.
Nærmere regler om låneudmåling og  

 vurdering fastsættes af boligministeren, hvilket er sket ved bekendtgørelse  

 nr. 592 af 25. november 1980, som ændret ved bekendtgørelse nr. 178 af 14.  

 april 1981, om realkreditinstitutternes kontantværdiansættelse og  

 låneudmåling.
Sidstnævnte bekendtgørelse er gengivet som bilag 5.
 I mange lånesager har realkreditinstitutterne i forbindelse med  

 låneudmålingen behov for at foretage en omregning af allerede  

 eksisterende behæftelser til en kontant værdi . Omregning skal også  

 finde sted i forbindelse med udarbejdelse af ejerskiftestatistik, jfr.  

 nedenfor pkt. 44.
 For realkreditlån og almindelige pantebreve, sker omregningen på basis af  

 særlige regler, der godkendes af boligstyrelsen.
Værdiansættelses- og låneudmålingsreglerne er omhandlet nedenfor.
Om  

tilsynet med reglernes overholdelse henvises til afsnit V.
Ansvaret for værdiansættelse og låneudmåling 24. Ifølge bekendtgørelsen foretages værdiansættelse  

 og låneudmåling under bestyrelsens og direktionens ansvar . Det  

 påhviler bestyrelsen at fastsætte de generelle direktiver under  

 iagttagelse af reglerne i loven og bekendtgørelsen, og det påhviler  

direktionen at sikre en betryggende værdiansættelse og låneudmåling i  

 de enkelte lånesager i overensstemmelse med disse direktiver.  

 Dispositioner, der efter instituttets forhold er af usædvanlig art eller  

 størrelse, skal dog i henhold til lovens § 7, stk. 1, altid forelægges  

 bestyrelsen.
Værdiansættelse 25. Ifølge loven beregnes lånets størrelse på grundlag  

 af pantets  værdi .
Værdibegrebet er nærmere uddybet i bekendtgørelsen om  

 kontantværdiansættelse og låneudmåling.
Det afgørende kriterium for  

 værdiansættelsen har fundet udtryk i § 3, stk. 1, hvorefter ansættelsen af  

 pantets værdi ikke må overstige, hvad der efter instituttets bedste skøn er  

ejendommens rimelige, kontante handelsværdi eller anskaffelsessum .
 Om den nærmere uddybning af dette kriterium henvises til bekendtgørelsens  

 § 3, stk. 1-4.
 Det anvendte kriterium indebærer imidlertid, at det enkelte instituts  

 værdiansættelse må ske på grundlag af udøvelse af et skøn , og for at  

 dette ikke skal medføre konkurrence mellem institutterne på  

 værdiansættelserne, som det netop har været hensigten at udelukke, er der til  

 imødegåelse heraf suppleret med andre kriterier i bekendtgørelsens §  

 3, stk. 5-7.
26. Ved nybyggede ejendomme kan  

 værdiansættelsen således ikke overstige de af instituttet skønnede rimelige  

 byggeomkostninger.
Rimelige byggeomkostninger er den anskaffelsessum, som en  

 ejendom som den pågældende må skønnes at kunne tilvejebringes for af en  

 kyndig bygherre ved anvendelse af rationelle metoder.
 Resulterer instituttets værdiansættelse af henholdsvis den rimelige,  

 kontante handelsværdi og de rimelige byggeomkostninger i indbyrdes  

 forskellige beløb, skal det laveste af disse beløb danne loft for  

 værdiansættelsen.
 27. Ved om- og tilbygning skal der foretages en  

 ansættelse af ejendommens rimelige kontantværdi efter arbejdets udførelse.  

 Den ansatte værditilvækst kan ikke overstige sædvanlige, rimelige  

 omkostninger ved de udførte foranstaltninger, jfr. pkt. 26.
28. Værdiansættelse af den eksisterende  

 ejendom, herunder i forbindelse med lån til vedligeholdelse og opretning,  

der ikke forøger ejendommens værdi , kan i almindelighed ikke  

 overstige den kontantværdi, der svarer til den seneste ejendomsværdi med et  

 tillæg fastsat på grundlag af statsskattedirektoratets salgstatistik for salg  

 i almindelig fri handel.
Er ejendommen handlet efter ansættelsen af den  

 seneste ejendomsværdi, kan belåningen dog ske på grundlag af den købesum,  

 omregnet til kontantværdi, der måtte være konstateret i forbindelse med et  

 ejerskifte, og som ligger inden for det beløb, som en kyndig erhverver med  

 kendskab til de stedlige pris- og markedsforhold for ejendomme af den  

 pågældende art og karakter må skønnes at ville betale for ejendommen.
29. Ved nyopførelser med offentlig støtte ,  

 herunder garanti fra stat og kommune til sikring af ejendommens yderste  

 finansieringsmidler, kan den til grund for støttens beregning godkendte værdi  

 af ejendommen danne grundlag for lånetilbud, såfremt instituttet finder det  

 forsvarligt.
Indgår der i den godkendte værdi udgifter til løsøre, som ikke  

 vil være omfattet af panteretten i den faste ejendom, skal sådanne beløb  

 fradrages.
Fradragsbeløbet beregnes af støttemyndigheden.
I øvrigt skal  

 værdiansættelse af ejendomme til offentlige eller almennyttige formål finde  

 sted på grundlag af ejendommens reale værdi, herunder muligheden for dens  

 anvendelse til andet formål.
Der må således ikke tages hensyn til ejerens, f.  

 eks. en kommunes, økonomi eller særlige soliditet.
 30. Om det nærmere grundlag for  

 værdiansættelsen m.v. henvises til § 5 i bekendtgørelsen om  

 kontantværdiansættelse og låneudmåling.
Låneudmåling 31. Låneudmåling skal ske på grundlag af den foretagne  

 eller godkendte værdiansættelse og under iagttagelse af de maksimale  

 lånegrænser og løbetider ifølge lovens § 10.
Lån kan ydes som kontantlån eller som obligationslån.
I begge tilfælde  

 udmåles lånet således, at det kontante provenu ligger inden for den lovlige  

 lånegrænse.
 Efter § 6 i bekendtgørelsen om kontantværdiansættelse og låneudmåling skal  

 et som kontantlån tilbudt lån effektueres i instituttets højst forrentede  

 obligationsserie, og ydelsen skal fastsættes således, at den bagvedliggende  

 obligationsgæld forrentes og tilbagebetales inden for lånets løbetid.
Obligationslån kan tilbydes i flere renteafdelinger.
I intet tilfælde må  

 lånets kontantprovenu, som det beregnes efter kursforholdene på  

 tilbudstidspunktet, dog overstige det kontantlån, der kunne tilbydes.
32. For lån i industrielle og dermed beslægtede  

 ejendomme gælder de særlige regler i lovens § 12, hvoraf det fremgår, at lån  

 som hovedregel alene kan udmåles på grundlag af værdien af grund og  

 bygninger.
Efter § 3, stk. 4, i bekendtgørelsen om kontantværdiansættelse og  

 låneudmåling skal der endvidere tages hensyn til virksomhedens karakter og  

 kreditværdighed.
I et specialinstituts vedtægter kan det bestemmes, at  

 værdien af medpantsatte maskiner og andet tilbehør kan medtages ved  

 værdiansættelse og låneudmåling i et i loven nærmere angivet omfang.
Sådan  

 bestemmelse er truffet i de godkendte vedtægter for Industriens  

 Realkreditfond.
33. Lån til vedligeholdelse, opretning og  

 forbedring ved om- og tilbygning efter lovens § 10, stk. 7 og 8, udmåles  

 i det væsentlige på grundlag af udgifterne ved arbejdet .  

 Kontantprovenuet må højst udgøre 90 pct. af de afholdte efter instituttets  

 skøn rimelige udgifter med tillæg af værdien af eget arbejde og fradrag af  

 eventuel offentlige støtte og kan aldrig overstige udgifterne med fradrag af  

 eventuel offentlig støtte.
I modsætning til tidligere regler om finansiering  

 af om- og tilbygningsarbejder er det altså ikke afgørende, hvilken  

 værdiforøgelse der tilføres ejendommen, men værdiforøgelsen er dog  

 naturligvis af betydning for størrelsen af det lån, der er plads til inden  

 for lånegrænsen, jfr. oversigten i afsnit II.
I udtrykket »rimelige udgifter« skal lægges, at der ikke er  

 hjemmel til at udmåle lån i forhold til en dokumenteret håndværkerudgift,  

 såfremt denne udgift efter instituttets skøn overstiger normale rimelige  

 udgifter.
Herved forstås, hvad der svarer til sædvanlige omkostninger ved  

 gennemførelse af byggearbejder af den pågældende art og kvalitet.
De udgifter, i forhold til hvilke der kan udmåles lån, er udgifter til  

 arbejder og leverancer til byggeriet fra virksomheder, der er registreret  

 efter lov om almindelig omsætningsafgift.
Endvidere sædvanlige  

 finansieringsomkostninger, herunder indskud, gebyrer og stempel i forbindelse  

 med lånets optagelse.
Offentlig støtte skal fradrages før udmåling af lånet.
Den kan  

 forekomme i form af tilskud, herunder fra Boligselskabernes Landsbyggefond,  

 eller i form af et skattefradrag.
I sidstnævnte fald er det  

 skattebesparelsen, der skal fragå før låneudmålingen, og af forenklingsgrunde  

 er det i § 7, stk. 3, i bekendtgørelsen om kontantværdiansættelse og  

 låneudmåling fastsat, at denne kan ansættes til 50 pct. af fradraget på  

 selvangivelsen.
Instituttet må påse, at lånsøgeren tilvejebringer tilstrækkelige  

 oplysninger til bedømmelse af de udgifter, der danner grundlag for  

 låneudmålingen, og oplysninger om eventuel offentlig støtte.
Oplysning om  

 udgifter vil normalt kunne forligge i form af kvitterede regninger.  

 Boligministeren skal godkende regler om tilvejebringelse af de nævnte  

 oplysninger, således at der kan sikres en ensartet praksis i institutterne.  

 Det bemærkes i denne forbindelse, at institutterne inden et låns berigtigelse  

 skal gøre låntageren opmærksom på, at urigtige angivelser i skemaer,  

 ansøgninger m.v., som har indflydelse på låneudmålingen, betragtes som en  

 svigtende forudsætning, der kan medføre, at lånet opsiges til hel eller  

 delvis indfrielse.
Lån efter § 10, stk. 7 og 8, kan ikke ydes, medmindre dets provenu udgør  

 mindst 12.000 kr.
Dette beløb pristalsreguleres efter samme indeks som nævnt  

 i pkt. 15, idet der afrundes - opad eller nedad - efter sædvanlige  

 afrundingsregler.
Dette minimumsbeløb gælder dog ikke, når lån efter stk. 7  

 ydes til ejere af en- og tofamiliehuse samt ejerlejligheder, der tjener til  

 helårsbeboelse for ejeren, når denne eller dennes ægtefælle modtager eller  

 får forskud på folkepension, enkepension eller modtager invaliditetsydelse.
34. Værdien af »eget arbejde« kan medregnes  

 i et vist omfang, før låneudmåling foretages, jfr. nærmere nedenfor.
Ved  

 »eget arbejde« forstås her bygherrens (ejerens) og hans pårørendes  

 personlige arbejdsindsats af en art, som ikke er moms- eller skattepligtig  

 for den pågældende.
Ved nyopførelser indgår værdien af eget arbejde både i  

 belåningsværdien og uden begrænsning i låneudmålingsgrundlaget.
Det skønnes,  

 at eget arbejde i denne relation sjældent udgør en større andel end den,  

 bygherren må finansiere ved sin egenkapital eller på anden måde end ved  

 realkreditlån.
Ved vedligeholdelse, opretning og forbedring ved om- og tilbygning  

 indgår værdien af eget arbejde i belåningsværdien og har herved indflydelse  

 på, hvilket lån der er plads til inden for den pågældende ejendomsarts  

 lånegrænse.
For så vidt angår låneudmålingsgrundlaget, kan værdien imidlertid  

 kun medregnes i den udstrækning, den modsvarer den egenfinansiering,  

 bygherren efter loven skal præstere.
Der kan altså ikke i noget tilfælde  

 udmåles et lån, der udgør et større beløb end summen af afholdte, rimelige  

 udgifter (med fradrag af eventuel offentlig støtte). Lånemulighederne efter §  

 10, stk. 7, kan illustreres ved følgende tabel:
 Værdien af eget arbejde kan medregnes med et beløb, der svarer til en  

 sædvanlig og rimelig udgift til betalt udførelse af et arbejde af den  

 pågældende art, omfang og kvalitet.
 Det påhviler realkreditinstituttet at kontrollere omfanget af de afholdte  

 udgifter og skønne over deres rimelighed, ligesom der på samme måde må  

 foretages en vurdering af omfanget af eget arbejde og den rimelige værdi  

 heraf.
 35. Efter § 6, stk. 5, i bekendtgørelsen om  

 kontantværdiansættelse og låneudmåling skal der af institutternes lånesager  

 fremgå det grundlag, hvorpå værdiansættelse og låneudmåling er foretaget.
 36. Også aftaler mellem realkreditinstitutterne på den  

 ene side og boligministeriet (regeringen) og Danmarks Nationalbank på den  

 anden side kan have indflydelse på låneudmålingen.
 På tidspunktet for nærværende cirkulære gælder på dette grundlag  

 følgendebbegrænsninger i lånemulighederne :
Ved nyopførelse af parcelhuse og ejerlejligheder skal et realkreditlån  

 have sikkerhed inden for 80 pct. af den værdi, der ville blive ansat for en  

 god nyopført ejerbolig på 165 m2 (ejerlejligheder dog 130 m2) vejet  

 etageareal, beliggende på en normal grund.
Er der tale om en større bolig, en  

 usædvanlig stor grund, en særlig beliggenhedsværdi eller særlig luksuriøst  

 udstyr, må der følgelig ske en reduktion af det lån, der kunne være ydet til  

 den pågældende ejendom på grundlag af dens faktiske værdi.
Ved »vejet  

 etageareal« forstås en etagearealopgørelse, hvor eksempelvis lofts- og  

 kælderarealer, garagearealer o. lign. reduceres til en mindre størrelse.
Realkreditlån til finansiering af8bom- og tilbygninger til parcelhuse og  

 ejerlejligheder skal kunne opnå prioritetsstilling inden for 80 pct. af den  

 belåningsværdi, der ville blive ansat for en normal, god nyopført ejerbolig  

 på 165 m2 (ejerlejligheder dog 130 m2) vejet etageareal, beliggende på  

 grunden.
Såfremt om- og tilbygningen omfatter luksuriøst udstyr, skal lånet  

 reduceres, så det ydes i forhold til belåningsværdien af en normal god  

 udstyrsstandard.
Obligationernes sikkerhed 37. Hensynet til obligationernes sikkerhed danner  

 baggrund for en række bestemmelser i loven, men der må tillige henvises til  

 det enkelte instituts vedtægter . Navnlig bør fremhæves, at  

 spørgsmålet, om der gælder solidarisk ansvar for låntagerne og om  

 dettes eventuelle serievise begrænsning, er bestemt i vedtægterne.
 38. De i loven fastsatte maksimale lånegrænser og  

 løbetider for de ydede lån er bestemt bl. a. ud fra hensynet til  

 obligationernes sikkerhed.
I konkrete tilfælde kan sikkerhedshensyn endvidere tale for, at  

 låneobjektet ikke belånes op til de maksimale grænser, og ifølge § 6,  

 stk. 4, i bekendtgørelsen om kontantværdiansættelse og låneudmåling gælder  

 derfor, at lånets størrelse og løbetid skal fastsættes under iagttagelse af  

 de sikkerhedshensyn, som efter forholdene skønnes nødvendige.
Som  

 eksempel på forhold, der kan betinge en vis tilbageholdenhed i låneudmålingen  

 (og værdiansættelsen), kan nævnes eksistensen af en særlig knaphedspris,  

 risiko for ændringer i markedsforholdene eller strukturændringer.
 Lånegrænserne indebærer, at lånene skal ligge inden for disse grænser, men  

 det er overladt til instituttet efter et konkret skøn at afgøre, om vilkårene  

 for foranstående lån er af en sådan karakter, at det er forsvarligt at  

 respektere dem.
 Ifølge lovens § 17, stk. 1, jfr. § 20, skal der endvidere i hver  

 serie til enhver tid være balance mellem låntagernes pantebreve  

 (restgælden) og de cirkulerende obligationers pålydende værdi.
Ved åbning af en serie kan boligministeren dog godkende, at balancekravet  

 fraviges.
Dette vil navnlig ske ved kontantlån, og de særlige vilkår, der  

 gælder for disse lån, skal sikre, at der ikke herved sker forøgelse af  

 obligationernes risiko.
 39. Lovens § 23 stiller følgende særlige krav til  

reservernes mindstestørrelse :
Afgørende er det konkret ydede låns placering.
For et lån ydet mod 1.  

 prioritet til en industri-, håndværks- eller landbrugsejendom skal altid  

 hensættes 21/2 pct. eller 5 pct., afhængig af, om der er solidarisk hæftelse  

 eller ej.
Tilsvarende skal der for lån mod sekundær prioritet hensættes 5  

 eller 10 pct.
For et enhedslån skal der hensættes 21/2 eller 5 pct., hvis  

 lånet i sin helhed placeres under de i lovens § 10, stk. 1, nævnte grænser,  

 og 5 eller 10 pct., hvis lånet overskrider disse grænser.
I så fald gælder  

 den højere hensættelsesprocent hele lånets restgæld, også den del af lånet,  

 der har sikkerhed inden for grænserne i § 10, stk. 1. Dette betyder en  

 forøget reservefondsopbygning i forhold til de før lov nr. 481 af 5. november  

 1980 gældende regler.
Det fremgår af lovens motiver, at ændringen ikke må  

 påvirke størrelsesordenen af de reservefondsbidrag, der hidtil er betalt af  

 låntagerne.
I den udstrækning kravene til seriereservefondene ikke kan  

 opfyldes ved låntageres indskud og bidrag, må de fornødne beløb sikres ved  

 institutternes generalreservefonde.
 Ved vurderingen af, om reservekravene er opfyldt, må tages i betragtning,  

at et instituts reserver kan »tilhøre« dels de enkelte  

 serier, dels den fælles generalreservefond, at der i nogle institutter  

 gælder serievis afgrænsning af solidarisk ansvar og reserver, men i andre  

 institutter fællesskab for alle - eller flere - serier, at der i nogle  

 institutters vedtægter er hjemmel til for de ældre serier at tegne  

 garantikapital af »overskydende beløb« til fordel for nye serier,  

at et institut (eller en serie) i en overgangsperiode kan tegne  

 garantikapital, f. eks. i forsikringsselskaber, til supplering af egne  

 reserver, og at der ved opgørelse af et instituts pligtmæssige  

 reserver bortses fra lån, der er sikret ved stats- eller kommunegaranti eller  

 anden uomtvistelig god sikkerhed.
 Tilsyn m.v.
Indledning 40. I medfør af lovens § 8 skal boligministeren  

 drage omsorg for tilsynet med, at realkreditinstitutterne overholder  

 bestemmelserne i loven, regler udfærdiget i medfør af loven og instituttets  

 vedtægter, herunder at lovens lånegrænser overholdes, og at hensynet til  

 obligationernes sikkerhed tilbørligt iagttages.
 I medfør af lovens § 30 a er ved bekendtgørelse nr. 487 af 10. november  

 1980 en lang række af boligministerens beføjelser i henhold til  

 realkreditloven, herunder om tilsyn, henlagt til boligstyrelsen.
 Ved boligstyrelsens bekendtgørelse nr. 593 af 15. december 1980 om tilsyn  

 med realkreditinstitutter (bilag 6) er fastsat nærmere regler om etableringen  

 af dette tilsyn i boligstyrelsen .
41. Udgangspunkt for tilsynets virksomhed er de hensyn, som  

 realkreditloven har tilsigtet varetaget: Balance på obligationsmarkedet,  

 fremme af opsparingen, sikring af obligationerne og en forenkling og  

 billiggørelse af låneformidlingen.
Disse hensyn er primært søgt varetaget ved  

 en styring af obligationsudstedelsen gennem realkreditlovens selektive  

 lånegrænser og løbetider og ved tilrettelæggelse af en hensigtsmæssig  

 arbejdsdeling mellem institutterne.
Der er herved søgt tilvejebragt grundlag  

 dels for mere rationelle metoder, dels for en konkurrence på lige vilkår om  

 at yde den bedste service over for låntagerne.
Tilsynets genstand 42. Tilsynets genstand kan følgelig primært  

 opdeles i:
 Herudover varetager boligstyrelsen den almindelige administration af  

 realkreditloven, hvorunder hører udfærdigelse af tilsluttende bestemmelser i  

 medfør af loven samt stillingtagen til andragender fra institutterne om de  

 godkendelser m.v., som det efter loven påhviler dem at indhente, jfr. § 17 i  

 bekendtgørelse nr. 487 af 10. november 1980.
Tilsynets beføjelser 43. Tilsynet kan afkræve institutterne enhver  

 oplysning om deres forhold og bestemmer den form, hvori oplysningerne skal  

 afgives.
Materialet bruges i forbindelse med tilsynet med værdiansættelse og  

 låneudmåling såvel som med institutternes øvrige virksomhed, men kan også  

 tjene mere almene formål.
Der kan være foreskrevet løbende eller jævnlig  

 afgivelse af oplysninger, eller tilsynet kan anmode om konkrete oplysninger i  

 enkelttilfælde.
Afgivelsen af oplysninger vil normalt være foreskrevet i  

 bekendtgørelsen om tilsyn med realkreditinstitutter eller i nærværende  

 cirkulære, men disse forskrifter indeholder ikke nogen udtømmende angivelse,  

 ligesom der ikke er fastsat særlige formkrav vedrørende tilsynets anmodninger  

 om oplysninger.
Såfremt tilsynet skønner, at et instituts praksis i forbindelse med  

 værdiansættelse og låneudmåling er i strid med realkreditlovens regler eller  

 med de bestemmelser, der er fastsat i medfør af loven, kan det give  

 instituttet pålæg om ændring af denne praksis.
Med hensyn til institutternes  

 øvrige virksomhed kan tilsynet henstille, at forhold, som efter dets  

 opfattelse ikke stemmer med lovens regler og forudsætninger, ændres, ligesom  

 tilsynet til godkendelser eller tilladelser, som det påhviler institutterne  

 at indhente, kan knytte sådanne vilkår, som de hensyn, der efter loven skal  

 varetages, nødvendiggør.
 Efterkommer et institut ikke tilsynets pålæg eller henstillinger, vil  

 forholdet blive indberettet til boligministeren.
 Såfremt et instituts ledelse ikke overholder bestemmelserne i loven eller  

 instituttets vedtægter, eller hensynet til obligationernes sikkerhed  

 væsentligt tilsidesættes, kan boligministeren i medfør af lovens § 27  

 bestemme, at instituttet skal træde i likvidation.
Indsendelse af oplysninger til tilsynet 44. Med henblik på kontrol af et instituts  

 overholdelse af lovens lånegrænser skal instituttet ifølge § 2 i  

 tilsynsbekendtgørelsen hvert kvartal udarbejde en oversigt over de  

 i kvartalets løb anmeldte ejerskifter vedrørende ejendomme, der er belånt  

 inden for de sidste 2 år (ejerskiftestatistikken), med angivelse af  

 belåningsprocenten, udtrykt som forholdet mellem det kontante låneprovenu og  

 den til kontantværdi efter reglerne i bekendtgørelsen om  

 kontantværdiansættelse og låneudmåling omregnede købesum.
 På grundlag af denne oversigt skal instituttet endvidere udarbejde  en  

 særlig oversigt over de tilfælde, hvor den faktiske belåningsprocent i  

 forhold til købesummen overstiger den maksimale legale lånegrænse.
De to oversigter indsendes til boligstyrelsen, idet det påhviler  

 institutterne at koordinere oplysningerne, således at de fremtræder i en for  

 tilsynets udøvelse hensigtsmæssig form.
Den sidstnævnte oversigt sendes  

 desuden til institutternes revisorer.
Det fremgår af § 2, stk. 2 og 3, i  

 tilsynsbekendtgørelsen, at der skal optages bemærkning i revisionsprotkollen  

 om overskridelserne, og at revisionsbemærkningen skal optages på dagsordenen  

 på det følgende møde i instituttets bestyrelse.
 Institutterne kan ledsage oversigternes fremsendelse med kommenterende  

 bemærkninger til lånegrænseoverskridelser og herunder oplyse disse, f. eks.  

 ved en sammenfattende tabel, der for begge oversigters vedkommende viser:
Antallet af sager, den samlede konstaterede salgssum, den samlede belåningsværdi og den gennemsnitlige belåningsprocent.
 Såvel revisor som boligstyrelsen kan forlange supplerende oplysninger til  

 det fremsendte materiale.
45. Institutterne skal i henhold til § 6 i  

 tilsynsbekendtgørelsen indsende løbende indberetninger efter tilsynets  

 nærmere bestemmelse vedrørende samtlige ejerskifter, hvor første belåning  

 efter reglerne om opførelse af byggeri har fundet sted inden for de seneste 5  

 år.
Indberetningen danner grundlag for en af tilsynet udarbejdet og ajourført  

 salgsstatistik for enfamiliehuse og ejerlejligheder (erfaringsstatistikken).
 46. Institutterne skal endvidere hvert kvartal  

 til boligstyrelsen indsende indberetninger over:
 47. Senest 4 måneder efter hvert regnskabsårs  

 afslutning skal institutterne fremsende til boligstyrelsen:
a.
De legale og vedtægtsmæssige krav til størrelsen af reserver for den  

 pågældende serie (serie-gruppe), dels i procent af restgælden, dels i beløb.
b.
Den faktiske størrelse af seriens (seriegruppens) reserver, og  

 hvorledes disse eventuelt fordeler sig på egne midler, generalreservefondens  

 midler, garantikapital o.s.v.
c.
I hvilket omfang en ældre serie måtte have tegnet garantikapital for  

 nye serier og størrelsen af seriens »beholdne« midler (den  

 ikke-garanterende del af seriens reservefond).
Af redegørelsen må endvidere fremgå, at f. eks. generalreservefondsmidler  

 ikke finder »dobbelt« anvendelse ved at indgå som garantikapital  

 for forskellige serier.
Det samme gælder de ældre seriers eventuelle  

 »overskydende beløb«.
a.
Om institutternes virksomhed efter bestyrelsens bedste skøn har været  

 udøvet i overensstemmelse med loven og regler fastsat i medfør af denne samt  

 instituttets vedtægter.
b.
Om kravet til balance mellem pantebreve og obligationer efter  

 bestyrelsens bedste skøn er iagttaget.
c.
Om kravene til reservernes mindstestørrelse efter bestyrelsens bedste  

 skøn er overholdt.
d.
Om bestyrelsen bl. a. på grundlag af de i pkt. 44 nævnte oversigter  

 skønner, at der er sikret en betryggende værdiansættelse og låneudmåling i de  

 enkelte lånesager i overensstemmelse med bestyrelsens direktiver.
e.
Hvilke midler der er fremkommet ved obligationsudstedelse med henblik  

 på refinansiering af rentetilpasningslån, og hvorledes de er administreret.
f.
Endvidere skal redegøres for eventuelle terminsrestancer for det sidste  

 års terminer, for eventuelle overtagne panter, og for om der hos låntagerne  

 måtte opkræves ekstraordinære bidrag til opfyldelse af solidarisk ansvar.
a.
Om regnskabet er i overensstemmelse med instituttets bøger og bilag og  

 aflagt i overensstemmelse med lovgivningen og vedtægterne, samt om alle  

 fornødne oplysninger er indhentet.
b.
Om de opførte beholdningers tilstedeværelse er konstateret.
c.
Om kravet til balance mellem pantebreve og obligationer er iagttaget.
d.
Om kravene til reservernes størrelse er iagttaget.
e.
Om oversigten over overskridelser af lånegrænser, jfr. pkt. 44, har  

 givet revisor anledning til bemærkninger.
f.
Om obligationsudstedelse med henblik på refinansiering af  

 rentetilpasningslån og administrationen af de derved fremkomne midler har  

 fundet sted på betryggende måde.
 48. Med samme frist som i pkt. 47 skal institutterne  

 indsende:
a.
Brutto- og nettotilgang i henholdsvis pålydende værdi og kursværdi og b.
Den cirkulerende obligationsmasse i pålydende værdi.
 Instituttet skal redegøre for sit skøn over årsagerne til eventuelle  

 afvigelser, når der sammenlignes med tidligere år.
a.
Fordelt efter ejendomstyper og belåningskategorier (nybyggeri,  

 ombygning, prioritering i øvrigt) og fordelt på enhedslån,  

 enhedsprioriteringslån i mindre ejendomme til industri og håndværk, samt på  

 lån, der alene ydes i 1. laget (enhedsprioriteringsinstitutternes lån til  

 større industri- og håndværksejendomme og til landbrugsejendomme m.v.) og  

 lån, der alene ydes i 2. laget (Industriens Realkreditfonds lån til større  

 industri- og håndværksejendomme). Fremstillingen baseres på oplysningerne i  

 de skemaer, som institutterne efter udgangen af hver måned skal fremsende til  

 Danmarks Statistik.
Instituttet redegør for sit skøn over de forskellige  

 udlånsområders relative vægt i den samlede obligationsudstedelse og om  

 årsagerne til eventuelle afvigelser, når der sammenlignes med tidligere år.
b.
Fordelt efter rentefod og amortisationstid i antal lån og lånebeløb.
c.
Fordelt efter geografisk beliggenhed i antal lån og lånebeløb.
For hver af de nævnte områder belyses beretningen ved skematiske  

 oversigter i bilag.
Til nr. 1) og nr. 2) a. anvendes skemaer svarende til  

 dem, instituttet fremsender til Danmarks Statistik.
Tilsynsvirksomhedens grundlag 49. Tilsynet med værdiansættelse og låneudmåling  

 udøves med udgangspunkt i de oplysninger, der modtages fra institutterne,  

 jfr. pkt. 44-48, og oplysninger, der i øvrigt efter bestemmelserne i lovens §  

 8 forlanges til belysning af instituttets forhold.
Til at følge, rådgive og bistå ved den løbende administration skal  

 tilsynet imidlertid i henhold til § 4 i tilsynsbekendtgørelsen nedsætte et  

 eller flere udvalg under boligstyrelsen.
Der er nedsat i alt 3 udvalg: Et for  

 boligejendomme, et for industri- og håndværksejendomme og et for  

 landbrugsejendomme.
Disse tilsynsudvalg ledes af en repræsentant for  

 tilsynet.
I udvalget for boligejendomme behandles også sager om kontor- og  

 forretningsejendomme og hoteller samt ubebyggede grunde til sådanne  

 ejendomskategorier.
Under udvalget om landbrugsejendomme hører tillige  

 skovbrugs- og gartneriejendomme samt frugtplantager.
 Institutterne skal være repræsenteret med hver et medlem i det eller de  

 udvalg, der rådgiver om sådanne ejendomskategorier, hvori instituttet kan yde  

 lån.
Til udvalgene er endvidere udpeget repræsentanter for  

 statsskattedirektoratet og Danmarks Nationalbank.
Der kan tillige udpeges  

 andre, hvis kendskab til forholdene omkring værdiansættelse og låneudmåling  

 findes af betydning for tilsynsvirksomheden.
 Institutrepræsentanternes bistand i tilsynsudvalgene kan eksempelvis bestå  

 i at give eller fremskaffe oplysninger og redegørelser m.v. om spørgsmål i  

 relation til långivningen.
50. I udvalgene drøftes det skriftlige materiale, som  

 institutterne indsender.
Endvidere drøftes konkrete lånesager, der udtages  

 som led i en stikprøvekontrol med institutternes udlånsvirksomhed, som  

 tilsynet i henhold til bekendtgørelsens § 4, stk. 4, skal foretage, og som af  

 tilsynet skønnes at indeholde forhold af mere generel interesse.
I udvalgenes  

 drøftelser kan endvidere indgå mere principielle problemstillinger.
 51. Efter bekendtgørelsens § 4, stk. 4, påhviler det  

 tilsynet at foretage jævnlige tilsynsbesøg i de enkelte institutter og deres  

 afdelinger.
 Under sådanne besøg kan der foretages en gennemgang af konkret udtagne  

 lånesager, ligesom principielle spørgsmål i forbindelse med institutternes  

 virksomhed kan inddrages i drøftelserne.
Om tilsynet med visse institutter 52. De pr. 1. juli 1970 bestående  

 realkreditinstitutter, der ikke er godkendt i henhold til lovens §§ 1-2  

 (Landsbankernes Reallånefond og Provinsbankernes Reallånefond) er dog  

 omfattet af bestemmelsen i lovens § 8 om boligministerens tilsyn.
Som følge  

 af institutternes særlige status vil imidlertid ovenstående  

 tilsynsbestemmelser kun i begrænset omfang kunne finde anvendelse på disse  

 institutter, og tilsynet er derfor tilrettelagt således:
 Senest 4 måneder efter hvert regnskabsårs afslutning fremsender  

 institutterne til boligstyrelsen, jfr. herved pkt. 47:
Boligministerens adgang til at udpege bestyrelsesmedlemmer 53. Ifølge lovens § 6 har boligministeren adgang til  

 at udpege et medlem af institutternes bestyrelse, og i medfør af denne  

 bestemmelse er udpeget et bestyrelsesmedlem i hvert af de godkendte  

 institutter.
Disse bestyrelsesmedlemmers rettigheder og pligter afviger ikke fra de  

 øvrige bestyrelsesmedlemmers.
De deltager derfor på lige fod med de øvrige  

 bestyrelsesmedlemmer i den overordnede ledelse af instituttets anliggender og  

 omsorgen for, at instituttets virksomhed tilrettelægges, ledes og udøves  

 forsvarligt i overensstemmelse med realkreditloven og regler fastsat i medfør  

 af loven samt instituttets vedtægter.
Er der nedsat et særligt  

 forretningsudvalg eller lignende under bestyrelsen, bør den pågældende være  

 medlem af dette.
Realkreditloven fastslår imidlertid, at institutternes bestyrelser skal  

 have en vis alsidig sammensætning, jfr. pkt. 8, og det følger af de  

 bevæggrunde, som ligger bag dette krav, at hvert enkelt bestyrelsesmedlem ved  

 deltagelse i instituttets ledelse har pligt til særlig at være opmærksom på  

 hensynene til de grupper, hvis interesser det pågældende bestyrelsesmedlem er  

 sat til at varetage.
Realkreditlovgivningen giver på en række områder udtryk  

 for de samfundsmæssige interesser i, hvorledes realkreditgivningen  

 tilrettelægges og udøves og de af boligministeren udpegede medlemmer i  

 institutternes bestyrelser forudsættes i særlig grad at være opmærksom  

 på varetagelsen af disse interesser og sikre, at de på relevant måde indgår i  

 det grundlag, hvorpå bestyrelsernes beslutninger træffes.
 En uddybning og eksemplificering af, hvad der tænkes på ved disse  

 samfundsmæssige interesser, er givet i boligministerens skrivelse af 11.  

 august 1981 til de af ham udpegede medlemmer af institutternes bestyrelser  

 (bilag 7).
Om overgangsbestemmelser Lov af 10. juni 1970 54. For en række forskellige områder indeholder lov af  

10. juni 1970 visse overgangsbestemmelser i §§ 29-30. Om disse  

 bestemmelsers nærmere indhold henvises til loven og de enkelte institutters  

 vedtægter.
Ændringsloven af 5. november 1980 55. Ændringsloven af 5. november 1980 fastsætter i sine  

 overgangsbestemmelser bl. a.:
 Reglens baggrund er den ved loven indførte nye struktur for  

 industribelåningen, der omfatter dannelsen af et nyt specialinstitut,  

 Industriens Realkreditfond, jfr. foran pkt. 2, hvilket institut kun kan yde  

 lån i 2.-laget.
 Det nye institut har påbegyndt sin virksomhed den 1. april 1981, men  

 indtil da har enhedsprioriteringsinstitutterne og Kreditforeningen for  

 Industrielle Ejendomme dog i overensstemmelse med en hidtil administrativt  

 godkendt praksis med visse undtagelser kunnet enhedsprioritere industri- og  

 håndværksejendomme, hvis værdi af grund og bygninger ikke overstiger 400.000  

 kr.
Formålet har primært været i endnu nogen tid at muliggøre låntagning efter  

 regler, der af låntagerne måtte anses for gunstigere efter tidligere  

 love end fastsat ved ændringsloven.
Der skal her nævnes:
1. Energibesparende foranstaltninger og visse  

 brandsikringsarbejder kunne tidligere inden for en lånegrænse på 75 pct.  

 finansieres med 100 pct. af de afholdte udgifter med fradrag af eventuel  

 offentlig støtte.
Finansieringsgraden er nu nedsat til 90 pct., og for visse  

 ejendomskategorier er lånegrænsen ændret til 60 pct.
Lån optaget som  

 forhåndslån eller endeligt lån har således kunnet ydes med 100 pct.  

 finansiering inden for en lånegrænse på 75 pct. til og med den 31. marts  

 1981.
2. Efter den nu ophævede § 17 b kunne der ved visse  

 om- og tilbygningsarbejder, hvis værdi androg mindst 10 pct. af værdien af de  

 eksisterende bygninger, ydes lån inden for en lånegrænse på 75 pct. med  

 indtil 90 pct. af værditilvæksten.
Værdien af eget arbejde kunne fuldt ud  

 medregnes i låneudmålingsgrundlaget og belånes uden begrænsninger.
Hvis  

 arbejdet var anmeldt til det långivende realkreditinstitut og derefter  

 påbegyndt inden udgangen af 1980 og videreført uden afbrydelse på normal  

 måde, kunne lånet udbetales indtil udgangen af 1981, dog udgangen af  

 september 1982 for byggearbejder, hvis værdi oversteg 1 mill. kr.
Efter loven  

 af 5. november 1980, som ændret ved lov af 18. februar 1981, kan værdien af  

 eget arbejde ved vedligeholdelse, opretning, til- og ombygninger kun indgå i  

 låneudmålingsgrundlaget i begrænset omfang, jfr. pkt. 34. Det er ved  

 overgangsreglen forudsat, at hvor betingelserne efter § 17 b er opfyldt, skal  

 lån efter denne ellers ophævede - bestemmelse kunne udbetales inden for dens  

 egne tidsgrænser, d.v.s. inden udgangen af 1981, respektive udgangen af  

 september 1982. Som det fremgår er § 11, stk. 2, i bekendtgørelsen om  

 kontantværdiansættelse og låneudmåling, finder bekendtgørelse nr. 343 af 18.  

 juni 1976 om realkreditinstitutternes vurdering og låneudmåling, §§ 1-5,  

 anvendelse på lån, der er ydet i henhold til den her omhandlede  

 overgangsregel.
 56. For så vidt angår lån til energibesparende  

 foranstaltninger og brandsikring, der i henhold til overgangsreglen er ydet  

 efter tidligere regler, henvises til cirkulære af 25. juni 1980.
 57. Efter § 7 i bekendtgørelse nr. 593 af 15. december  

 1980 om tilsyn med realkreditinstitutter skal boligstyrelsens overtagelse af  

 Realkreditrådets hidtidige tilsynsvirksomhed ske efter nærmere aftale med  

 rådet.
 Overtagelsen har efter sådan aftale fundet sted pr. 1. marts 1981.
