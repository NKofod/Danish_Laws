Betænkning afgivet af Det  

 Energipolitiske Udvalg den 21. maj 1999 Betænkning over Forslag til lov om elforsyning Udvalget har behandlet lovforslaget i nogle møder  

 og har herunder stillet spørgsmål til miljø- og  

 energiministeren, som denne har besvaret dels skriftligt, dels i  

 samråd.
Nogle af udvalgets spørgsmål til miljø- og  

 energiministeren og dennes svar herpå er tillige med et notat fra  

 Justitsministeriet og et brev fra Kammeradvokaten optrykt som bilag til  

 betænkningen.
 Endvidere har udvalget modtaget skriftlige og/eller  

 mundtlige henvendelser fra:
Danmarks Sportsfiskerforbund, Dansk Industri, Danske Elværkers Forening, Danske Fjernvarmeværkers Forening, Det Danske Stålvalseværk A/S, East Consult A/S, Elkraft, Eltra, Energi Horsens, Indukraft og Nesa.
 Der er af miljø- og energiministeren stillet  

 ændringsforslag, hvorom henvises til de ledsagende  

 bemærkninger.
 Miljø- og energiministeren har over for udvalget  

 oplyst følgende:
»Regeringen, Venstre, Det Konservative Folkeparti,  

 Socialistisk Folkeparti og Kristeligt Folkeparti indgik 3. marts 1999 aftale  

 om en lovreform for elsektoren.
Forligskredsen er enig om i forlængelse  

 af aftalen, at der foretages følgende ændringer og  

 præciseringer i tilknytning til de af miljø- og energiministeren  

 fremsatte lovforslag til aftalens udmøntning, inden lovforslagene  

 færdigbehandles i denne folketingssamling:
 1) At forøge fleksibiliteten ved den  

 selskabsmæssige opdeling af de nuværende distributionsselskaber  

 til henholdsvis net-, forsyningspligt- og eventuelt handelsselskaber gennem  

 at bemyndige ministeren til efter drøftelse i forligskredsen og dialog  

 med selskaberne   at fastsætte regler for den selskabsmæssige  

 opdeling.
2) At præcisere aftalens indhold i forhold til  

 afregningsprisen for eksisterende vindmøller.
Der er enighed om, at  

 alle eksisterende møller (herunder vindmøller, der er  

 købt på bindende, ubetinget kontrakt inden udgangen af 1999, og  

 for hvilke der foreligger de fornødne tilladelser), der ikke er  

 elværksejede, er sikret en basispris på 33 øre/kWh i 10  

 år regnet fra vindmøllens tilslutning til elnettet.
Hertil  

 kommer som nævnt i aftalen et pristillæg på 10  

 øre/kWh (CO2-10-øren). For de i aftalen nævnte  

 fuldlasttimer udbetales yderligere 17 øre/kWh.
Partierne er enige om  

 at undersøge mulighederne for at skabe ligestilling mellem  

 enkeltmandsejede og fællesejede møller.
3) At hjælpe de særligt energitunge  

 virksomheder, så meromkostningerne i forbindelse med omlægningen  

 af statens tilskud til vedvarende energi reduceres.
Virksomhederne belastes  

 af en meromkostning som følge af, at elproduktionstilskuddet fremover  

 skal indregnes i elprisen som følge af, at elselskaberne forpligtes  

 til at udbetale tilskuddene i form af tillæg til den regulerede  

 afregningspris for VE-produktionen.
Reduktionen i meromkostningerne for de  

 særligt energitunge virksomheder sker ved, at meromkostningen kun skal  

 betales for det forbrug, der ligger under 100 GWh per forbrugssted per  

 år.
Miljø- og energiministeren vil i forlængelse  

 heraf fremsætte de nødvendige ændringsforslag.« Herefter indstiller et flertal (Socialdemokratiets,  

 Venstres, Det Konservative Folkepartis, Socialistisk Folkepartis,  

 Centrum-Demokraternes, Det Radikale Venstres og Fremskridtspartiets medlemmer  

 af udvalget) lovforslaget til vedtagelse med de stillede  

 ændringsforslag.
Et mindretal inden for flertallet (Venstres medlemmer af  

 udvalget) tilslutter sig lovforslaget samt lovforslagene nr.
L 235, L 236, L  

 237 og L 238. Tilslutningen sker med baggrund i finanslovsaftalens  

 målsætninger om at skaffe 1,3 mia. kr. i 1999 og 2 mia. kr. i de  

 efterfølgende år, samt at Danmarks internationale  

 miljøforpligtelser respekteres, og at det danske elmarked  

 liberaliseres med billigere elpriser til følge.
Venstre pålægger ministeren at sikre, at disse  

 målsætninger nås.
Det er ligeledes ministerens ansvar, at  

 det lovtekniske grundlag er i orden og i overensstemmelse med elreformaftalen  

 af 3. marts 1999 samt opfølgningen af 20. maj 1999.
Der er under udvalgsarbejdet rejst tvivl om, hvorvidt  

 lovforslaget indebærer ekspropriation.
Venstre har stillet  

 spørgsmål om dette problem.
Venstre ønsker at  

 tilkendegive, at det først og fremmest er regeringens ansvar, at et  

 fremsat lovforslag er i overensstemmelse med grundloven.
Et notat fra  

 Justitsministeriets Lovafdeling samt Kammeradvokatens notat er sammen med  

 udvalgets spørgsmål om forholdet til grundloven optrykt som  

 bilag til betænkningen.
Venstre gør ligeledes opmærksom på, at  

 partiet grundlæggende og principielt er uenig med regeringen i, at  

 myndigheder har adgang til at foretage kontrol uden retskendelse.
Venstre  

 henviser i denne forbindelse til de mange forbehold, partiet gennem de  

 seneste år har taget over for denne fremgangsmåde.
Venstre har  

 bemærket sig de mange ministerbemyndigelser og erkender, at mange af  

 disse er nødvendige for at løse resterende problemstillinger  

 til gennemførelse af elreformaftalen.
Venstre noterer med tilfredshed,  

 at alle politiske bemyndigelser skal forelægges Det Energipolitiske  

 Udvalg.
Vedrørende elreformen generelt er Venstre meget  

 tilfreds med den indgåede aftale og hæfter sig især ved den  

 markant hurtige markedsåbning samtidig med, at forsyningssikkerheden  

 bevares.
Venstre glæder sig til at følge den konkurrence, der er  

 en følge af markedsåbningen og aktørernes kamp om  

 kundernes gunst, som partiet er overbevist om vil medføre generelt  

 lavere elpriser for alle forbrugskategorier.
Endvidere er Venstre meget tilfreds med de fastlagte  

 principper for miljøregulering.
Mange nyskabelser har i denne  

 forbindelse set dagens lys, herunder kvoter, handel med kvoter, fælles  

 gennemførelse, princippet om, at CO2-kvoter kan overskrides  

 mod en afgift og ubrugte kvoter kan overføres (banking), at VE bliver  

 markedsorienteret og omsættes i grønne certifikater og endelig  

 princippet om at lægge et loft over, hvor meget VE-strøm store  

 industrivirksomheder er forpligtet til at aftage (100 GWh).
Venstre hilser med tilfredshed, at det i de afsluttende  

 forhandlinger lykkedes at skabe ro og sikkerhed omkring både  

 eksisterende og nye vindmøllers vilkår, således at  

 både Dansk Vindmølleindustri og vindmølleejere med langt  

 større sikkerhed kan disponere og kalkulere den økonomiske  

 fremtid.
Men lad det ikke blive en sovepude.
Venstre hilser ligeledes med  

 tilfredshed, at forligskredsen skal forhandle den selskabsmæssige  

 opdeling for at forøge fleksibiliteten.
 Venstre er også tilfreds med, at især den  

 miljømæssige del af aftalen kun rækker frem til 2003,  

 hvorefter partierne står frit.
 Venstre gør ligeledes kraftigt opmærksom  

 på, at partierne med denne aftale ikke har ændret deres holdning  

 til den såkaldte NESA-lov, den statslige-kommunale udligning ved salg  

 af elvirksomheder, som Venstre fremdeles er imod, samtidig med at Venstre  

 på ingen måde er blevet part i regeringens »pinsepakke« og de  

 følger, den indebærer for blandt andet elpriserne.
 Afslutningsvis hæfter Venstre sig ved de gentagne  

 mundtlige og skriftlige tilsagn om, at forligskredsen er indstillet på  

 at korrigere uhensigtsmæssige virkninger af lovforslagene til  

 opfyldelse af elreformaftalen, herunder for eksempel egenproducenters  

 situation, således, at de ikke stilles principielt ringere efter lovens  

 vedtagelse end før, samt for eksempel tilsagnet om at drøfte  

 udligning af PSO-strøm mellem Øst- og Vestdanmark.
 Venstre vil til slut udtrykke håbet om, at den  

 konstruktive dialog og forhandling, der har pågået siden november  

 1998, kan fortsætte, indtil den fulde markedsåbning har fundet  

 sted.
Et andet mindretal inden for flertallet (Det Konservative  

 Folkepartis medlemmer af udvalget) hilser liberaliseringen på  

 elområdet velkommen.
Der er tale om en liberalisering, der går  

 langt videre, end EU´s eldirektiv påbyder.
Med dette lovforslags vedtagelse   og vedtagelsen af de  

 dertil knyttede lovforslag nr.
L 235-L 238   realiseres den mest fundamentale  

 del af Det Konservative Folkepartis erhvervspolitik: Det frie marked.
På de fleste andre områder i  

 samfundsøkonomien råder (heldigvis) nogenlunde frie  

 markedsforhold.
Nu realiseres markedsøkonomien omsider også  

 på elområdet, ikke i alle detaljer bestemt ikke   men  

 grundlæggende bevæger elsektoren sig nu bort fra den totale  

 planøkonomiske styring over til en markedsøkonomisk tilstand  

 med fri prisdannelse og frit forbrugsvalg.
Det er helt afgørende  

 positivt.
Med elreformen gennemføres en tilbundsgående  

 markedsåbning på elområdet.
Reformen indebærer  

 således, at alle elforbrugere helt ned til den mindste husholdning  

 inden udgangen af 2002 vil få frit forbrugsvalg og dermed få  

 mulighed for selv at vælge elleverandør.
Markedsåbningen  

 er altså ikke blot noget, der vedrører store elforbrugende  

 virksomheder.
Den omfatter hele erhvervslivet og alle forbrugere.
Afskaffelsen af den hidtidige planøkonomi og  

 indførelse af konkurrence på elområdet vil efter Det  

 Konservative Folkepartis opfattelse afføde en omkostningsbevidsthed,  

 som vil føre til rationaliseringsgevinster.
Gevinster, der vil komme  

 elforbrugerne, miljøet og samfundet til gode.
Med reformen sikres det endvidere, at der bliver fri og  

 lige adgang til elledningsnettet for alle, hvilket selvsagt er fundamentalt  

 for den fri konkurrence.
Reformen indebærer etablering af et » grønt marked« for  

 miljøstrøm.
Det bliver imidlertid et marked med  

 omsættelige grønne certifikater og med konkurrence, hvilket er  

 afgørende for Det Konservative Folkeparti.
Det Konservative Folkeparti er tilfreds med, at de  

 begrænsninger i elproduktionen og -eksporten, som er foranlediget af de  

 aftalte CO2-kvoter, udløber i år 2003. Kvotesystemet  

 er efter Det Konservative Folkepartis opfattelse til at leve med i den  

 relativt korte aftaleperiode, fordi det er gjort fleksibelt.
Det er  

 således muligt at overskride de afstukne CO2-rammer mod  

 betaling af en afgift til staten.
Det er endvidere muligt at overføre  

 eventuelle ikkebrugte kvoteandele til efterfølgende år.
Begge  

 dele er udtryk for en fornuftig fleksibilitet.
 Det Konservative Folkeparti er tilfreds med, at der er  

 skabt klarhed omkring overgangsfasen på vindmølleområdet,  

 ligesom partiet er tilfreds med det særlige hensyn, der nu tages til de  

 helt store og stærkt energiforbrugende virksomheder.
Der er under udvalgsarbejdet fra elsektoren rejst tvivl  

 om, hvorvidt loven indebærer ekspropriation.
Svarene på de  

 spørgsmål fra udvalget, der i denne anledning er stillet, er  

 optrykt som bilag til betænkningen.
Et notat fra Justitsministeriets  

 Lovafdeling samt Kammeradvokatens notat er ligeledes optrykt til belysning af  

 grundlovsspørgsmålet.
Når Det Konservative Folkeparti stemmer for  

 elreformens lovforslag   trods de fremsatte påstande om  

 grundlovsstridige bestemmelser   er det, fordi vi vurderer, at disse  

 påstande ikke holder.
Vi mener, at lovforslagene holder sig inden for  

 grundlovens rammer.
Denne vurdering bygger i høj grad på  

 Justitsministeriets notat om problemet og på de afgivne svar, som er  

 optrykt i betænkningen, ligesom vi har noteret os regeringens gentagne  

 forsikringer om, at grundloven på dette område respekteres fuldt  

 ud her i 150-året for grundlovens tilblivelse.
Det Konservative Folkeparti ønsker at gøre  

 det klart, at vi ikke har ændret holdning til den såkaldte  

 NESA-lov.
Den finder vi urimelig og uretfærdig, og vi ønsker den  

 ophævet, så snart det bliver politisk muligt.
Det Konservative  

 Folkeparti har selvsagt heller ingen andel i regeringens såkaldte  

 pinsepakke og de følger, den har for bl.a. elpriserne.
 Det Konservative Folkeparti er tilfreds med de gentagne  

 tilsagn, som er afgivet i forligskredsen bag elreformen, om, at parterne er  

 indstillet på at korrigere utilsigtede og uhensigtsmæssige  

 virkninger af elreformens love, og at dette i givet fald bør ske  

 allerede i det tidlige efterår 1999.
 Et tredje mindretal inden for flertallet  

 (Centrum-Demokraternes medlem af udvalget) understreger, at EU's krav om  

 liberalisering af hele den europæiske energisektor har været  

 inspirationen til skabelsen af en dansk elreform samtidig med, at partierne  

 bag finansloven for 1999 havde forpligtet sig til at skaffe et provenu  

 på 1,3 mia. kr. i 1999 og 2,0 mia. kr. i de efterfølgende  

 år.
De miljøpolitiske overvejelser og den danske  

 elsektors muligheder for at overleve på et frit marked har for  

 Centrum-Demokraterne været væsentlige spørgsmål  

 under forhandlingerne om »den nye energiverden«.
Snittet  

 mellem de fremtidige økonomiske vilkår og  

 CO2-målsætningerne vil være afgørende for  

 elbranchens overlevelsesmuligheder.
 Elværkernes åbningsbalance og en række  

 organisatoriske vilkår er udskudt til efteråret 1999. Derfor  

 lægger Centrum-Demokraterne stor vægt på, at det er aftalt  

 at forøge fleksibiliteten ved den selskabsmæssige opdeling af de  

 nuværende distributionsselskaber til henholdsvis net-, forsyningspligt-  

 og eventuelt handelsselskaber gennem bemyndigelse til ministeren til at  

 fastsætte regler for den selskabsmæssige opdeling, så  

 elbranchen kan »bevæge sig« i et åbent europæisk marked.
 Centrum-Demokraterne lægger også stor  

 vægt på, at der til sidst blev skabt en acceptabel  

 overgangsordning for vindmølleejere og for en ung industri med et  

 kolossalt eksportpotentiale og en verdensmarkedsandel på op mod 70 pct.  

 Her er en enestående chance for en gennemtænkt  

 industripolitik.
Centrum-Demokraterne hilser også med stor  

 glæde, at store energitunge virksomheder blev friholdt for  

 ekstraomkostninger ved den grønne el på den del af forbruget,  

 der ligger over 100 GWh pr. forbrugssted.
Centrum-Demokraterne havde gerne  

 set, at denne grænse havde været væsentligt lavere.
Det er Centrum-Demokraternes holdning, at  

 energiinfrastrukturen skal være selvejende og neutral.
Det er en  

 forudsætning for en reel liberalisering.
Det har i efterårets  

 forhandlinger vist sig, at der nu er stor enighed på dette  

 område.
Et fjerde mindretal inden for flertallet  

 (Fremskridtspartiets medlem af udvalget) bemærker, at  

 Fremskridtspartiet indstiller lovforslagene i elreformen til vedtagelse, det  

 vil sige lovforslagene nr.
L 234 - L 238.
Fremskridtspartiet støttede EU s eldirektiv.  

 Fremskridtspartiet støttede lov nr. 486 af 12. juni 1996 om adgang til  

 elforsyningsnettet, og Fremskridtspartiet tilsluttede sig den elreform, en  

 kreds af partier har aftalt.
Det gør partiet ud fra følgende  

 argumentation:
 For det første er det vores opfattelse, at der skal  

 tages hul på en åbning af det danske monopolmarked for el til et  

 åbent konkurrencestyret marked for el.
For det andet er vi optaget af at få den danske  

 elsektor omorganiseret, således at der sker en klar adskillelse mellem  

 produktion, transmission og salg til kunderne.
Det vil give gennemsigtighed  

 og ægte konkurrence uden risiko for krydssubsidiering.
For det tredje har Fremskridtspartiet fremsat eget forslag  

 til en reform af den danske elsektor, der tilgodeser ovenstående  

 ønsker.
Imidlertid har dette gode forslag ikke nydt fremme.  

 Fremskridtspartiet mener, at det er vigtigere at få denne vigtige  

 proces startet, end at vi skal have egne forslag som ultimative.
For det fjerde skal vi have taget finansieringen af  

 VE-området ud af finansloven og lagt den over på elbranchen uden  

 om finansloven.
Det skal så ske gennem PSO-afgifter, som alle kunder  

 medvirker til at betale til, uanset hvorfra de køber  

 strømmen.
For det femte er det vores opfattelse, at de store  

 elforbrugere skal have den hurtigste og største lempelse.
For en  

 produktionsvirksomhed er eludgiften en vigtig konkurrenceparameter.
For den  

 lille husstand er det dels muligt at spare på elforbruget, dels  

 overkommeligt at betale et par øre ekstra pr. kWh de første  

 år.
For det sjette er det vores forventning, at den åbne  

 konkurrence vil medføre faldende markedspriser på el.
Derved  

 bliver den nye transmissionsafgift neutraliseret af lavere priser fra  

 producenterne.
Vi har fuld forståelse for, at en branche, der har haft  

 monopol som arena i alle år, nu er bekymret for, hvilken morgendag det  

 frie marked vil bringe.
Men forbrugerne, virksomhederne og samfundet vil  

 på sigt få stor glæde af konkurrencen og en mere ægte  

 prisdannelse på el.
For det syvende er det klart, at denne lovgivning vil  

 blive udsat for ændringer mange gange de kommende år.  

 Sammenlignet med liberaliseringen af telesektoren var udviklingen dér  

 sådan, at Folketinget over en årrække måtte tilpasse  

 lovgivningen i takt med, at liberaliseringen fik markedet udviklet.  

 Folketinget kan ikke forudsige, hvad der vil ske, og derfor må  

 Folketinget afvente udviklingen og tilpasse lovgivningen, når behov  

 opstår.
Første station bliver at få fastlagt de  

 såkaldte åbningsbalancer for kraftværkerne.
Her bliver  

 omdrejningspunktet at give værkerne en god start på  

 konkurrencemarkedet.
Regeringen skal ikke være »fedtet«, når  

 åbningsbalancen sammensættes.
Hellere give de danske  

 elværker for meget end for lidt i den situation.
Det gælder om at  

 skabe gode rammer, gode konkurrencemuligheder og optimisme i sektoren.
 For det ottende vil Fremskridtspartiet vise åbenhed  

 og vilje til at hjælpe ændringer gennem Folketinget, når  

 behov opstår.
 Et mindretal (Dansk Folkepartis medlem af udvalget)  

 vil stemme hverken for eller imod lovforslaget ved 3. behandling.  

 Mindretallet vil stemme for de stillede ændringsforslag.
 Dansk Folkeparti finder, at hele den politiske procedure,  

 dette komplicerede lovforslag har gennemgået, er så stærkt  

 kritisabel, at det nærmer sig lovsjusk.
 For det første har høringsfristen  

 været så kort, at flere høringsberettigede ikke har  

 været i stand til at udarbejde kvalificerede høringssvar.
For det andet modtog udvalget først svar på  

 de ca. 200 stillede spørgsmål de sidste fire dage, inden der  

 skulle afgives betænkning.
Det er derfor helt klart, at det politiske  

 arbejde med gennemgang af svarene heller ikke kan blive tilfredsstillende.  

 Samtidig indeholder lovforslaget en uoverskuelig detailregulering gennem ca.  

 40 ministerbemyndigelser.
 Til dette bemærker erhvervsministeren i sit  

 høringssvar, at en sådan mængde bemyndigelser til  

 miljø- og energiministeren skaber usikkerhed for aktørerne  

 på området og aftagerne af elektricitet om den fremtidige  

 regulering og konsekvenserne heraf.
På den baggrund ønskede Dansk Folkeparti  

 lovforslaget eller dele heraf taget af bordet og genoptaget efter  

 sommerferien.
Specielt selskabsstrukturen og de uafklarede forhold  

 vedrørende de centrale kraftværkers åbningsbalance og  

 skatteforhold skulle have været helt klarlagt inden lovforslagets  

 vedtagelse.
Dette har Danske Elværkers Forening i høringssvaret  

 kraftigt påpeget.
Ligeledes skal »Nesa-loven« efter Dansk  

 Folkepartis opfattelse ikke videreføres i dette lovforslag.
Med indgåelsen af aftalen om finansloven for 1999  

 forpligter regeringspartierne, Venstre, Det Konservative Folkeparti,  

 Centrum-Demokraterne og Kristeligt Folkeparti sig til at skaffe et  

 statskasseprovenu på op til 2 mia. kr. årligt direkte fra  

 elforbrugerne i de kommende år.
Dette provenu er nu indarbejdet i  

 elreformen med det resultat, at elpriserne stiger og det elprisfald, som et  

 konkurrencemarked og effektivitetskravet til elsektoren skulle  

 medføre, ikke kan realiseres inden for et acceptabelt  

 åremål.
For det danske erhvervsliv betyder de nye afgifter og det  

 stigende tvangsaftag af dyr prioriteret el en reduktion i konkurrenceevnen,  

 som kan få meget alvorlige konsekvenser, da de samme pålæg  

 ikke er gældende i de lande, Danmark skal konkurrere med.
I  

 høringssvarene har Dansk Industri og andre repræsentanter for  

 dansk erhvervsliv advaret mod disse følger af  

 elreformlovforslaget.
Dansk Folkeparti finder ikke, at lovforslagets  

 ændringer i reglerne for tilskud til vindmølleel eller andre  

 former for PSO-el er så gennemgribende, at der sker en reduktion i  

 VE-tilskuddene.
Tværtimod er tilskuddene jævnt stigende i  

 forligsperioden, således at disse i 2002 udgør 1,3 mia. kr.
 Dansk Folkeparti er skeptisk over for, om handel med  

 VE-beviser og etablering af en VE-fond kan gennemføres, uden at dette  

 medfører en meget stor og omkostningskrævende administration.  

 Dansk Folkeparti henviser i øvrigt til ministerens svar på  

 spørgsmål 175-178, som er optrykt som bilag til  

 betænkningen.
 Dansk Folkeparti finder det i øvrigt positivt, at  

 lovforslaget indebærer en hurtig markedsåbning, således at  

 alle forbrugere inden udgangen af 2002 frit kan vælge  

 elleverandør.
Dansk Folkeparti må med beklagelse konstatere, at  

 lovforslaget har alt for mange løse ender.
Men Dansk Folkeparti  

 konstaterer samtidig, at miljø- og energiministeren har erklæret  

 at ville inddrage Det Energipolitiske Udvalg i det kommende arbejde med at  

 færdiggøre og udforme de manglende detailområder, der  

 skulle bevirke, at elreformforslaget bliver overskueligt ikke mindst for  

 aktører og forbrugerne på elområdet.
Dette udvalgsarbejde  

 vil Dansk Folkeparti gå meget aktivt ind i.
 Et andet mindretal (Enhedslistens medlem af  

 udvalget) indstiller lovforslaget til forkastelse ved 3.  

 behandling.
Enhedslisten kan ikke støtte lovpakken omkring  

 elreformen, det vil sige lovforslagene nr.
L 234 - L 238. Hele aftalen bag  

 lovpakken betyder en voldsom underminering af den hidtidige danske  

 energipolitik, hvor miljøhensyn og udbygning med vedvarende energi har  

 haft en fremtrædende rolle.
Regeringen og aftalepartierne bag lovpakken har benyttet  

 et krav fra EU om at gennemføre en begrænset liberalisering af  

 elsektoren til at gennemføre en total liberalisering, hvor hovedparten  

 af hele elreformen ikke er forankret i krav fra EU.
Enhedslisten har tilbudt  

 regeringen at medvirke til en gennemførelse af en energireform, som  

 holdt liberaliseringsaspektet på det lavest mulige i forhold til  

 EU-direktivets krav mod samtidig at udnytte direktivets muligheder for en  

 fortsat og styrket samfundsmæssig styring af energisektoren.
Men  

 regeringen og SF har ikke ønsket at benytte sig af denne realpolitiske  

 mulighed for en energireform, som med en klar grøn profil indeholdt  

 energibesparelser, miljørigtig energiproduktion og styrkelse af  

 udbygningen med vedvarende energi, alt forankret i et fortsat reelt  

 forbrugereje.
Man ønskede i stedet at sætte turbo på  

 maksimal markedsgørelse af energisektoren.
 Der er således fra de involverede partiers side tale  

 om en bevidst valgt omstrukturering, hvor man har ønsket at  

 fralægge sig ansvaret for Danmarks internationale forpligtelser  

 på CO2 -området ved at indføre en mild  

 bødestraf for overtrædelse af kvoterne, hvor det folkelige  

 engagement i udbygningen af den vedvarende energi skydes totalt i sænk,  

 og hvor de folkelige kræfter, som hidtil har lagt kræfter og  

 ressourcer i at understøtte udbygningen med vedvarende energi,  

 får en lang næse.
Med reformen gennemføres en afvikling af begrebet  

»prioriteret strøm«, som betyder, at miljørigtigt produceret  

 strøm har forprioritet til kunderne.
Det var netop sikringen af den  

 prioriterede strøm, der i 1996 var hovedargumentet, da de samme  

 partier gennemførte den lovændring, som satte hele  

 liberaliseringsprocessen i gang.
Nu tager aftalepartierne skridtet fuldt ud  

 og starter en afvikling af den prioriterede strøm, så danske  

 elkunder fremover i stadig stigende grad vil kunne købe  

 atomkraftstrøm eller anden forurenende strøm fra udlandet i  

 stedet.
Som det fremgår af besvarelsen af  

 spørgsmål 27, som er optrykt i bilaget til betænkningen,  

 udgør den prioriterede strøm under 1/3 af den samlede solgte  

 strøm til elkunderne, og denne andel søges aktivt nedsat, idet  

 vindmøllestrømmen ikke længere skal være  

 prioriteret strøm, men konkurrere på lige linje med  

 kulkraftstrøm og importeret atomkraftstrøm.
Dermed bliver  

 prioriteret strøm fra vedvarende energi det første, der  

 udsættes for markedskonkurrence.
Regeringens reelle hensigter skinner  

 da også igennem i besvarelsen af spørgsmål 127, hvor der  

 som argument for at bevare strøm fra  

 affaldsforbrændingsanlæg som prioriteret strøm og ikke her  

 indføre VE-beviser anføres, at »afsætningen af elektricitet produceret ved  

 hjælp af affald   vil dermed ikke være sikret, men vil  

 afhænge af konkurrenceforhold og markedsmekanismer.« Som Enhedslisten anførte under første  

 behandling af lovforslaget, åbner elreformen og denne lovpakke derfor  

 for en betydelig import af atomkraftstrøm fra udlandet, idet en  

 tredjedel af Vesteuropas elforsyning kommer fra kernekraftværker.  

 Atomkraftstrøm, der kan sælges fra tankstationer og af alle  

 andre, der etablerer sådanne importvirksomheder.
Elreformaftalen vil derfor aktivt medvirke til at skubbe  

 nyt liv i de europæiske atomkraftværker.
Der kan henvises til  

 besvarelserne af spørgsmålene 38-40, som er optrykt i bilag 1  

 til betænkningen.
Det fremgår heraf, at atomkraftværker,  

 som er afskrevet, »forventes at producere elkraft til væsentlig lavere  

 omkostninger end danske kulkraftværker«,  

 samt at der er tendens til, at levetiden for kernekraftværker  

 forlænges, for nogle helt op til 60 år.
Selv om dette  

 selvfølgelig koster ekstra investeringer, svarer ministeren, »men alt i alt vil levetidsforlængelsen kunne  

 betale sig for de fleste værker.« Den europæiske atomkraftindustri får nu med  

 den danske energilovpakke og den liberaliseringsproces, den indgår i,  

 ekstra argumenter for at forlænge levetiderne for de gamle nedslidte  

 atomkraftværker.
Endelig skal det fremhæves, at elreformaftalens  

 målsætning om 20 pct. vedvarende energistrøm i 2003 ikke  

 betyder, at der i Danmark skal produceres vedvarende energistrøm  

 svarende til 20 pct. af det danske elforbrug.
Som Enhedslisten adskillige  

 gange har påpeget, vedrører kravet om de 20 pct. alene omfanget  

 af VE-beviser, som forsyningsselskaberne skal eje.
Disse VE-beviser er under  

 opbygning i hele EU og kan dermed også købes på f.eks.  

 Sicilien om kort tid, sandsynligvis til en pris, som de danske VE-producenter  

 slet ikke kan konkurrere med, og dermed får de danske VE-producenter  

 ikke tilført de ressourcer, som er nødvendige for, at de kan  

 sælge strømmen i konkurrence med kul- og atomkraftstrøm.  

 Det fremgår således af besvarelsen af spørgsmål 103,  

 som er optrykt i bilag 1 til betænkningen, »at målsætningen om, at 20 pct. af det  

 danske elforbrug ved udgangen af 2003 skal komme fra vedvarende energi,  

 sikres ved dokumentation i form af VE-beviser.
Såfremt udenlandske  

 VE-beviser indgår i opfyldelsen, skal de efterleve de danske krav til  

 VE-strøm.« Hvordan regeringen har  

 tænkt sig at kontrollere det, står hen i det uvisse, og det er da  

 også helt umuligt i praksis.
Med den svindel, som florerer i  

 EU-systemet, skal der ikke megen spådomskunst til at forudsige, at  

 systemet med VE-beviser vil slå bunden ud af de danske VE-producenter i  

 samme øjeblik, VE-beviserne indføres i de øvrige  

 EU-lande, hvilket er på vej med et nyt EU-direktiv herom.
Samtidig fremgår det af besvarelsen af  

 spørgsmål 100, som er optrykt i bilaget til betænkningen,  

 at det er ejerskab af VE-beviser og ikke indkøb af faktisk grøn  

 strøm, som nu kan bruges som grundlag for, at forsyningsselskaber  

 må markedsføre »grøn  

 strøm« over for kunder, som tror, de  

 støtter danske producenter af vedvarende energi.
Som lovforslaget er  

 skruet sammen, kan der reelt være tale om atomkraftstrøm.
 I andre sammenhænge kaldes dette for bondefangeri,  

 og det er nok den mest rammende betegnelse for hele dette makværk, som  

 den samlede energilovpakke omfatter, og som ikke er blevet bedre af, at den  

 hastes igennem Folketinget på helt uansvarlige vilkår for en  

 så omfattende reform.
 Enhedslisten vil under ingen omstændigheder tage  

 noget medansvar for dette knæfald for de nyliberalistiske vinde, der  

 blæser gennem EU og Danmark, og opfordrer i stedet regeringen og SF til  

 hurtigst muligt at benytte første givne lejlighed til at bryde aftalen  

 med de borgerlige partier og i stedet sammen med Enhedslisten  

 gennemføre en helt ny energireform med afsæt i  

 miljømæssige, samfundsmæssige og sociale hensyn.
Ændringsforslag Af	miljø- og energiministeren, tiltrådt af et  

flertal (udvalget med undtagelse af EL):
Til § 5 1) I definitionen af transmissionsnet ændres  

 »Offentligt« til: »Kollektivt«.
Til § 8 2) Stk. 4 affattes således:
» 3) Efter stk. 4 indsættes om nyt stykke:
» 2)	For det elforbrug, der overstiger 100 GWh pr. forbrugssted,  

 opkræves ikke beløb til dækning af netvirksomhedernes og  

 de systemansvarlige virksomheders omkostninger til det i § 59, stk. 1,  

 nævnte pristillæg.« Til § 17 4) I stk. 4, nr. 2, indsættes efter »afgrænsning«: »samt afgørelser i forbindelse hermed«.
Til § 21 5) Efter stk. 1 indsættes som nyt stykke:
» Stk. 2 bliver herefter stk. 3.
Til § 25 6) I stk. 1 ændres »netvirksomhederne« til:  

»net- og transmissionsvirksomhederne«.
Til § 54 7) Efter stk. 3 indsættes som nye stykker:
» Stk. 5. Den, hvis bevilling er midlertidigt inddraget  

 efter stk. 4, kan forlange inddragelsen prøvet af retten.« Til § 66 8) I stk. 2 ændres »lovforslagets fremsættelse«  

 til: »den 29. april 1999«.
Til § 79 9) I stk. 1 udgår 3. pkt.
Til § 80 10) Efter ordet »initiativ« indsættes: »eller«.
Til § 97 11) I stk. 2 ændres »på tidspunktet for lovforslagets  

 fremsættelse« til: »den 29. april 1999«.
Til § 100 12) I stk. 1, 1. pkt., ændres »og efter  

 Energitilsynets nærmere bestemmelse« til: »efter regler fastsat af  

 miljø- og energiministeren«.
 13) I stk. 1, 2. pkt., ændres »retningslinjer  

 fastsat af Energitilsynet« til: »regler fastsat af miljø- og  

 energiministeren«.
Bemærkninger Til nr. 1 Ændringsforslaget har alene redaktionel  

 karakter.
Til nr. 2 Den foreslåede omformulering af § 8, stk. 4, er en  

 konsekvens af det foreslåede stk. 5, som indebærer en fravigelse  

 fra princippet om, at alle forbrugerne skal betale en forholdsmæssig  

 andel af omkostningerne ved de offentlige forpligtelser.
Princippet vil  

 fortsat være gældende med den i stk. 5 nævnte  

 undtagelse.
Til nr. 3 Efter det foreslåede stk. 5 fastsættes  

 særlige regler for fordelingen af netvirksomhedernes og de  

 systemansvarlige virksomheders omkostninger ved betaling af det i § 59, stk.  

 1, nævnte pristillæg til afregningsprisen for VE-elektricitet.  

 Dermed sker der en begrænset fravigelse af hovedprincippet om, at alle  

 elforbrugerne betaler en forholdsmæssig andel af de nødvendige  

 omkostninger, der er forbundet med netvirksomhedernes og de systemansvarlige  

 virksomheders aftageforpligtelser efter § 57, stk. 1.
Det må forudses, at elforbrugerne i en periode vil  

 kunne få stigende udgifter til køb af elektricitet omfattet af  

 aftageforpligtelsen bl.a. som følge af omlægningen af  

 elproduktionstilskuddet til et pristillæg til afregningsprisen for  

 VE-elektriciteten.
Af hensyn til erhvervsvirksomhedernes konkurrenceevne  

 foreslås det, at net- og transmissionsvirksomhedernes meromkostninger  

 som følge af pristillægget til elafregningsprisen for  

 VE-elektricitet på op til 27 øre pr. kWh indregnes i  

 virksomhedernes salgspriser til forbrugerne på en sådan  

 måde, at netvirksomhedernes og de systemansvarlige virksomheders  

 samlede omkostninger til pristillægget fordeles forholdsmæssigt  

 på det elforbrug inden for et sammenhængende elforsyningssystem,  

 som modsvarer elforbrug på 100 GWh eller derunder opgjort pr.  

 forbrugssted.
Hermed opnås, at erhvervsvirksomheder med et årligt  

 forbrug på over 100 GWh fortsat vil være forpligtet til at aftage  

 elektricitet efter § 8, stk. 1, svarende til deres samlede elforbrug uden at  

 skulle betale en forholdsmæssig andel af omkostningerne til  

 pristillægget for den del af deres aftageforpligtelse, som modsvarer  

 forbrug over 100 GWh.
Netvirksomhedernes og de systemansvarlige virksomheders  

 øvrige omkostninger som følge af forpligtelsen til at aftage  

 VE-elektricitet vil fortsat skulle fordeles forholdsmæssigt mellem alle  

 forbrugere inden for et sammenhængende forsyningsområde.
 Bestemmelsen rejser spørgsmål i relation til  

 EF-traktatens bestemmelser om statsstøtte (artiklerne 87-89) og vil  

 ikke kunne træde i kraft, før en godkendelse fra  

 Europa-Kommissionen foreligger.
Til nr. 4 Baggrunden for ændringsforslaget er et ønske  

 om at efterleve VVM-direktivets krav, jf.
Rådets direktiv  

 85/337/EØF som ændret ved direktiv 97/11/EF, hvorefter  

 afgørelser, der træffes i forbindelse med afgrænsning af  

 de anlæg, som skal VVM-vurderes, inden tilladelse til etablering af  

 anlægget kan gives, skal offentliggøres.
Til nr. 5 Efter ændringsforslaget skal bevillingshaveren  

 stille transmissionsnettet til rådighed for den systemansvarlige  

 virksomhed, i det omfang den systemansvarlige virksomhed finder det  

 fornødent til varetagelse af de opgaver, som denne er pålagt.  

 Bestemmelsen er en videreførelse af bestemmelser i den hidtil  

 gældende lov.
 Transmissionsvirksomhedernes priser og betingelser er i  

 øvrigt reguleret i lovforslagets §§ 69 og 70.
 Bevillingshaveren skal efter § 21, stk. 2, der nu bliver  

 stk. 3, stille transmissionsnettet vederlagsfrit til rådighed for den  

 systemansvarlige til brug for dennes efterkommelse af et påbud efter §  

 20, stk. 2. Hvis en bevillingshaver til transmissions- eller netvirksomhed  

 således ikke opfylder de forpligtelser, som denne er pålagt efter  

 § 20, stk. 1, skal den systemansvarlige virksomhed overtage forpligtelserne,  

 og bevillingshaveren vil i den forbindelse ikke modtage vederlag.
Til nr. 6 Med ændringsforslaget præciseres det, at ikke  

 kun netvirksomhederne, men også transmissionsvirksomhederne er  

 ansvarlige for tariferingen af deres egne net.
 Transmissionsvirksomhederne skal som under den hidtil  

 gældende lovgivning mod en rimelig betaling stille transmissionsnettet  

 til rådighed for den systemansvarlige virksomhed, i det omfang den  

 systemansvarlige virksomhed finder det fornødent til varetagelse af de  

 opgaver, som denne er pålagt, jf. det af miljø- og  

 energiministeren stillede ændringsforslag til § 21. For levering eller  

 modtagelse af elektricitet gennem det kollektive elforsyningsnet betales for  

 transport og systemydelser efter generelle tariffer, som skal omfatte  

 betalingen til både transmissionsnet og lokale net, jf. i øvrigt  

 bemærkningerne til lovforslagets § 25.
Til nr. 7 Det foreslåede stk. 4 indebærer en fravigelse  

 af hovedreglen i stk. 3, hvorefter beslutning efter stk. 1, nr. 1 og 2, om  

 inddragelse af bevillingen træffes af retten.
Bestemmelsen åbner  

 således mulighed for, at der administrativt kan ske en midlertidig  

 inddragelse af bevillingen, hvis der skulle opstå situationer, hvor det  

 af hensyn til forsyningssikkerheden vil være afgørende, at der  

 kan træffes en hurtig afgørelse.
Inddragelsen vil  

 efterfølgende kunne prøves af retten.
Til nr. 8 og 11 Da lovforslaget er fremsat den 29. april 1999, er der  

 alene tale om en redaktionel ændring.
Til nr. 9 Med ændringen af retsplejeloven, som blev  

 gennemført ved lov nr. 402 af 26. juni 1998 i forbindelse med  

 oprettelsen af Domstolsstyrelsen, stilles der ikke længere  

 særlige betingelser for at blive landsdommer ud over, at vedkommende  

 skal have juridisk kandidateksamen.
Da der allerede i § 79, stk. 1, stilles  

 krav om, at Energitilsynet bl.a. skal repræsentere juridisk  

 sagkundskab, skønnes der ikke behov for yderligere præcisering  

 af kvalifikationerne herfor.
Til nr. 10 Der er alene tale om en redaktionel tilføjelse,  

 hvorved bestemmelsen tydeliggøres.
Til nr. 12 og 13 Det følger af bestemmelserne i lovforslagets § 100,  

 at det er Energitilsynet, som har kompetence til at fastsætte  

 retningslinjer for udarbejdelse af opgørelser og åbningsbalancer  

 i forhold til de kollektive elforsyningsvirksomheder.
Det er endvidere  

 Energitilsynet, der efter bestemmelsen i § 102 påser overholdelsen af  

 bestemmelserne i forhold til de kollektive elforsyningsvirksomheder.  

 Miljø- og energiministeren har således efter lovforslaget ikke  

 mulighed for at fastsætte nærmere regler om disse forhold for de  

 kollektive elforsyningsvirksomheder.
Bl.a. efter ønske fra Danske Elværkers  

 Forening foreslås dette ændret, således at miljø- og  

 energiministeren fastsætter nærmere regler om udarbejdelse af  

 opgørelse og åbningsbalancer efter stk. 1. Miljø- og  

 energiministeren kan i den forbindelse fastsætte nærmere regler  

 om, hvilke aktiver og passiver der naturligt er knyttet til aktiviteter  

 omfattet af loven.
Disse regler vil også få betydning i  

 forbindelse med opdelingen af eksisterende virksomheder i overensstemmelse  

 med § 102. Energitilsynet vil på dette grundlag skulle  

 godkende/fastsætte virksomhedernes opgørelser og  

 åbningsbalancer, ligesom Energitilsynet i den forbindelse vil skulle  

 påse overholdelsen af § 102. Reglerne vil blive fastsat efter  

 drøftelser med branchen.
Martin Glerup (S) fmd.  

Helge Mortensen (S) Lis Greibe (S)
Erik Mortensen (S)
Henning Gjellerod (S) Anni Svanholt (SF)  

 Ebbe Kalnæs (CD)
Dorit Myltoft (RV)
Søren Kolstrup (EL)
Peter Hansen-Nord (V)
Harald Kjøller (V)   

 Helga Moos (V) Kim Andersen (V)
Frank Dahlgaard (KF) Tom Beck (KF)
Aase D.
Madsen (DF) nfmd.  

Kim Behnke (FP) Kristeligt Folkeparti havde ikke medlemmer i udvalget.
Bilag 1 Nogle af udvalgets spørgsmål til miljø-  

 og energiministeren og dennes svar herpå Spørgsmål nr. 1:
Ministeren bedes kommentere henvendelsen af 5. maj 1999  

 fra Eltra, jf.
L 234 - bilag 3.
 Svar:
Som opfølgning på finanslovsaftalen er der i  

 elreformaftalen fastlagt en omlægning af tilskud til vedvarende energi.  

 For at sikre en statsfinansiel forbedring allerede i år er det  

 hensigten, at ændringen skal træde i kraft medio 1999. Der er i  

 lovforslagene lagt op til, at fordelingen af elforbrugernes finansiering af  

 de hidtidige statslige tilskud til vedvarende energi følger  

 fordelingen af den tilskudsberettigede produktion henholdsvis vest og  

 øst for Storebælt.
Tilskudsomlægningen vil isoleret set  

 fordyre elprisen med knap 3 øre/kWh vest for Storebælt og ca. 1  

 øre/kWh øst for Storebælt.
Den forskellige priseffekt  

 skyldes, at der er en større andel tilskudsberettiget elproduktion  

 vest for Storebælt end øst for Storebælt.
 Der er ikke med lovforslaget lagt op til en udligning af  

 disse omkostninger.
Eltra vest for Storebælt og Elkraft-System  

 øst for Storebælt er ikke elektrisk forbundne.
En national  

 udligningsordning i den nuværende situation ville medføre, at  

 sjællandske elforbrugere skulle betale for en elproduktion, der blev  

 frembragt og forbrugt i det jysk-fynske område.
Dermed ville de  

 sjællandske elforbrugere de facto ikke få, hvad de betalte for,  

 og udligningsordningen ville i så fald have karakter af   og ville  

 lovmæssigt skulle gennemføres som   en skat for de  

 sjællandske elforbrugere.
Der er andre elementer af elprisen, som er forskellige  

 øst og vest for Storebælt.
Konkurrencerådet konstaterede  

 eksempelvis i den senest publicerede opgørelse af elpriserne fra 1998,  

 at gennemsnitspriserne for alle forbrugergrupper, bortset fra mindste  

 forbrugerkategori, er lavest vest for Storebælt.
Det skønnes  

 herudover, at markedsprisen på ikke-prioriteret el er slået  

 hurtigere igennem i Eltras område end i Elkraft-Systems  

 område.
 Efterhånden som overgangsordningerne for vindkraft  

 aftrappes, vil der ske en udligning af omkostningerne mellem Øst- og  

 Vestdanmark, fordi handlen med VE-beviser, der gradvist erstatter den  

 prioriterede produktion, foregår på nationalt niveau og  

 købsforpligtelsen for VE-beviser er ens for alle forbrugere.
 Spørgsmål nr. 2:
Ministeren bedes kommentere henvendelsen af 6. maj 1999  

 fra Dansk Industri, jf.
L 234 - bilag 5.
 Svar:
Dansk Industri har fremsendt to notater med deres  

 kommentarer til de lovforslag, der udmønter aftalen om elreformen.
Det  

 første notat er generelle kommentarer, mens der i det andet notat  

 gennemgås konkrete punkter på tværs af aftalen og  

 lovudkastene.
Dansk Industri noterer, at der er en ubalance i reformens  

 ikrafttræden, hvor lovene, der forbedrer statens finanser, træder  

 i kraft hurtigt, mens de øvrige dele af lovpakken tidligst  

 træder i kraft næste år.
Grunden til de forskellige  

 ikrafttrædelsestidspunkter er, at det i finanslovsaftalen blev  

 forudsat, at statens finanser blev forbedret allerede i 1999. Der sigtes  

 imod, at L 234 kan sættes i kraft ved årsskiftet, med forbehold  

 for godkendelse i Kommissionen.
Det er baggrunden for, at der i lovforslaget  

 er givet bemyndigelser til ikrafttrædelse.
Dansk Industri finder, at lovgivningsprocessen må  

 indeholde en grundig analyse af de omkostningsmæssige konsekvenser for  

 forbrugerne.
Med hensyn til de beregninger og forudsætninger, der  

 ligger til grund for vurderingerne af elreformens påvirkning af  

 elprisen har Dansk Industri og Folketinget fået oversendt både  

 resultater, beregninger og forudsætninger.
Desuden har Dansk Industri  

 holdt møde med Energistyrelsen, hvor materialet er  

 gennemgået.
Dansk Industri anfører, at elprisen vil stige med 2  

 øre på Sjælland og med op mod 4 øre i det  

 jysk/fynske område allerede den 1. juli 1999. Det skyldes  

 finanslovsaftalens krav om provenuforbedring allerede i 1999 og svarer  

 nogenlunde til Energistyrelsens vurdering.
Men man skal være  

 opmærksom på, at der sker og allerede gennem det seneste år  

 er sket betydelige fald i prisen på ikke-prioriteret el.
Desuden forventes rationaliseringer i sektoren senere at  

 reducere elprisen yderligere.
Energistyrelsens analyser viser, at den  

 gennemsnitlige elpris for udvalgte forbrugergrupper samlet set vil falde en  

 smule.
Dansk Industri har selv i et debatoplæg fra september 1998  

 vurderet, at 3-5 mia. kr. pr. år synes at være et godt bud  

 på, hvor meget åbningen af energimarkederne vil reducere  

 energisektorens omkostninger.
Hovedparten heraf ligger i elsektoren.
 Nedenfor følger bemærkninger til de forslag,  

 som Dansk Industri har til en forbedring af de erhvervsøkonomiske  

 konsekvenser af ellovsreformen.
 1. Dansk Industri anbefaler, at den overordnede afklaring  

 af kraftværkernes forpligtelser skal ske i forbindelse med lovpakkens  

 behandling i Folketinget.
 Lovpakken udmønter de dele, der er aftalt med  

 elreformaftalen af 3. marts 1999. Den nærmere afklaring af  

 kraftværkernes forpligtelser skal ifølge aftalen først  

 ske senere.
 2. Dansk Industri anbefaler, at aftagepligten for  

 prioriteret elproduktion gradueres.
 En sådan graduering blev drøftet under  

 forhandlingerne forud for indgåelsen af aftalen.
Der henvises i øvrigt til min besvarelse af 17. maj  

 1999 på spørgsmål nr.
S 1975 stillet af Frank Dahlgaard  

 (KF). Konsekvenserne af at differentiere aftageforpligtelsen til den  

 prioriterede elektricitet vil være, at de ikke-momsregistrerede  

 forbrugere skal betale en større andel af udgifterne til den  

 prioriterede produktion under hensyntagen til industriens konkurrenceevne.
I  

 forvejen er de ikke-momsregistrerede forbrugere til forskel fra de  

 momsregistrerede pålagt elafgift og moms.
 3. Dansk Industri anbefaler, at målsætningerne  

 for udbygningen med vedvarende energi reduceres eller udskydes, samt at den  

 del af biomasseaftalen, der endnu ikke er opfyldt, revurderes.
 En målsætning for udbygningen med vedvarende  

 energi fremgår eksplicit af aftalen, mens biomasseaftalen er en af  

 elselskabernes forpligtelser, der vil blive vurderet i forbindelse med  

 ansættelsen af deres økonomiske åbningsbalance.
4. Dansk Industri anbefaler, at CO2-kvotelovens  

 eksportbegrænsende virkning fjernes for at udvide kraftværkernes  

 indtjeningsmuligheder.
Endvidere anbefaler Dansk Industri, at forslaget til  

 lov om CO2 -kvoter helt fjernes eller afventer etableringen af et  

 internationalt system for omsætning af CO2-kvoter.
 Ved at fjerne afgiften på 40 kr. pr. ton kan lovens  

 eksportbegrænsende virkning fjernes, men herved bliver kvoterne uden  

 virkning, og det vil således svare til ikke at gennemføre  

 loven.
 5. Dansk Industri anbefaler, at samtlige  

 ikrafttrædelsestidspunkter i de fremlagte lovforslag sættes til  

 den 1. januar 2000.
 Reformaftalen udmønter aftalen om finansloven for  

 1999, hvor statens finanser allerede i 1999 forbedres med 1,3 mia. kr.  

 Såfremt samtlige ikrafttrædelsestidspunkter i de fremlagte  

 lovforslag sættes til den 1. januar 2000, vil statens finanser ikke  

 blive forbedret i 1999.
 6. Dansk Industri anbefaler, at det i loven understreges,  

 at det er et selvstændigt mål for de systemansvarlige  

 virksomheder at fremme konkurrencen.
De systemansvarlige virksomheder er uafhængige  

 aktører, der skal give aktørerne lige vilkår.
Hele  

 regelsættet er udformet for at sikre, at alle har lige vilkår  

 på markedet, og herigennem skabe rammer for en effektiv  

 konkurrence.
7. Dansk Industri anbefaler, at lovgivningen sikrer lige  

 konkurrencevilkår mellem elhandelsselskaber ejet af de eksisterende  

 elselskaber og andre handelsselskaber, samt at den nye elforsyningslov  

 generelt giver ejerne mulighed for frit at disponere over indtægter ved  

 salg og konkurrenceudsatte aktiviteter.
Desuden anbefaler Dansk Industri, at  

 lovgivningen fokuserer på konkurrencefremmende elementer i stedet for  

 at lægge de danske elselskaber i en organisatorisk og  

 selskabsmæssig spændetrøje.
Med loven skabes ensartede rammebetingelser for  

 såvel eksisterende som nye aktører på den  

 konkurrenceudsatte del af det danske elmarked.
Eksisterende aktører  

 vil dog have en række fordele som følge af, at  

 produktionsanlæggene er finansieret under de nuværende favorable  

 betingelser, og som følge af den goodwill, man har oparbejdet som  

 eneleverandør.
 Den foreslåede selskabsregulering og prisregulering  

 er en opfølgning på reformaftalen af 3. marts 1999. Det er  

 rigtigt, at de nuværende distributionsselskaber som ejere af de  

 centrale produktionsselskaber fortsat vil have begrænsede muligheder  

 for at disponere over kapital og indtægter fra produktionsselskaberne  

 med henblik på at anvende disse midler til investering i kommercielle  

 aktiviteter som for eksempel elhandelsselskaber.
Det er imidlertid vigtigt at være opmærksom  

 på, at ejerne fremover uden de gældende restriktioner frit kan  

 anvende kapital og indtægter fra produktionsselskaberne til investering  

 i handelsaktiviteter.
Dette forudsætter, at ejerne beslutter at  

 foretage sådanne investeringer via produktionsselskabet i stedet for  

 først at overføre midlerne til netselskabet, hvor ejerskabet af  

 produktionsselskabet ifølge lovforslaget vil blive placeret i  

 forbindelse med den krævede selskabsopdeling.
Det er min opfattelse at denne regulering vil 1) styrke de danske produktionsselskabers muligheder for  

 at klare sig i den skærpede konkurrence, fordi der ikke åbnes op  

 for, at de nuværende ejere i form af de mange distributionsselskaber  

 får frie muligheder for enkeltvis at disponere over denne kapital med  

 henblik på at opbygge kommercielle elhandelsvirksomheder.
 2) sikre, at de værdier, som er opsparet under de  

 nuværende regulerede og beskyttede vilkår, fortsat kan komme  

 forbrugerne til gode.
 Jeg finder, at denne regulering også vil være  

 en fordel for de elforbrugende medlemmer af Dansk Industri.
 8. Dansk Industri mener endelig, at der sker en  

 dobbeltbeskatning af CO2-udledningen, som de anbefaler  

 fjernet.
Det er jævnfør min besvarelse af 17. maj 1999  

 på spørgsmål nr.
S 1971 stillet af Frank Dahlgaard (KF)  

 for nylig vurderet af Energistyrelsen, at der henregnes en større  

 andel CO2 -udledning til elproduktion, end der teoretisk set er  

 grundlag for i forhold til brændselsanvendelse.
Det er dog ikke  

 erhvervsforbrugere, der betaler mere, men ikke-momsregistrerede  

 forbrugere.
Min besvarelse af spørgsmål nr.
S 1971 og S  

 1975 stillet af folketingsmedlem Frank Dahlgaard (KF) vedlægges.
Miljø- og energiministerens besvarelse af  

 spørgsmål nr.
S 1971 stillet af folketingsmedlem Frank Dahlgaard  

 (KF):
Spørgsmål nr.
S 1971:
Vil ministeren redegøre for, hvor mange mio. tons  

 ikkeeksisterende CO2, der beskattes via CO2-afgiften  

 på el? Svar:
 Jeg har forelagt spørgsmålet for  

 Energistyrelsen, der oplyser følgende:
»Størrelsen af CO2-afgiften på  

 forskellige energiformer blev ved afgifternes indførelse generelt  

 fastsat, så afgiftsbetalingen svarer til 100 kr. per t CO2,  

 der udsendes.
For el produceret og forbrugt i Danmark betød det en  

 afgift på 10 øre pr. kWh.
For erhvervslivet er de effektive  

 satser dog lavere, idet der sker en refusion af en del af afgiften, svarende  

 til de lavere satser, der gælder for el til såkaldte lette  

 processer, henholdsvis tunge processer, hvor nettosatserne p.t. udgør  

 8 øre, henholdsvis 2 øre.
Endvidere refunderes en yderligere  

 del af afgiften til de virksomheder, der har indgået aftaler med  

 Energistyrelsen, således at de effektive satser p.t. bliver 5,8  

 øre pr. kWh for lette processer, og 0,3 øre pr. kWh for tunge  

 processer.
 Det samlede provenu af CO2-afgiften på el  

 efter fradrag af de nævnte refusioner forventes at udgøre 2,65  

 mia. kr. i 1999 stigende til 2,85 mia. kr. i 2002.
 Såfremt provenuet omregnes til mio. t  

 CO2, ved anvendelse af en pris på 100 kr. pr. t, kan der  

 således, på spørgsmålets præmisser, siges at  

 være betalt CO2 -afgift for el for følgende  

 mængder:
 Netto provenu, mia. kr.
Betalte CO2-mængder v. 100 kr./t 1999 2,65 26,5 2000 2,81 28,1 2001 2,83 28,3 2002 2,85 28,5 Afgiftsbeløbet på 10 øre pr. kWh er  

 også i dag rimeligt konsistent med en pris på  

 CO2-emissioner på 100 kr./t, idet et ekstra elforbrug  

 på 1 kWh (eller 1 kWh sparet) omtrent giver anledning til en  

 forøgelse (eller en formindskelse) af Danmarks emissioner på 1  

 kg.
Tallet er dog let faldende over tid og udgør ifølge  

 Energistyrelsens skøn omkring 0,86 kg i 1999, faldende til 0,84 kg i  

 2002.
Ses på de samlede emissioner fra elproduktion og det  

 antages at elproduktionens emissioner fremover vil følge kvoterne  

 indeholdt i aftalen om elreformen, vil disse udgøre 23 mio. t faldende  

 til 20 mio. t over aftaleperioden.
Ved »emissioner  

 fra el« forstås i denne forbindelse (i  

 overensstemmelse med forudsætningerne fra elreformaftalen) de samlede  

 emissioner minus beregnede emissioner til varme, med en antaget  

 varmevirkningsgrad på 200 pct.
 Såfremt de i spørgsmålet anvendte  

 forudsætninger lægges til grund (en varmevirkningsgrad på  

 125 pct., dog for decentrale værker de afgiftsmæssige  

 virkningsgrader), findes, at »emissionerne fra  

 el« vil udgøre:
Mio. t CO2 1999 21,5 2000 19,4 2001 18,4 2002 17,6 Sammenholdt med tabellen ovenfor kan derfor siges, at der  

 betales afgift for flere tons, end der beregningsmæssigt er  

 henført til el.
Med spørgsmålets præmisser, i 2002  

 f.eks. knap 10 mio. t (nemlig 28,5 minus 17,6), svarende til en »merbetaling« på ca.  

 1,1 mia. kr.
Dette bør ses i sammenhæng med, at der ydes  

 tilskud til CO2-venlig elproduktion som vindmøller og  

 naturgaskraftvarme.
Disse tilskud var i 1998 omkring 1,3 mia. kr. og ville  

 med de eksisterende tilskudsregler have været vokset til ca. 1,9 mia.  

 kr. i 2002, men forventes efter elreformens gennemførelse at  

 være faldende.
Elforbrugerne kan altså siges at betale en merpris  

 af to grunde: enten som betaling for CO2-emissioner eller som  

 merbetaling for CO2-venlig elproduktion, der sænker  

 emissionerne.
Dette svarer til, hvad der gælder, hvis forbrugeren  

 vælger at investere i elbesparelser: her fås en reduktion i  

 elbetalingen, inklusive CO2-afgiften på el, til  

 gengæld fås en merudgift til at gennemføre  

 besparelsen.« Miljø- og energiministerens besvarelse af  

 spørgsmål nr.
S 1975 stillet af folketingsmedlem Frank Dahlgaard  

 (KF):
Spørgsmål nr.
S 1975:
Vil ministeren redegøre for konsekvenserne af og  

 mulighederne for på linje med den planlagte distributionsafgift at  

 differentiere pligten til at købe el baseret på vedvarende  

 energi og decentral kraftvarme? Svar:
 Den indgåede aftale om elreformen er et resultat af  

 politiske forhandlinger, hvor der er taget hensyn til adskillige ofte  

 modsatrettede interesser   indførelse af konkurrence i elsektoren,  

 markedsåbning, rimelige økonomiske vilkår for  

 VE-producenter, forbedring af statsfinanserne, lave elpriser, industriens  

 konkurrenceevne etc.
I forbindelse med udformningen af de elementer i  

 elreformaftalen, som skulle sikre den aftalte statsfinansielle  

 provenuforbedring, blev hensynet til industriens konkurrenceevne tilgodeset  

 med en differentieret distributionsafgift, hvor momsregistrerede forbrugeres  

 afgiftsbetaling vil være 1/4 af øvrige forbrugeres.
En  

 differentieret aftageforpligtelse for vedvarende energi og decentral  

 kraftvarme vil ligge uden for de rammer, der med elreformaftalen er fastlagt  

 med et bredt politisk flertal.
Konsekvenserne af at differentiere aftageforpligtelsen til  

 den prioriterede elektricitet vil være, at de ikke-momsregistrerede  

 forbrugere skal betale en større andel af udgifterne til den  

 prioriterede produktion under hensyntagen til industriens konkurrenceevne.
I  

 forvejen er de ikke-momsregistrerede forbrugere til forskel fra de  

 momsregistrerede pålagt elafgift og moms.
Med udgangspunkt i de forudsætninger, der anvendtes  

 til beregninger i forbindelse med reform-aftalen, vil en differentiering,  

 hvor momsregistrerede forbrugere maksimalt skal aftage 20 pct. prioriteret  

 elektricitet, reducere elprisen for disse forbrugere med gennemsnitlig godt 1  

 øre/kWh, mens elprisen for øvrige forbrugere vil stige med 1-2  

 øre/kWh.
Der er ikke foretaget beregninger, hvor der yderligere  

 differentieres til fordel for enkelte virksomheder med et stort elforbrug.
En  

 sådan beregning vil kræve en detaljeret gennemgang af fordelingen  

 af industriens elforbrug på forbrugsstørrelsesgrupper.
 Spørgsmål nr. 3:
Ministeren bedes redegøre for, hvordan de  

 nuværende ejere af produktionssektoren, dvs. netselskaberne, ved et  

 fremtidigt behov for tilførsel af egenkapital til produktionssektoren  

 får mulighed for at deltage i kapitaltilførslen, når  

 netselskaberne skal operere på »hvile i sig  

 selv-vilkår«.
I besvarelsen bedes taget  

 hensyn til, at den nuværende »frie  

 egenkapital« er af meget begrænset  

 størrelse i netselskaberne i forhold til produktionssektorens  

 investeringsbehov.
 Svar:
 Som det fremgår af forslagets § 46, må  

 kollektive elforsyningsvirksomheder ikke yde lån eller stille sikkerhed  

 for andre virksomheder, herunder andre kollektive  

 elforsyningsvirksomheder.
Bestemmelsen indebærer blandt andet, at  

 netselskaber, der ejer produktionsanlæg efter lovens  

 ikrafttræden, ikke kan indskyde kapital i produktionsanlægget  

 eller stille sikkerhed for lånoptagelse.
Der er dog efter bestemmelsen  

 i § 74, stk. 3, mulighed for at disponere over kapital og indtægter,  

 som virksomheden frit kan disponere over efter den gældende  

 elforsyningslov.
Lovforslaget forhindrer ikke ejerne af netselskabet i at  

 indskyde yderligere kapital direkte   det vil sige uden om netselskabet   i  

 produktionssektoren.
Herudover kan behov for tilførsel af egenkapital  

 til produktionssektoren ske ved, at nye medejere indskyder kapital.
 Spørgsmål nr. 4:
 Ministeren bedes redegøre for, hvor længe de  

 nuværende produktionsselskaber forventes at kunne overleve rent  

 økonomisk under de givne rammevilkår i lovforslaget og det  

 aktuelle prisniveau i det nordiske marked, der p.t. er under 10  

 øre/kWh.
 Svar:
Med en elpris på ca. 10 øre/kWh vil der  

 være yderst begrænsede muligheder for at tjene penge ved  

 elproduktion på de eksisterende elproduktionsanlæg.
En stor del  

 af kraftvarmeproduktionen samt produktionen på vindmøller  

 forventes dog at kunne tjene et dækningsbidrag også ved så  

 lav en elpris som 10 øre/kWh.
Det forudsætter imidlertid, at  

 anlæggene i det væsentlige er gældfrie.
Kondensproduktion (elproduktion uden ledsagende  

 varmeproduktion) samt elproduktion på biomasse forventes at give  

 underskud med en elpris på 10 øre/kWh.
Det samme gælder  

 elproduktion på naturgasfyrede decentrale kraftvarmeværker.
Da de eksisterende kraftværksselskaber har en  

 nettorestgæld på knap 3 mia. kr., og da selskaberne i  

 øvrigt har en række faste driftsomkostninger uanset  

 produktionsniveauet, forventes selskaberne ikke at kunne overleve i  

 længden ved en elpris på 10 øre/kWh.
Til sammenligning har  

 den omkostningsbestemte salgspris ab kraftværk i perioden 1984-1998  

 varieret mellem 23 og 33 øre/kWh.
Selv om denne pris også har  

 inkluderet et vist bidrag til vedligeholdelse af kraftværkernes  

 højspændingsnet, og disse net nu er selskabsmæssigt  

 udskilt, ligger det dog klart, at kraftværkerne ikke i længden  

 kan konkurrere ved en elpris på 10 øre/kWh.
Som det fremgår af bemærkningerne til  

 lovforslaget, sker der ikke med lovforslaget en endelig fastlæggelse af  

 de centrale produktionsselskabers økonomiske rammevilkår.
I  

 overensstemmelse med elreformaftalen af 3. marts 1999 skal der ske en  

 nærmere afklaring af kraftværkernes økonomiske  

 forpligtelser under hensyn til en fortsat konkurrencedygtig elsektor.
 Spørgsmål nr. 5:
Der regnes med, at CO2-udledningen skal  

 korrigeres for varmeleverancer, således at kraftvarmeværker  

 får en tilsvarende mindre kvote.
Dermed bliver en fortsat  

 varmeleverance nødvendig for, at et kraftvarmeværk ikke skal  

 overskride kvoten.
Hvorledes vil ministeren sikre, at der etableres et  

 system, som muliggør, at kraftvarmeværker som f.eks. det  

 nybyggede Avedøreværk 2 fastholder deres varmeleverance og  

 dermed sikrer, at der er kvotemæssig dækning for at anvende den  

 naturgasmængde, som indgår i vilkårene for værkets  

 godkendelse? Svar:
Hovedincitamentet til at fastholde varmeleverancen fra  

 kraftvarmeværkerne vil også efter indførelse af  

 CO2-kvoter være indtjeningen fra varmesalget.  

 Kvotesystemet og den tilknyttede afgift vil for værker af samme type  

 som Avedøreværkets blok 2 (udtagsværker) give et lille  

 ekstra incitament til   for et givet brændselsforbrug   at  

 nyttiggøre så meget varme som muligt.
Hvis varmeleverancen  

 øges, falder den beregnede CO2-emission for elsiden,  

 hvilket alt andet lige gør det lettere for elsiden at overholde  

 kvoten.
 Kvotesystemet giver således et øget  

 incitament for Avedøreværkets blok 2 til at fastholde  

 varmeleverancen.
 Spørgsmål nr. 6:
Er det fortsat miljø- og energiministerens  

 opfattelse, at elforsyningsvirksomhed som følge af den skærpede  

 konkurrencesituation i et åbent elmarked ikke bør være  

 genstand for offentlighedens aktindsigt i medfør af  

 offentlighedsloven? Har ministeren taget kontakt til justitsministeren for at  

 tage initiativ til at få ophævet offentlighedslovens bestemmelser  

 om elforsyningen? Svar:
Af punkt 2 i aftalen om elreformen fremgår det, at  

 de kollektive elforsyningsvirksomheders aktiviteter skal være omfattet  

 af lov om offentlighed i forvaltningen.
Af den gældende lov om  

 offentlighed i forvaltningen (lov nr. 572 af 19. december 1985 med senere  

 ændringer) fremgår det af § 1, stk. 2, nr. 1, at loven  

 gælder for »elforsyningsvirksomheder, der  

 producerer, transmitterer eller distribuerer elektricitet ved spænding  

 på 500 V eller derover«.
Miljø- og Energiministeriet og Justitsministeriet  

 overvejer for øjeblikket, om der er behov for at præcisere  

 offentlighedslovens anvendelsesområde på området.
Det er  

 således et spørgsmål, om det bør præciseres,  

 at offentlighedsloven også finder anvendelse over for systemansvarlig  

 virksomhed, eller om bestemmelsen må forstås således, at  

 systemansvarlig virksomhed allerede er omfattet af offentlighedsloven.  

 Endvidere kan det   som angivet i spørgsmålet   overvejes, om  

 offentlighedsloven fortsat bør finde anvendelse på produktions-  

 og handelsvirksomheder.
 Endelig kan indførelsen af konkurrence på  

 naturgasområdet betyde, at der kan være grund til at overveje  

 ændringer af § 1, stk. 2, nr. 2, om naturgasforsyningsvirksomhed.
 Regeringen vil i næste folketingssamling  

 fremsætte de nødvendige ændringsforslag, hvis der  

 skønnes at være behov herfor.
 Spørgsmål nr. 7:
 Er eldirektivets krav om gennemsigtige bevillingskriterier  

 opfyldt, når lovforslagets bevillingsregler er så uklare med  

 hensyn til de betingelser, der vil komme til at gælde? Dels kan  

 ministeren efter 5 år tilbagetage en bevilling, hvis ikke et selskab  

 opfylder ministerens krav, dvs. reelt en mulighed for pålæg  

 undervejs, jf. § 52. Dels står det helt åbent, på hvilke  

 betingelser f.eks. produktionsselskaber indgår i det grønne  

 marked, og hvilke udgifter de pålægges i denne forbindelse, jf.  

 kapitel 9 om miljøvenlig produktion, hvor ministeren bemyndiges til  

 særregler i forhold til produktionen, jf. § 57, stk. 3, § 59, stk. 1 og  

 3, og § 60, stk. 2.
 Svar:
 Lovforslaget er i overensstemmelse med eldirektivets krav,  

 også for så vidt angår bevillingskriterierne.
Det er ikke korrekt, som anført i  

 spørgsmålet, at ministeren efter 5 år kan tilbagetage en  

 bevilling.
Som det fremgår af forslagets  § 54, kan ministeren kun  

 inddrage en bevilling i tilfælde af konkurs m.m.
Herudover kan  

 domstolene inddrage en bevilling, såfremt bestemmelser i loven  

 overtrædes, eller såfremt der er givet urigtige oplysninger, jf.  

 bestemmelsen.
Miljø- og energiministeren har mulighed for efter 5  

 år og med et varsel på 1 år at fastsætte nye  

 vilkår i bevillingen, jf. § 52. En sådan adgang til at stille nye  

 krav i bevillingsperioden er ikke usædvanlig.
En helt tilsvarende  

 bestemmelse findes eksempelvis i § 5, stk. 2, i lov om mobilkommunikation  

 (lov nr. 468 af 12. juni 1996). Bestemmelsen giver naturligvis kun adgang til  

 at fastsætte sådanne vilkår, som i øvrigt har  

 hjemmel i loven.
 Med hensyn til bemyndigelserne i kapitel 9 om  

 miljøvenlig elproduktion, jf. § 57, stk. 3, § 59, stk. 1 og 3, og §  

 60, stk. 2, er disse blandt andet begrundet i, at der ved lovforslagets  

 fremsættelse ikke er sket en afklaring af de fremtidige  

 økonomiske rammer for produktionssektoren, jf. besvarelsen af  

 spørgsmål 4 (L 234   bilag 7).
 Spørgsmål nr. 8:
Ifølge lovforslagets § 75, stk. 2, må  

 kraftvarmeselskaberne ikke fordele deres omkostninger på en måde,  

 som anses for urimelig for fjernvarmeforbrugerne.
Er det en principiel  

 fravigelse fra konkurrencelovens princip om, at der ikke må  

 krydssubsidieres til skade for en forbrugergruppe? Betyder det, at der ikke  

 længere er en beskyttelse af elforbrugerne, og at varmeudgifterne, uden  

 en konkurrenceretlig vurdering og uden grænser, kan overvæltes  

 på elforbrugerne? Svar:
§ 75, stk. 2, er den eneste bestemmelse i lovforslaget,  

 der regulerer kraftvarmeselskabernes prissætning over for  

 varmekunderne.
Varmeforbrugerne kan ikke vælge frit, men er bundne i  

 forhold til deres varmeleverandør.
Bestemmelsen sigter på at  

 beskytte varmeforbrugerne mod urimelig overvæltning af omkostninger fra  

 elsiden, når elproduktion frigøres fra hvile i sig  

 selv-princippet, og elprisen dermed ikke længere er reguleret.
Det er ikke hensigten, at bestemmelsen skal anvendes til  

 krydssubsidiering til skade for elforbrugerne.
Med lovforslaget  

 videreføres en række bestemmelser, hvorefter omkostninger ved  

 kraftvarme er en offentlig forpligtelse for elforbrugerne.
Hermed er det  

 fastlagt, hvilke arter af omkostninger elforbrugerne skal bære.
I disse  

 tilfælde er det Energitilsynet, der kontrollerer, at omkostningerne ved  

 elproduktionen fra kraftvarme er lovligt opgjort og fordelt, og at  

 elforbrugerne kun pålægges de omkostninger, der er  

 nødvendige for at opfylde de offentlige forpligtelser.
Prisdannelsen i  

 elproduktionsleddet i øvrigt er omfattet af konkurrenceloven og dermed  

 af det almindelige konkurrencetilsyn.
 Der er med § 75, stk. 2, ikke tale om en afvigelse fra det  

 konkurrenceretlige princip om, at der ikke må krydssubsidieres til  

 skade for en forbrugergruppe.
 Spørgsmål nr. 9:
 Ministeren bedes oplyse, hvorledes produktionsselskaberne  

 skal kunne finansiere biomasse-påbudet, som opretholdes i medfør  

 af lovforslagets § 10, stk. 4, når de eksisterende biomasseanlæg  

 på trods af tretidstarif og fuldt elproduktionstilskud fortsat opererer  

 med store underskud, som i dag dækkes af elforbrugerne.
 Svar:
Lovforslag L 234 giver mulighed for, at ministeren kan  

 videreføre biomassepålæg givet efter den eksisterende  

 elforsyningslov samt fastsætte regler om afregningspriser for blandt  

 andet de elværksejede biomasseanlæg.
Forinden disse bemyndigelser  

 udmøntes, skal der i overensstemmelse med elreformaftalen foretages en  

 vurdering af kraftværkernes økonomiske muligheder for at  

 finansiere blandt andet biomasseanlæggene under hensyn til  

 ønsket om en fortsat konkurrencedygtig elsektor.
 Spørgsmål nr. 10:
Ministeren bedes redegøre for, om »kraftvarmegarantien« i § 58  

 medfører omkostningsbaserede priser? Svar:
§ 58 er en videreførsel af den nugældende  

 elforsyningslovs § 9, indført med lov nr. 1088 af 20. december 1995.  

 Bestemmelsen vedrører afregning af el produceret på decentrale  

 kraftvarmeværker, og hensigten er at sikre en rimelig afregningspris  

 for el produceret på decentrale kraftvarmeværker m.v. § 58  

 regulerer anlæggenes indtægter i form af den pris, der kan  

 opnås ved salg af el produceret på anlæggene.
Denne  

 afregningspris afspejler omkostningerne på et referenceværk, men  

 ikke omkostningerne ved produktion på det enkelte decentrale  

 kraftvarmeværk, som er sikret denne prioriterede afsætning.
 Spørgsmål nr. 11:
Ministeren bedes redegøre for lovens skelnen mellem  

 elværksejet og ikke-elværksejet produktionskapacitet på det  

 fremtidige konkurrencemarked.
Hvorledes og hvor længe ønsker  

 ministeren at opretholde denne forskelsbehandling? Svar:
I § 57, stk. 3, § 58, stk. 3, og § 59, stk. 1 og 3, i det  

 fremlagte lovforslag er der hjemmel til, at ministeren efter  

 forelæggelse for Folketingets Energipolitiske Udvalg kan  

 fastsætte særlige regler om betingelserne for aftag af  

 elektricitet fra miljøvenlige, elværksejede  

 produktionsanlæg.
Elværksejede anlæg er i § 5 defineret som  

»anlæg ejet af virksomhed, som var  

 berettiget til at indregne henlæggelser efter § 9 i den hidtil  

 gældende elforsyningslov«.
Herudover giver  

 lovforslaget mulighed for at videreføre eksisterende påbud om  

 udbygning med miljøvenlig elproduktionskapacitet, jf. § 10, stk. 4.  

 Denne skelnen i lovforslaget mellem »elværksejet og ikke-elværksejet  

 produktionskapacitet« har baggrund i  

 elreformaftalen afsnit 6 om vilkårene for de centrale  

 produktionsselskaber.
Videreførelsen af denne skelnen vil  

 afhænge af den fastlagte nærmere afklaring af  

 kraftværkernes økonomiske forpligtelser under de kommende  

 markedsvilkår.
 Spørgsmål nr. 12:
 Ministeren bedes redegøre for lovforslagets  

 opretholdelse af »lex-NESA« (§ 37) i lyset af regeringens bestræbelser  

 på at overtage de regionale naturgasselskaber under vilkår, som  

 indebærer, at ejerkommunerne må beholde det fulde provenu fra  

 salget.
 Svar:
 Folketingets Energipolitiske Udvalg stillede mig den 22.  

 februar 1999 et tilsvarende spørgsmål.
 Jeg skal derfor henvise til min besvarelse den 26. marts  

 1999 af spørgsmål nr. 80 (Alm. del - bilag 241).
 Spørgsmål nr. 13:
Hovedstadsområdets kraftvarmenet er etableret  

 på et grundlag, som medfører, at elforbrugerne i en  

 årrække har bidraget til afskrivning af rørsystemet ved at  

 tildele hele kraftvarmefordelen til varmesiden.
Efter afskrivningen af  

 rørsystemet indebar aftalerne, at kraftvarmefordelen skulle deles  

 ligeligt mellem el- og varmesiden.
Herved opstod en balance i fordelingen af  

 den økonomiske byrde ved etableringen.
Elreformen ændrer nu  

 fundamentalt ved disse aftaler til ugunst for elforbrugerne.
Ministeren bedes  

 kommentere  dette forhold.
 Svar:
Varmeprisen i de varmeleveringskontrakter, der er  

 indgået mellem ejeren af et centralt kraftvarmeværk og  

 varmeselskaberne i de store byer, er forhandlet bilateralt mellem  

 aftaleparterne.
I dag deles kraftvarmefordelen typisk mellem varmesiden og  

 elsiden.
På visse af produktionsanlæggene i  

 hovedstadsområdet får varmeforbrugerne fortsat hele den  

 økonomiske fordel ved kombineret produktion.
Aftaleforholdet i  

 eksisterende varmeleveringskontrakter, herunder kontrakterne i  

 hovedstadsområdet, er ikke reguleret i eksisterende lovgivning.
Der er  

 ingen bestemmelser i den nye elreform, der omhandler de eksisterende  

 varmeleveringskontrakter.
 Den bilateralt forhandlede fordeling af omkostninger  

 på el- og varmesiden på et kraftvarmeanlæg har aldrig  

 stillet elproduktion på et kraftvarmeanlæg økonomisk  

 ringere end ved separat produktion.
 Med den nye elforsyningslov er i § 75 indføjet:  

 »Ejere af kraftvarmeproduktionsanlæg må ved  

 fastsættelsen af priser og leveringsbetingelser for fjernvarme ikke  

 udnytte deres stilling til at fordele deres omkostninger på en  

 måde, der må anses for urimelig for fjernvarmeforbrugerne.«  

 Herved sikres, at ejeren af produktionsanlægget ikke overvælter  

 omkostninger fra den konkurrenceudsatte elproduktion til varmesiden, der  

 fortsat er et monopolområde.
 Spørgsmål nr. 14:
Kan ministeren bekræfte, at bestemmelsen i § 46,  

 stk. 1 og 2, medfører, at netselskaberne efter den 1. januar 2000 ikke  

 vil kunne deltage i hæftelse eller sikkerhedsstillelse for  

 produktionssektorens finansiering ud over, hvad der er nævnt i §  

 74? Spørgsmål nr. 15:
Kan ministeren bekræfte, at de nuværende  

 hæftelsesforhold i relation til produktionssektorens låntagning  

 efter den 1. januar 2000 ikke vil være lovlig? Spørgsmål nr. 16:
Kan ministeren bekræfte, at såfremt det  

 nuværende hæftelsesforhold efter den 1. januar 2000 er ulovligt,  

 og under forudsætning af, at forholdet skal lovliggøres, er den  

 afledte konsekvens, at hele produktionssektorens låntagning på i  

 alt ca. 9 mia. kr. forfalder til kontant betaling, hvorved den danske  

 elsektor risikerer at træde i betalingsstandsning? Svar på spørgsmål nr. 14, 15 og  

 16:
§ 46, stk. 1 og 2, regulerer de kollektive  

 elforsyningsvirksomheders muligheder for efter lovens ikrafttræden at  

 yde lån til eller stille sikkerhed for andre virksomheder.
Bestemmelsen  

 indebærer blandt andet, at netselskaberne ikke vil kunne påtage  

 sig nye forpligtelser i form af hæftelse eller sikkerhedsstillelse for  

 produktionssektorens finansiering ud over, hvad der er nævnt i § 74.  

 Bestemmelserne i § 46 griber imidlertid ikke ind i eksisterende forhold.
Det følger af § 47, stk. 3, at netselskabernes  

 deltagelse i elproduktionsvirksomhed fremover vil skulle ske i  

 selvstændige selskaber med begrænset ansvar. § 46, stk. 1,  

 regulerer ikke sikkerhedsstillelse eller låneforpligtelser, som  

 påtages i forbindelse med virksomhedernes etablering.
Det er  

 udelukkende § 102, der regulerer, hvilke aktiver og passiver der kan  

 henføres til de juridiske enheder, der ved lovens ikrafttræden  

 etableres med henblik på at leve op til lovens krav om  

 selskabsmæssig udskillelse.
Det præciseres i § 102, 2. pkt., at  

 fordelingen af passiverne udelukkende vedrører det interne forhold  

 mellem de selvstændige juridiske enheder, der vil skulle etableres.
Der  

 sker således ikke et lovbestemt debitorskifte i forhold til de  

 eksisterende virksomheders kreditorer.
 Spørgsmål nr. 17:
I lovforslag nr.
L 235 regnes med relativt kortvarige,  

 bindende kvoter.
Gasleverancer er karakteristiske ved, at der kræves  

 store infrastrukturinvesteringer for at kunne udvinde gassen og bringe den  

 frem til kunden.
Dette betyder, at der kun kan opnås konkurrencedygtige  

 priser, hvis der tegnes gaskontrakter af længere varighed.
Hvorledes  

 forestiller ministeren sig, at det skal være muligt for kommercielle  

 elselskaber at tegne langsigtede gaskontrakter, når det ikke er  

 sikkert, at der er en CO2-kvote, som muliggør, at  

 gassen kan anvendes? Svar:
 Lovforslag L 235 vedrører umiddelbart kun perioden  

 2000-2003. Denne periode er fastsat i reformaftalen af 3. marts 1999, og der  

 er derfor ikke mulighed for at udmelde CO2-kvoter for en  

 længere periode, uanset at dette ville give elproducenterne  

 større sikkerhed for langsigtede dispositioner til ændringer i  

 CO2-emissionen.
 Elsektoren råder imidlertid over en række  

 muligheder til ændring af CO2-emissionen også  

 på kortere sigt med ingen eller meget begrænsede investeringer.  

 Dels kan produktionsomfanget ændres, dels kan der varieres på  

 forholdet mellem anvendelse af kul og olie, og dels er der en vis  

 fleksibilitet i gasanvendelsen år for år på de  

 værker, der allerede anvender gas. Åbningen af gasmarkedet  

 forventes at forøge fleksibiliteten på naturgasaftaget  

 yderligere, herunder at kortfristede gaskøbsaftaler bliver mere  

 almindelige.
 På længere sigt må det antages, at der  

 etableres et internationalt system for handel med  

 CO2-kvoter som opfølgning på Kyoto-aftalen fra  

 december 1997. Dette giver elproducenterne en yderligere fleksibilitet i  

 forhold til langsigtede dispositioner.
 Spørgsmål nr. 18:
Ved en vedtagelse af lovforslaget er de elværksejede  

 decentrale anlæg en del af et konkurrenceudsat produktionssystem fra  

 den 1. januar 2000. Vil ministeren i den anledning tage skridt til, at disse  

 anlæg tilsvarende fra denne dato vil kunne købe gas på  

 kommercielle vilkår, og at der sikres transport af elværkernes  

 gas igennem de regionale gasnet? Svar:
EU s gasdirektiv lægger op til, at der skal ske en  

 gradvis markedsåbning.
For Danmark betyder gasdirektivet, at vi ved  

 gasliberaliseringens start, som er fastsat til senest 10. august år  

 2000, er forpligtiget til at åbne op for mindst 30 pct. af markedet.  

 Gasdirektivet åbner dog mulighed for, at markedsadgangen kan  

 begrænses, såfremt gasselskaber kan dokumentere alvorlige  

 økonomiske problemer på grund af take-or-pay-kontrakter.
 Regeringen lægger vægt på, at  

 åbningen af det danske gasmarked sker på en afbalanceret  

 måde og i takt med, at der sker en reel åbning i vore nabolande.  

 Hvor hurtigt åbningen af det danske marked kommer til at foregå,  

 vil således blandt andet afhænge af tempoet i de andre EU-lande.  

 Regeringen ønsker ikke at åbne op for naturgasmarkedet, uden at  

 DONG har tilsvarende muligheder for at sælge naturgas uden for Danmark.
 Implementeringen af gasdirektivet i Danmark er endnu i en  

 overvejelsesfase, men den gradvise åbning betyder, at det i  

 første omgang kun vil være de største gasforbrugere,  

 herunder de største kraftvarmeanlæg, der vil få  

 markedsadgang.
 Spørgsmål nr. 19:
EU s udbudsdirektiv er under revision bl.a. i lyset af  

 eldirektivets introduktion af konkurrence i elsektoren.
Der er nu stort set  

 enighed i EU s Ministerråd om et forslag, hvorefter konkurrenceudsat  

 energivirksomhed efter ansøgning til EU kan blive helt fritaget for at  

 foretage indkøb og licitation af bygge- og anlægsprojekter efter  

 offentligt EU-udbud.
Kan ministeren bekræfte, at lovreformen  

 introducerer konkurrence i overensstemmelse med eldirektivet, således  

 at elselskaberne fremover kan blive fritaget for denne meget tunge  

 bureaukratiske udbudsprocedure? Vil ministeren tage kontakt til  

 erhvervsministeren herom? Svar:
Europa-Kommissionen har endnu ikke fremlagt et officielt  

 forslag til ændring af forsyningsvirksomhedsdirektivet.
Det  

 foreliggende udkast til forslag til revision af direktivet kan blive  

 ændret af Kommissionen, og det er derfor ikke på nuværende  

 tidspunkt muligt for mig at svare på, om elselskaberne fremover kan  

 blive fritaget for udbudsproceduren.
Når direktivet er endeligt  

 vedtaget, vil jeg tage kontakt til erhvervsministeren for nærmere at  

 klarlægge, hvad direktivændringerne har af betydning for  

 elselskaberne.
 Spørgsmål nr. 20:
Lovforslaget implementerer direktivets regler, men er EU s  

 grundlæggende princip om fri bevægelighed, herunder om fri  

 bevægelighed af kapital, overholdt, når f.eks. produktionen  

 bindes til netselskabet, jf. § 97, stk. 2, ikke kan frasælges frit, jf.  

 § 36, og ejeren ingen økonomisk gevinst får ved et salg, jf. §  

 37, stk. 7? Hertil kommer, at investorers interesse generelt kan ligge  

 på et lille sted.
Med CO2-lovens begrænsninger  

 på eksporten og elreformlovens mange udgiftskrævende  

 pålæg til produktionen er der i det hele taget ikke meget  

 forretning tilbage i produktionen.
Det vil derfor næppe være  

 interessen for at drive forretning, der tiltrækker kapital, herunder  

 udenlandsk kapital.
Således er der reelt tale om at beholde ejerskabet  

 på danske hænder.
Ministeren bedes oplyse, om dette ikke tillige  

 er i strid med EU s diskriminationsforbud.
 Svar:
De nævnte bestemmelser, § 97, stk. 2, § 36 og § 37,  

 stk. 7, indebærer ikke særlige begrænsninger i ejernes  

 muligheder for at afhænde de eksisterende elproduktionsvirksomheder til  

 udenlandske investorer eller særlige begrænsninger i udenlandske  

 investorers muligheder for at indskyde kapital i selskaberne, og  

 bestemmelserne vurderes derfor ikke at være i strid med EU´s princip om  

 fri bevægelighed for kapital.
CO 2-kvoteloven og de  

 øvrige forpligtelser, som pålægges elproduktion i Danmark,  

 diskriminerer ikke mod udenlandske investorer og vurderes derfor heller ikke  

 at være i strid med EU´s diskriminationsforbud.
 Spørgsmål nr. 21:
Lovforslaget indebærer, at produktionsselskaberne  

 kan pålægges en forsyningspligt for kraftvarme i et nærmere  

 fastlagt forsyningsområde.
Ministeren bedes redegøre for de  

 vilkår, denne forsyningspligt er givet under, herunder også om  

 forsyningspligten modsvares af en eksplicit forsyningsret.
 Svar:
 Det er tanken med bestemmelsen om forsyningspligt, at den  

 kan anvendes til at skabe en fornuftig balance mellem monopolområdet  

 (varme) og konkurrenceområdet (elektricitet), hvis der under de  

 kommende markedsforhold opstår problemer med stabile  

 fjernvarmeleverancer fra kraftvarmeproducenterne.
 Vilkårene for en sådan forsyningspligt vil  

 tage udgangspunkt i de kontraktsmæssige forhold, der etableres.  

 Monopolforholdene på varmesiden medfører, at  

 produktionsselskaberne i praksis som eneleverandør har adgang til  

 forsyning af det pågældende fjernvarmeområde.
 Spørgsmål nr. 22:
 Ministeren bedes redegøre for, om  

 produktionsselskaberne er sikret omkostningsdækning for kraftvarme for  

 centrale kraftvarmeværker også i situationer, hvor en sådan  

 omkostningsbaseret pris overstiger substitutionsprisen.
 Svar:
Pris- og leveringsbestemmelserne på  

 varmeområdet er reguleret i varmeforsyningsloven.
På  

 nuværende tidspunkt varetages administrationen af disse bestemmelser af  

 Gas- og Varmeprisudvalget.
I henhold til den kommende lovgivning skal  

 også disse opgaver fremover varetages af Energitilsynet.
Prisbestemmelserne i varmeforsyningsloven  

 fastlægger, at fjernvarmeselskaber med videre kan indregne  

 nødvendige omkostninger i varmeprisen.
I praksis betyder dette, at et  

 fjernvarmeselskab, der aftager varme fra et centralt kraftvarmeværk,  

 ikke skal betale mere for varmen end den laveste pris af enten den  

 omkostningsbestemte kraftvarmepris eller substitutionsprisen  

 (fjernvarmeselskabets egenproduktionspris eller prisen ved køb fra  

 tredjemand). Det kan derfor ikke udelukkes, at der kan opstå  

 situationer, hvor produktionsselskaberne ikke opnår en  

 fuldstændig omkostningsdækning for deres kraftvarme.
 I sådanne situationer vil kraftvarmeproducenten dog  

 være omfattet af den beskyttelse, som ligger i, at den nuværende  

 såkaldte kraftvarmegaranti videreføres, jf. også  

 besvarelsen af spørgsmål 28 (L 234   bilag 13).
 Spørgsmål nr. 23:
 Ministeren bedes redegøre for kriterier, der vil  

 blive lagt til grund for bemyndigelsen i § 57, stk. 3.
 Svar:
Idet der henvises til besvarelsen af  

 spørgsmål 11 (L 234   bilag 7), kan det oplyses, at der endnu  

 ikke er sket en endelig afklaring af spørgsmålet om  

 produktionsselskabernes økonomiske forpligtelser blandt andet i  

 forhold til miljøvenlige produktionsanlæg omfattet af § 57, stk.  

 3. Der er derfor heller ikke fastlagt kriterier for anvendelsen af  

 bemyndigelsen.
Dette vil først ske, når de decentrale  

 produktionsselskabers vilkår er nærmere afklaret.
 Spørgsmål nr. 24:
Ministeren har til udvalget fremsendt en kopi af  

 Kammeradvokatens brev af 28. april 1999, jf.
L 234   bilag 2, hvoraf  

 fremgår, at Kammeradvokaten har været inddraget i  

 rådgivningen af Energistyrelsen, men at den endelige vurdering af  

 lovteksten er overladt til Justitsministeriet.
På den baggrund erkender  

 Kammeradvokaten sig i princippet inhabil i denne sag.
Hvilke initiativer vil  

 ministeren iværksætte for at leve op til tilsagnet om at få  

 en tredjepartsvurdering af, om lovforslaget rummer grundlovsstridige  

 formuleringer? Svar:
 Lovforslagets forhold til grundlovens  

 ekspropriationsbestemmelse har været grundigt vurderet forinden  

 fremsættelsen i Folketinget.
Efter ønske fra forligspartierne er  

 Justitsministeriet således blevet anmodet om at udarbejde en skriftlig  

 vurdering af lovforslagets forhold til grundloven.
Justitsministeriet  

 udarbejdede på den baggrund den 19. april 1999 et udkast til notat om  

 forholdet mellem grundlovens § 73 og en række bestemmelser om  

 ejerstrukturen i det udkast til lovforslag, som blev sendt i høring  

 den 9. april 1999.
På et møde med forligspartierne den 26. april  

 1999 drøftedes Justitsministeriets udkast til notat.
På dette  

 tidspunkt forelå ligeledes Danske Elværkers Forenings  

 høringssvar af 23. april 1999, hvori blandt andet indgik et notat  

 udarbejdet af advokatfirmaet Jonas Bruun, som konkluderer, at en række  

 bestemmelser i høringsudkastet af 9. april 1999 indebærer  

 ekspropriation.
På dette møde blev der ytret ønske i  

 forligskredsen om, at Kammeradvokaten blev inddraget i  

 spørgsmålet om lovforslagets grundlovsmæssighed.
Jeg gav  

 på den baggrund tilsagn om at ville spørge Kammeradvokaten,  

 hvorvidt denne var enig i Justitsministeriets vurdering, som den fremgik af  

 ovennævnte udkast.
Efterfølgende færdiggjorde Justitsministeriet  

 sin vurdering blandt andet i lyset af Danske Elværkers Forenings  

 høringssvar.
I vurderingen indgår ligeledes  

 spørgsmålet om forholdet til de udtalelser, som  

 Justitsministeriet og Kammeradvokaten afgav i 1975 i forbindelse med den  

 nuværende elforsyningslovs tilblivelse.
 Justitsministeriets konklusion er, at lovforslaget ikke  

 indebærer ekspropriation efter grundlovens § 73.
 Kammeradvokaten har i et brev af 28. april 1999  

 tilkendegivet, at han anser det for mindre heldigt at afgive en juridisk  

 vurdering vedrørende bestemmelser, som er udarbejdet under hensyntagen  

 til rådgivning fra Kammeradvokaten, ligesom det   helt i  

 overensstemmelse med praksis   har været forudsat, at den endelige  

 juridiske vurdering foretages af Justitsministeriet.
Da Kammeradvokaten således i vid udstrækning  

 har bistået ministeriet i forbindelse med udarbejdelsen af  

 lovforslaget, og da Justitsministeriets vurdering af  

 grundlovsspørgsmålet er ganske klar, er det regeringens  

 opfattelse, at lovforslaget ikke rummer elementer, der er i strid med  

 grundloven.
Jeg agter derfor ikke at tage initiativ til, at lovforslagets  

 grundlovsmæssighed vurderes af andre parter.
 Spørgsmål nr. 27:
 Ministeren bedes oplyse, hvor meget prioriteret  

 strøm udgør af det samlede elsalg i Danmark, og om der med  

 lovforslaget sker nogle ændringer i opgørelsen af, hvad der er  

 prioriteret strøm i forhold til de gældende regler.
 Svar:
 I 1998 udgjorde de to systemansvarlige virksomheders  

 køb og videresalg af prioriteret strøm 10.602 GWh, hvilket  

 svarer til 31 pct. af den samlede produktion til indenlandsk forsyning  

 på 34.361 GWh.
Den prioriterede produktion er i dag defineret i to  

 bestemmelser i elforsyningsloven.
Decentral produktion, herunder  

 vindmøller, samt central kraftvarmeproduktion, der under nærmere  

 fastsatte betingelser kan blive prioriteret.
Der har hidtil været  

 forskellige afregningsbestemmelser.
Vindmøller afregnes til en pris,  

 der er indekseret til forbrugsprisen, private decentrale anlæg afregnes  

 til en pris, der afspejler elselskabernes sparede omkostninger, og endelig  

 har elværksejede anlæg været afregnet til  

 omkostningsbestemte priser.
Med elreformen sker der visse ændringer i, hvilken  

 type produktion der kan prioriteres.
VE-anlæg, herunder  

 vindmøller, der etableres fra år 2000 og frem, vil ikke  

 være omfattet af prioriteringen, men producenten har mulighed for at  

 sælge VE-beviser, som forbrugerne har pligt til at købe.
Over en  

 årrække vil også VE-anlæg, der er etableret  

 før år 2000, overgå fra den hidtidige prioritering til  

 markedet for VE-beviser.
Decentral kraftvarme på naturgas og affald vil  

 fortsat være prioriteret, men der er givet ministeren bemyndigelse til  

 at undtage de elværksejede anlæg fra prioriteringen.
Hvorvidt  

 dette vil ske, afhænger blandt andet af den vurdering af  

 vilkårene for de centrale produktionsvirksomheder, som skal finde sted,  

 jf. det, som er anført i lovforslagets almindelige bemærkninger,  

 pkt. 2 g, s. 30 og 31.
 Spørgsmål nr. 38:
 Kan ministeren oplyse, i hvilket omfang europæiske  

 atomkraftværker skønnes at være konkurrencedygtige i  

 forhold til danske kulværker, og i givet fald, hvor store markedsandele  

 a-kraften kan formodes at erobre i Danmark, når elliberaliseringen  

 slår fuldt igennem efter 2003? Spørgsmålet skal ses i  

 lyset af, at den del af elmarkedet, som ikke dækkes via prioriteret  

 strøm, åbnes helt for importeret strøm.
 Spørgsmål nr. 39:
Kan ministeren bekræfte, at det i rapporten »International kernekraftstatus 1998« fra Risø pointeres, at atomkraftværker,  

 der er gældfrie, kan producere el til lavere priser end danske  

 kulkraftværker? Svar på spørgsmål nr. 38 og 39:
Et nyopført europæisk kernekraftværk  

 kan, når investeringerne tages i betragtning, producere elkraft til en  

 pris, der ligger på samme niveau som for danske kulfyrede  

 kraftværker.
De kernekraftværker, som er i drift, og hvor der  

 ikke skal tages hensyn til forrentning eller afskrivning af den investerede  

 kapital, kan forventes at producere elkraft til væsentlig lavere  

 omkostninger end danske kulkraftværker.
Hvor stor en rolle importeret kernekraft vil komme til at  

 spille herhjemme, når elliberaliseringen slår fuldt igennem efter  

 år 2003, er det vanskeligt at udtale sig om.
Som bekendt har den  

 svenske og den tyske regering planer om at afvikle deres  

 kernekraftværker.
Realisering af disse planer vil i høj grad  

 komme til at påvirke kernekraftens andel i Europas elforsyning.
 Spørgsmål nr. 40:
Kan ministeren oplyse, i hvilket omfang EU s  

 kernekraftværker forventes at ville gøre brug af den nyeste  

 reaktorteknologi og dermed forlænge levetiden for reaktorerne? Svar:
 Da der er meget betydelige investeringer bundet i  

 kernekraftværker, og driftsomkostningerne er lave, vil det være  

 økonomisk attraktivt at forlænge levetiden for disse  

 investeringer, såfremt dette kan gøres på basis af en  

 begrænset merinvestering.
Der har overalt i verden vist sig en klar tendens til, at  

 levetiden for kernekraftværker forlænges.
Oprindelig regnede man  

 med en levetid på 25-30 år, men denne er gradvis ved at blive sat  

 op til 40 år, og der er selskaber, som overvejer at få den sat op  

 til 60 år.
Denne levetidsforlængelse er ikke uden omkostninger,  

 idet sikkerhedsmyndighederne i forbindelse med levetidsforlængelser  

 stiller krav om udskiftning af komponenter og indførelse af  

 sikkerhedsforbedringer, men alt i alt vil levetidsforlængelse kunne  

 betale sig for de fleste værker.
 Spørgsmål nr. 43:
 Dansk Industri har udbedt sig relevante  

 konsekvensberegninger af de omkostningsmæssige konsekvenser for  

 forbrugerne i forbindelse med elreformens intentioner, der skal sikre  

 forbrugerne adgang til billig el.
Ministeren bedes oplyse grunden til, at Dansk Industris  

 henvendelse af 30. marts 1999 til ministeren endnu ikke er besvaret den 6.  

 maj 1999? Svar:
Dansk Industri henvendte sig med brev af 30. marts 1999  

 til mig vedrørende forudsætninger for beregningerne af  

 elreformens konsekvenser for elprisen.
Henvendelsen blev besvaret den 16.  

 april 1999 og vedlægges til udvalgets orientering. (Er optrykt som  

 underbilag a til bilag 1). Desuden har Energistyrelsen den 15. april  

 gennemgået beregningerne og forudsætningerne med Dansk Industri,  

 der også har modtaget udskrifter fra beregningerne.
Jeg kan i  

 øvrigt henvise til min besvarelse af 26. april 1999 af  

 spørgsmål nr.
S 1764 stillet af Frank Dahlgaard (KF).  

 Besvarelsen vedlægges til udvalgets orientering. (Er optrykt som  

 underbilag b til bilag 1).
 Spørgsmål nr. 44:
Ministeren bedes kommentere artiklen i Ugemagasinet »Industrien« af 10. maj 1999:  

»Elsam bruger kun 45 pct. af sin kapacitet om tre  

 år.
Elproducent raser over elreformens grønne elementer«.
 Svar:
Det er naturligt, at Elsam er kritisk over for rammer for  

 værkernes CO2-udledning, fordi de under givne forhold vil  

 kunne begrænse produktionsselskabernes muligheder for at udnytte  

 kapaciteten fuldt ud.
Det er imidlertid min opfattelse, at elværkerne  

 efter skrotning af de ældste og mest forurenende anlæg, selv  

 inden for de fastsatte CO2-kvoter vil kunne opnå en  

 kapacitetsudnyttelse, der overstiger den udnyttelse, der i perioder har  

 været opnået under den nuværende regulering.
De nye CO2-rammer er nødvendige under  

 hensyn til opfyldelsen af Danmarks internationale miljøforpligtelser.  

 Danmarks nabolande har tilsvarende også forpligtet sig til at  

 begrænse udledningen af drivhusgasser.
Man kan derfor ikke konkludere,  

 som det gøres i artiklen, at CO2-regulering i Danmark  

 fører til øget forurening i vores nabolande.
Tværtimod er  

 det min opfattelse, at den forestående miljøregulering vil  

 være et vigtigt argument for Danmark med hensyn til at sikre sig adgang  

 til et integreret nordisk elmarked.
 Spørgsmål nr. 48:
 Høringssvarene bedes oversendt med ministerens  

 kommentarer.
 Svar:
 Udvalget fik tilsendt kopi af høringssvar den 3.  

 maj 1999 og den 12. maj 1999.
 Indledningsvis skal jeg henvise til det resumé af  

 de indkomne høringssvar, som er vedlagt min besvarelse af  

 spørgsmål nr. 42 (L 234   bilag 16). Som det fremgår  

 heraf, udtrykkes der tilfredshed med aftalen om elreformen og med  

 hovedtrækkene i det foreliggende lovforslag i en stor del af  

 høringssvarene.
En række af de indkomne bemærkninger  

 vedrører selve aftalen om elreformen og finanslovsaftalen.
Disse  

 bemærkninger har det ikke været muligt at tage højde for,  

 da opgaven har været at fremlægge et lovforslag, som ligger inden  

 for forligets rammer.
Der er endvidere flere høringssvar, som ikke  

 vedrører de her fremlagte lovforslag, men den del af lovgivningen, som  

 Skatteministeriet står for, herunder især den nærmere  

 udformning af distributionsafgiften.
Jeg har gjort skatteministeren bekendt  

 med disse høringssvar.
Flere høringssvar vedrører forslag og  

 bemærkninger til det lovforslag om energibesparelser, som er aftalt  

 fremsat i reformaftalen.
Disse svar vil naturligvis indgå i det  

 igangværende arbejde med udarbejdelsen af dette lovforslag.
Mange af høringssvarene vedrører  

 spørgsmålet om de fremtidige økonomiske forhold for  

 produktionssektoren.
Som det er nævnt i bemærkningerne til  

 lovforslaget og i mine besvarelser af en række spørgsmål  

 hertil, er dette spørgsmål ikke afklaret på  

 indeværende tidspunkt, og er derfor heller ikke endeligt reguleret i  

 lovforslaget.
Der har endvidere været spørgsmål om  

 den nærmere udformning af markedet for vedvarende energi.
Hertil kan  

 jeg bemærke, at udredningsarbejdet om udformningen af et marked for  

 vedvarende energi påbegyndes snarest muligt, og de regler, der er  

 nødvendige for at kunne udstede, tildele og omsætte VE-beviser,  

 vil blive udfærdiget hurtigst muligt efter, at udredningen foreligger.  

 De indkomne høringssvar, der vedrører denne del af elreformen,  

 vil indgå i forbindelse med udarbejdelsen af udredningen og den  

 efterfølgende regulering.
I overensstemmelse med aftalen om elreformen  

 vil udredningsarbejdet blive gennemført under inddragelse af  

 erfaringer fra udlandet og i dialog med interessenter på området,  

 herunder industrien, faglige eksperter og organisationer, som arbejder med  

 problemstillingerne.
Jeg kan i øvrigt henvise til min besvarelse af  

 28. april 1999 på spørgsmål nr. 111 (Alm. del   bilag  

 370).
Flere høringsparter finder, at lovforslaget  

 indeholder for mange bemyndigelser til ministeren.
Som nævnt i min  

 besvarelse af spørgsmål 107 (L 234   bilag 43) finder jeg, at  

 der med det aftalte samarbejde med Folketingets Energipolitiske Udvalg om  

 udstedelse af yderligere regler, er skabt betryggende rammer for  

 lovforslagets udmøntning.
 Fra kommunal side er der blevet fremsat ønske om,  

 at kommunerne også fremover kan drive netvirksomhed og elproduktion ved  

 affaldsforbrænding, uden at dette skal ske i særlige selskaber.  

 Dette ønske er imødekommet, jf. forslagets § 4. Kommuner har  

 endvidere ønsket at kunne fortsætte adgangen til at drive  

 såkaldt sideordnet virksomhed, hvilket ligeledes er imødekommet,  

 jf. § 4, stk. 2. Denne form for virksomhed skal dog som i dag ske på  

 kommercielle vilkår i selvstændige selskaber.
En række høringssvar beskæftiger sig  

 med spørgsmålet om forholdet til grundloven.
Jeg har i min  

 besvarelse af spørgsmål 24 (L 234   bilag 8) redegjort for  

 baggrunden for, at regeringen ikke finder, at det fremsatte lovforslag rummer  

 bestemmelser, som er i strid med grundloven.
I forhold til det lovudkast, som blev sendt i  

 høring den 9. april 1999, er der i det fremsatte lovforslag foretaget  

 enkelte ændringer af bestemmelser, hvis grundlovsmæssighed har  

 været draget i tvivl. Ændringer er foretaget på baggrund af  

 den dialog om visse af høringssvarene, som Energistyrelsen har haft  

 med Justitsministeriet.
Der er således foretaget en ændring af  

 bestemmelsen i § 69, stk. 2, således at ministeren kan »opgøre« og ikke »fastsætte«  

 elforsyningsvirksomhedernes kapital, jf. hertil Justitsministeriets notat af  

 28. april 1999, side 38. Desuden er bemærkningerne til bestemmelsen i §  

 70, stk. 2, om indtægtsrammer ændret, jf. hertil  

 Justitsministeriets notat af 28. april 1999, side 39.
 Der er endvidere i det fremsatte lovforslag indsat en  

 adgang til at dispensere fra kravene til forbrugerindflydelse i en  

 forsyningspligtig virksomhed, såfremt særlige hensyn tilsiger  

 det, jf. bestemmelsen i § 43, stk. 3.
 Særligt til høringssvaret fra Danske  

 Elværkers Forening skal jeg gøre opmærksom på, at  

 udtalelsen fra advokat Claus Høeg Madsen på visse punkter  

 baserer sig på forhold, som ikke er korrekte, jf. hertil det, som er  

 anført i Justitsministeriets notat af 28. april 1999, side 32 og  

 34.
Derudover gives der i høringssvarene en række  

 kommentarer af teknisk karakter.
Der er i lovforslaget taget højde for  

 en række af disse kommentarer, hvilket har ført til  

 ændringer på blandt andet følgende områder:
Endelig er der en række høringskommentarer,  

 der ikke har givet anledning til ændringer i lovforslaget.
Mine  

 kommentarer hertil er for en stor dels vedkommende givet i svar på  

 spørgsmål stillet af udvalget.
Dette gælder blandt  

 andet:
Afregningsreglerne vil blive fastsat i en  

 bekendtgørelse efter forelæggelse for Folketingets  

 Energipolitiske Udvalg.
De indkomne høringssvar vil indgå i  

 forbindelse med udarbejdelsen af bekendtgørelsen.
I øvrigt  

 henvises til min besvarelse af 28. april 1999 af spørgsmål nr.  

 111 (Alm. del   bilag 370).
 Spørgsmål nr. 49:
 Kammeradvokatens notat af 21. januar 1999 bedes  

 oversendt.
 Svar:
 Kammeradvokatens notat af 21. januar 1999 vedlægges.  

 (Er optrykt som underbilag c til bilag 1).
 Spørgsmål nr. 50:
 Det bedes oplyst, hvilke ændringer der er foretaget  

 i lovforslaget efter, at dette har været forelagt  

 Justitsministeriet.
 Såfremt der er sket ændringer i lovtekst eller  

 bemærkninger af betydning for grundlovsspørgsmålet, bedes  

 ministeren indhente ny udtalelse hos Justitsministeriet.
 Svar:
Efter udsendelse af et høringsudkast til  

 lovforslaget den 9. april 1999 har lovforslaget været til lovteknisk  

 gennemgang i Justitsministeriets lovafdeling.
Denne gennemgang har resulteret  

 i en række ændringer af lovteknisk karakter.
 Justitsministeriets grundlovsvurdering baserer sig  

 på et udkast af 26. april 1999. I det fremsatte lovforslag er der ikke  

 foretaget ændringer vedrørende bestemmelser, hvorom der er rejst  

 spørgsmål om forholdet til grundloven, og der er derfor ikke  

 grundlag for at anmode Justitsministeriet om en fornyet udtalelse.
 Spørgsmål nr. 51:
Hvordan stemmer ministerens udtalelse under lovforslagets  

 første behandling: »jeg kan overhovedet  

 ikke se, at der skulle være et grundlovsproblem« med Kammeradvokatens bemærkninger om, at han  

 allerede i foråret/sommeren 1998 i møder med Energistyrelsen  

 redegjorde for grundlovens bestemmelse om ekspropriation, ligesom  

 Kammeradvokaten i notat af 21. januar 1999 fremhævede, at han ikke  

 havde medtaget de ekspropriationsretlige problemer, fordi disse problemer var  

 blevet forelagt Justitsministeriet? Svar:
Som det fremgår af min besvarelse af  

 spørgsmål 24 (L 234   bilag 8), er det regeringens opfattelse,  

 at det fremsatte lovforslag ikke indeholder bestemmelser, der er af  

 ekspropriativ karakter.
For at kunne udarbejde et lovforslag, der holder sig  

 inden for grundlovens grænser har det naturligvis været  

 nødvendigt at foretage undersøgelser og vurderinger af  

 forskellige løsningsmuligheder, herunder også vurderinger af  

 grundlovsspørgsmål.
Kammeradvokatens bistand har navnlig  

 været anvendt i rådgivning omkring selskabsretlige forhold.  

 Justitsministeriet har dels foretaget en grundlovsvurdering af en række  

 bestemmelser, jf.
Justitsministeriets notat af 28. april 1999, dels foretaget  

 en lovteknisk gennemgang af forslaget.
 Spørgsmål nr. 52:
Betyder ministerens ord under lovforslagets første  

 behandling: »når der er en  

 grundlovsprøvelsesret, at der kan opstå i ekstreme situationer  

 en tilsidesættelse af loven « et forbehold  

 om, at lovforslaget alligevel kan blive underkendt af Højesteret som  

 grundlovsstridigt? Svar:
 Da det som nævnt i svaret på  

 spørgsmål 51 er regeringens opfattelse, at lovforslaget ikke  

 indeholder bestemmelser, der er af ekspropriativ karakter, forventer  

 regeringen ikke, at lovforslaget kan blive kendt grundlovsstridigt ved  

 domstolene.
 Spørgsmål nr. 53:
Betyder ministerens udtalelser under lovforslagets  

 første behandling: »ejendomsretten  

 regulerer vi hver dag i vores lovgivning«, at der  

 ville være tale om ekspropriation, såfremt der var tale om et  

 mindre antal virksomheder, der var reguleret af loven, og er ministeren enig  

 i, at lovforslaget er udtryk for en erstatningsfri regulering som f.eks.  

»bræmmesagen «,  

 der af Højesteret blev accepteret som værende inden for  

 grundlovens rammer? Svar:
 Med de refererede udtalelser fra førstebehandlingen  

 ønskede jeg alene at understrege, at grundloven ikke forbyder  

 regulering af ejendomsretten, og at det faktisk ofte sker, at Folketinget  

 regulerer ejendomsretten.
 De juridiske vurderinger, som der lægges op til i  

 spørgsmålet, finder jeg ikke anledning til at tage stilling  

 til.
 Spørgsmål nr. 54:
Ministeren bedes nærmere   eventuelt efter fornyet  

 udtalelse i Justitsministeriet   uddybe, hvorfor det er nødvendigt med  

 dispensationsbestemmelser i lovforslaget for at undgå, at der bliver  

 tale om ekspropriation, og over for udvalget redegøre for, om dette  

 alligevel betyder, at der er tale om ekspropriation, men at man vil komme  

 uden om ekspropriationserstatning gennem dispensation.
Vil ministeren  

 redegøre for, hvorledes dispensationsbestemmelserne vil blive  

 forvaltet og efter hvilke kriterier? Svar:
Jeg skal til spørgsmålet henvise til det til  

 udvalget oversendte notat fra Justitsministeriet af 28. april 1999, side 21,  

 hvoraf det fremgår, at det i den forfatningsretlige litteratur og  

 praksis er almindeligt antaget, at afgørelsen af, om et indgreb har  

 karakter af ekspropriation, må bero på et samlet skøn over  

 indgrebets beskaffenhed.
Om betydningen af dispensationsadgang hedder det  

 blandt andet i notatet:
» Med hensyn til det helt generelle spørgsmål,  

 hvorledes bestemmelser om dispensationsadgang i loven vil blive forvaltet,  

 skal jeg henvise til lovforslagets specielle bemærkninger.
Herudover  

 har jeg i min besvarelse af spørgsmål 67 (L 234   bilag 24)  

 givet et eksempel, hvor en dispensation fra indflydelseskravene efter § 40,  

 stk. 4, ville være relevant.
 Spørgsmål nr. 55:
Hvordan stemmer indholdet af lovforslaget med den  

 omstændighed, at man i 1975 ændrede et lovforslag om elforsyning  

 for at undgå ekspropriation, jf.
Justitsministeriets notat side 26, og  

 er nærværende lovforslag udtryk for en ændring i  

 opfattelsen af ekspropriation i forhold til, hvad Justitsministeriet udtalte  

 dengang? Svar:
 Jeg har forelagt spørgsmålet for  

 Justitsministeriet, hvis vedlagte svar jeg kan henholde mig til.
JUSTITSMINISTERIET Lovafdelingen Den 17. maj 1999 Ved skrivelse af 11. maj 1999 har Energistyrelsen anmodet  

 Justitsministeriet om en udtalelse til brug for miljø- og  

 energiministerens besvarelse af spørgsmål nr. 55 og 58 fra  

 Folketingets Energipolitiske Udvalg vedrørende forslag til lov om  

 elforsyning (L 234   bilag 21).
 Spørgsmålene har følgende ordlyd:
 »Spørgsmål nr. 55:
Hvordan stemmer indholdet af lovforslaget med den  

 omstændighed, at man i 1975 ændrede et lovforslag om elforsyning  

 for at undgå ekspropriation, jf.
Justitsministeriets notat side 26, og  

 er nærværende lovforslag udtryk for en ændring i  

 opfattelsen af ekspropriation i forhold til, hvad Justitsministeriet udtalte  

 dengang?« »Spørgsmål nr. 58:
Efter hvilke retsprincipper kan Justitsministeriet i  

 notatet side 32 udtale, at det har betydning for retsstillingen, at de  

 eksisterende virksomheder gennem deres brancheorganisationer måtte  

 være orienteret om et kommende lovforslag?« I den anledning skal Justitsministeriet udtale  

 følgende:
 Ad spørgsmål nr. 55:
 1. Det forslag til en elforsyningslov, som blev fremsat i  

 marts 1975, indeholdt i § 8 en bestemmelse, hvorefter der i en bevilling til  

 at drive elforsyningsvirksomhed kunne fastsættes vilkår om, at  

 virksomhedens produktionsanlæg m.v. skulle afstås ved  

 bevillingens fortabelse eller ophør.
 I en udtalelse, som Justitsministeriet afgav den 22. maj  

 1975 til brug for den daværende handelsministers besvarelse af et  

 spørgsmål fra Folketingets Energipolitiske Udvalg,  

 anførte Justitsministeriet, at ministeriet var mest tilbøjelig  

 til at antage, at et vilkår herom ville indebære  

 eksproprioriation, i hvert fald i forhold til elforsyningsvirksomheder, der  

 før lovens ikrafttræden udøvede en virksomhed, som  

 fremover ville kræve bevilling.
 Justitsministeriet lagde herved vægt på, at  

 vilkåret ville give ministeren hjemmel til at overføre  

 ejendomsretten over produktionsanlæggene m.v. til det offentlige eller  

 andre mod den oprindelige ejers ønske.
 Det lovforslag, som den daværende handelsminister  

 fremsatte i oktober 1975, gav på denne baggrund alene hjemmel til, at  

 vilkår om overførsel af virksomhedens anlægsaktiver m.v.  

 ved bevillingens ophør eller fortabelse kunne stilles i forhold til  

 nye elforsyningsvirksomheder.
 2. Miljø- og energiministerens forslag til lov om  

 elforsyning indeholder ikke bestemmelser om, at der i en bevilling til at  

 drive elforsyningsvirksomhed kan fastsættes vilkår om, at  

 virksomhedens produktionsanlæg m.v. skal afstås ved  

 bevillingens fortabelse eller ophør.
 Lovforslaget indeholder derimod en række  

 vilkår til den ejerstruktur, som elforsyningsvirksomhederne  

 fremover skal opfylde for at opnå bevilling.
 Som der nærmere er redegjort for i punkt 5 i  

 Justitsministeriets notat af 28. april 1999, må det efter  

 Justitsministeriets opfattelse antages, at disse vilkår ikke har  

 ekspropriativ karakter.
 Da det lovforslag, der førte til den  

 nugældende elforsyningslov, ikke indeholdt bestemmelser om  

 elforsyningsselskabernes ejerstruktur, havde Justitsministeriet ikke i sin  

 udtalelse af 22. maj 1975 anledning til at vurdere, i hvilket omfang der  

 uden at der ville være tale om ekspropriation   kunne fastsættes  

 vilkår herom.
 Justitsministeriet har således ikke i udtalelsen af  

 22. maj 1975 givet udtryk for synspunkter, der strider mod de synspunkter,  

 der er kommet til udtryk i notatet af 28. april 1999.
 Tværtimod bygger notatet af 28. april 1999 på  

 den samme forståelse af grundlovens § 73 som den, der er lagt til grund  

 i udtalelsen af 22. maj 1975.
 I såvel notatet som udtalelsen antages det  

 således, at en hidtidig adgang til at drive elforsyningsvirksomhed uden  

 bevilling udgør en rettighed, der nyder beskyttelse efter grundlovens  

 § 73. I såvel notatet som udtalelsen antages det endvidere, at  

 afgørelsen af, om et indgreb har karakter af ekspropriation, beror  

 på et samlet skøn over indgrebets beskaffenhed.
 Der henvises i øvrigt til punkt 5.6 i notatet af  

 28. april 1999.
 Ad spørgsmål nr. 58:
1. Efter § 97, stk. 2, i forslaget til lov om elforsyning  

 er det en betingelse for at opnå bevilling til netvirksomhed, at  

 ejerandele i elproduktionsvirksomheder, transmissionsvirksomheder,  

 systemansvarlige virksomheder og forsyningspligtige virksomheder, der  

 på tidspunktet for lovforslagets fremsættelse besiddes af  

 netvirksomheden eller af virksomheder, der besidder ejerandele i  

 netvirksomheden, overføres til netvirksomheden.
Tilsvarende er det en  

 betingelse for at opnå bevilling til transmissionsvirksomhed,  

 systemansvarlig virksomhed og forsyningspligtig virksomhed, at ejerandele  

 heri overføres til den eller de berørte netvirksomheder.
Efter lovforslagets § 97, stk. 3, kan miljø- og  

 energiministeren dispensere fra bestemmelsen i stk. 2, hvis særlige  

 hensyn tilsiger det.
Formålet med bestemmelsen er at undgå, at  

 kravet i stk. 2 indebærer ekspropriation.
Bestemmelsen indeholder  

 således ikke hjemmel til ekspropriation.
 I bemærkningerne til bestemmelsen er det forudsat,  

 at der ikke vil være tale om ekspropriation i forhold til  

 elvirksomhederne eller deres ejere, hvis opfyldelse af ejervilkåret i  

 stk. 2 alene betyder, at der overføres ejerandele inden for samme  

 ejerkreds, uden at det indbyrdes forhold mellem ejerne samtidig forrykkes  

 (herunder i form af ændret stemmefordeling).
 Justitsministeriet antager   som det fremgår af  

 punkt 5.3.2 i notatet af 28. april 1999   at forudsætningen er  

 rigtig.
 2. Særligt med hensyn til det forhold, at  

 bestemmelsen i § 97, stk. 2, lægger vægt på ejerstrukturen  

 ved lovforslagets fremsættelse, anføres i notatet  

 følgende (side 31 f):
 »Den omstændighed, at bestemmelsen i lovudkastets §  

 97, stk. 2, lægger vægt på ejerstrukturen ved  

lovforslagets fremsættelse, kan efter Justitsministeriets  

 opfattelse ikke antages i sig selv at indebære, at der skal dispenseres  

 efter § 97, stk. 3, for at undgå ekspropriation.
Justitsministeriet lægger herved navnlig vægt  

 på, at virkningstidspunktet efter det oplyste er fastsat for at  

 modvirke, at eksisterende distributionsselskaber   f.eks. ved at ændre  

 ejerkredsen inden lovens ikrafttræden   kan komme uden om bestemmelsens  

 krav om ejerstruktur som vilkår for bevilling til  

 elforsyningsvirksomhed efter den nye lov.
I så fald ville det ikke  

 være muligt fuldt ud at opfylde formålet med lovudkastets § 97,  

 stk. 2.  .
Justitsministeriet lægger endvidere vægt  

 på, at de eksisterende virksomheder efter det oplyste   via deres  

 brancheorganisation m.v.   må antages at være bekendt med, at der  

 i forslaget til en ny elforsyningslov bl.a. vil indgå krav om en  

 bestemt ejerstruktur som vilkår for fremtidig bevilling efter den nye  

 lov.
Se hertil det, som Henrik Zahle har anført i punkt 4.3.2  

 ovenfor.« Henvisningen sigter til følgende bemærkninger  

 hos Henrik Zahle, Dansk Forfatningsret 3 (2. udg. 1997), side 184:
»Advarsel På linje med forbehold om tilbagekald eller  

 ændring kan nævnes, at det i forbindelse med erhvervsretlige  

 tilladelser forekommer, at myndighederne henleder de privates  

 opmærksomhed på, at gældende vilkår kan ændres,  

 og dette moment tillægges betydning ved bedømmelsen af, hvilke  

 indgreb de private senere må tåle, jf.
UfR 1982 109 H « Sagens omstændigheder i den af Henrik Zahle  

 nævnte højesteretsdom var følgende:
I slutningen af 1969 afslog Fiskeriministeriet en  

 ansøgning fra et rederi om dispensation fra forbudet i  

 saltvandsfiskerilovens § 22, stk. 8, mod formaling af fisk om bord på  

 skibe.
Fiskeriministeriet gav samtidig udtryk for, at forbudet ikke gjaldt  

 uden for dansk fiskeriterritorium.
Ministeriet anførte samtidig, at  

 det ikke kunne udelukkes, at »der ud fra hensynet til beskyttelse af  

 fiskebestanden indføres restriktioner som følge af vedtagelser  

 inden for kommissionen vedrørende fiskeriet i det nordøstlige  

 Atlanterhav eller ændringer i den danske fiskerilovgivning, hvorved  

 formaling af fisk om bord forbydes også uden for  

 fiskeriterritoriet.« I de følgende år fangede og formalede  

 rederiets skib fisk uden for det danske fiskeriterritorium.
Med virkning fra  

 1. januar 1977 udvidede Danmark sammen med de øvrige EF-lande sit  

 fiskeriterritorium fra 12 til 200 sømil.
Og ved en EF-forordning blev  

 formaling af fisk forbudt i alle EF-staternes fiskeriterritorium, der  

 omfatter hele Nordsøen.
Forbudet blev senere forlænget, dels ved  

 EF-forordninger, dels   i perioder, hvor England ikke ville medvirke   ved  

 danske bekendtgørelser, der var udstedt i forståelse med de  

 øvrige EF-staters fiskeriministre, der traf lignende foranstaltninger.  

 Rederiet påstod herefter, at Fiskeriministeriet var pligtig til at  

 betale erstatning for ekspropriation, idet man anførte, at enhver  

 økonomisk anvendelse af rederiets fartøj var blevet  

 umuliggjort.
 Højesteret afviste rederiets påstand med  

 følgende begrundelse:
 »Appellanterne (Rederiet) havde   inden de anskaffede og  

 indrettede et større specialfartøj til formaling om bord, ved  

 indstævntes (Fiskeriministeriets) skrivelse af 10. december 1969  

 fået afslag på en ansøgning om dispensation fra det i § 22  

 i saltvandsfiskeriloven af 1965 indeholdte forbud mod sådan formaling  

 på dansk fiskeriterritorium, og de blev ved samme anledning advaret  

 om muligheden for, at fremtidige danske eller internationale regler kunne  

 forbyde formaling af fisk om bord også uden for dansk  

 fiskeriområde.
Det tiltrædes, at bestemmelserne i EF-forordningen  

 af 18. februar 1977 og 30. september 1980 og i bekendtgørelse nr. 49  

 af 10. februar 1978 må anses som led i en efter almene saglige hensyn  

 foretaget regulering af fiskerierhvervets forhold.
Dette gælder  

 også det i kontrolmæssige hensyn begrundede formalingsforbud, som  

 for så vidt angår bestemmelsen i § 5, stk. 1, i  

 bekendtgørelsen af 10. februar 1978 findes at have fornøden  

 hjemmel i lov nr. 210 af 19. maj 1971, som i § 1, stk. 1, indeholdt  

 bemyndigelse for regeringen til at afslutte internationale aftaler om  

 indretning og brug af fiskeredskaber og tilbehør og om international  

 kontrol med overholdelsen af aftalte ordensregler for fiskeriet.
 Den begrænsning, som formalingsforbudet  

 medførte i appellanternes mulighed for at udøve deres uden  

 særlig dansk næringsadkomst drevne virksomhed i de områder  

 af Nordsøen, der er omfattet af de øvrige EF-medlemmers  

 højhedsområder og jurisdiktion, findes herefter ikke at kunne  

 anses som et ekspropriationsindgreb, der hjemler appellanterne et  

 grundlovsmæssigt krav på erstatning hos den danske stat for et  

 muligt tab« (fremhævet her).
 3. Det tilføjes, at der i lovgivningspraksis findes  

 regler, der tillægges virkning fra lovforslagets fremsættelse,  

 uden at der af den grund er tale om ekspropriation.
Som eksempel kan nævnes § 34, stk. 2, i lov nr. 238  

 af 21. april 1999 om forsikringsmæglervirksomhed.
Ved denne lov  

 indføres bl.a. et krav om teoretisk uddannelse og praktisk erfaring  

 for at kunne drive virksomhed som forsikringsmægler.
Efter lovens § 34,  

 stk. 2, skal Finanstilsynet meddele tilladelse til personer, der ved  

 lovforslagets fremsættelse (den 25. november 1998) drev virksomhed som  

 forsikringsmæglere, selv om de pågældende ikke opfylder  

 kravene til teoretisk uddannelse og praktisk kunnen.
En person, der ikke ved  

 lovforslagets fremsættelse drev virksomhed som forsikringsmægler,  

 vil således ikke kunne omgå kravet om uddannelse og praktisk  

 erfaring ved at påbegynde sin virksomhed inden lovens  

 ikrafttræden den 1. januar 2000.
Frank Jensen/Torsten Hesselbjerg Spørgsmål nr. 56:
Hvordan kan man tale om, at lovforslaget er en generel  

 regulering, når antallet af elselskaber og deres nuværende  

 ejerforhold og status i øvrigt er så forskellige og antallet  

 begrænset? Svar:
 Med udtrykket generel regulering sigtes til det forhold,  

 at lovgivningen har til hensigt at regulere hele elsektoren og ikke kun er en  

 særregulering af enkelte elforsyningsvirksomheder eller lignende.
 Spørgsmål nr. 57:
 Ministeren bedes   eventuelt efter indhentet udtalelse hos  

 justitsministeren   redegøre for de i notatet side 29 anførte  

 forudsætninger, der skal opfyldes, inden loven sættes i kraft  

 mht. § 47.
 Svar:
Justitsministeriets forudsætning på notatets  

 side 29 må forstås således, at det inden lovforslagets  

 ikrafttræden må klarlægges, om vilkåret om  

 selskabsudskillelse i § 47 i enkelte situationer kan aktualisere krav mod  

 virksomheden.
Sådanne krav kunne eksempelvis være krav om  

 indfrielse af gæld eller krav om ventepenge fra tjenestemandsansat  

 personale.
 Jeg har på baggrund af Justitsministeriets notat af  

 28. april 1999 bedt Energistyrelsen tage kontakt med relevante  

 elforsyningsvirksomheder, herunder kommuner, for at undersøge, om der  

 kan tænkes at kunne forekomme sådanne situationer.
 Spørgsmål nr. 58:
Efter hvilke retsprincipper kan Justitsministeriet i  

 notatet side 32 udtale, at det har betydning for retsstillingen, at de  

 eksisterende virksomheder gennem deres brancheorganisationer måtte  

 være orienteret om et kommende lovforslag? Svar:
Jeg har forelagt spørgsmålet for  

 Justitsministeriet, hvis vedlagte svar jeg kan henholde mig til. (Svaret er  

 optrykt i forbindelse med svaret på spørgsmål nr. 55  

 ovenfor.) Spørgsmål nr. 60:
 Efter § 97, stk. 3, kan ministeren dispensere fra  

 bestemmelsen i § 97, stk. 2.
NESA har af hensyn til adskillelse mellem  

 monopolaktiviteter og konkurrenceudsatte aktiviteter dannet et netselskab,  

 hvortil netselskabets aktiviteter er overført.
Dette forhold er  

 tillige ministeren bekendt.
Endvidere fremgår det af NESA's  

 høringssvar, at investeringen i Sjællandske Kraftværker er  

 foretaget fra NESA's frie egenkapital.
Vil ministeren give NESA dispensation for bestemmelsen,  

 for så vidt angår placering af ejerskabet til Sjællandske  

 Kraftværker? Svar:
 Som det fremgår af bemærkningerne til § 97,  

 stk. 3, forudsættes dispensationsadgangen kun benyttet i netop de  

 tilfælde, hvor håndhævelse af hovedreglen i § 97, stk. 2  

 om placering af ejerandele i netselskabet   ville kunne udgøre et  

 ekspropriativt indgreb.
 Efter de oplysninger, som foreligger for mig, om NESA A/S  

 og NESA NET A/S, vurderer jeg umiddelbart ikke, at der vil være  

 grundlag for en dispensation fra bestemmelsen i § 97, stk. 2, men det  

 står naturligvis NESA A/S frit for at ansøge om en sådan  

 dispensation.
 Spørgsmål nr. 61:
 Efter § 38 må elproduktions- og  

 elhandelsvirksomheder ikke eje mere end 15 pct. af en kollektiv  

 elforsyningsvirksomhed.
Kan ministeren bekræfte, at ovennævnte forbud  

 begrænser omsætteligheden af et børsnoteret selskabs  

 aktiver, og at det i praksis er umuligt at håndhæve reglen om, at  

 elhandelsvirksomheder ikke må eje mere end 15 pct. af en kollektiv  

 elforsyningsvirksomhed? Ministeren bedes ligeledes bekræfte, at bestemmelsen  

 i § 38 strider imod almindelige lighedsprincipper og er i strid med EU s  

 regler.
 Svar:
§ 38 har til formål at beskytte hensynet til en  

 effektiv konkurrence, og bestemmelsen skal modvirke, at kommercielle  

 ejerinteresser opnår væsentlig indflydelse i netvirksomhed,  

 transmissionsvirksomhed eller forsyningspligtig eller systemansvarlig  

 virksomhed. § 38 har den virkning, at kredsen af mulige købere til de  

 kollektive elforsyningsvirksomheder begrænses.
Dette vil også  

 være tilfældet, hvis der er tale om aktiver ejet af et  

 børsnoteret selskab.
 Det er min vurdering, at de foreslåede regler,  

 herunder ugyldighedsvirkningen efter § 38, stk. 3, og § 39 om underretning  

 til Energitilsynet, med et konstruktivt samarbejde mellem myndighederne og de  

 kollektive elforsyningsvirksomheder om løsningen af eventuelle  

 praktiske problemer, vil vise sig at være tilstrækkelige til at  

 sikre overholdelse af reglerne.
Der er tale om en generel regulering, som virker ens for  

 danske og udenlandske investorer.
Bestemmelsen vil medvirke til at sikre en  

 effektiv konkurrence i overensstemmelse med formålet i eldirektivet.  

 Reguleringen er således ikke i strid med almindelige lighedsprincipper  

 og EU´s regler.
 Spørgsmål nr. 62:
 Af lovforslaget fremgår det, at nye aktører  

 på det danske konkurrencemarked ikke er underlagt de samme stramme  

 vilkår med hensyn til selskabsorganisering og finansiering som de  

 eksisterende elselskaber.
Kan ministeren bekræfte denne forskelsbehandling og  

 i givet fald give en begrundelse herfor? Svar:
 Der er ikke tale om, at nye aktører efter  

 lovforslaget stilles bedre på det danske konkurrencemarked med hensyn  

 til selskabsorganisering og finansiering end eksisterende virksomheder.  

 Lovforslaget sigter mod at skabe ensartede rammer for såvel  

 eksisterende som nye aktører på den konkurrenceudsatte del af  

 det danske elmarked.
På konkurrencemarkedet vil eksisterende  

 aktører have en række fordele som følge af ejendomsretten  

 til produktionsanlæg, der er finansieret under de nuværende  

 favorable betingelser, og som følge af den goodwill, man har  

 oparbejdet som eneleverandør på området.
De eksisterende  

 aktører vil også have fordele forbundet med betjeningen af  

 forsyningspligtkunder.
 I det omfang spørgsmålet vedrører de  

 fremtidige betingelser for aftag af el fra elværksejede  

 miljøvenlige anlæg, henvises til min besvarelse af  

 spørgsmål 11 (L 234   bilag 7).
 Spørgsmål nr. 63:
 Den politiske aftale om elreformen af 3. marts 1999  

 omhandler placering af ejerandele, men ikke umiddelbart noget om anvendelse  

 af overskud.
Hvor i den politiske aftale fremgår det, at det  

 overskud, der fremkommer i elproduktionsvirksomhederne, skal tilgå  

 netselskabets kunder og dermed medgå til at nedsætte  

 forbrugerpriserne? Svar:
Det fremgår af den politiske aftales afsnit om  

 selskabsregulering blandt andet: »Hvis  

 distributionsselskaberne vil påtage sig andre opgaver end netdrift,  

 skal sådanne aktiviteter være selskabsmæssigt udskilt.
Ved  

 en selskabsmæssig udskillelse af handelsselskaber fra de  

 nuværende distributionsselskaber skal de nuværende  

 distributionsselskabers ejerandele i kraftværker og overordnede  

 transmissionsnet placeres i netselskabet.« Det  

 fremgår endvidere af afsnittet om selskabsregulering, at »I netselskaber er der   bortset fra en rimelig  

 forrentning af indskudskapital   ikke mulighed for afkast til ejerne.« Hvis netselskabet som ejer af kraftværksselskabet  

 vælger at trække overskud ud af kraftværksselskabet, vil  

 indtægterne herfra blive omfattet af prisreguleringen af netselskabet.  

 Netselskabernes muligheder for anvendelse af overskud fra  

 kraftværksselskaberne er således bestemt af prisreguleringen af  

 netselskabet.
Der er i forbindelse med energireformdrøftelserne  

 nærmere redegjort herfor i bilag 75 »Notat  

 om prisregulering af netselskaber for så vidt angår udbytte fra  

 kraftværkerne« og bilag 159 »Notat om anvendelse af udbytte fra  

 kraftværksselskaberne«, som vedlægges  

 til udvalgets orientering.
MILJØ- OG ENERGIMINISTERIET Energistyrelsen Den 14. december 1998 Bilag 75 Notat om prisregulering af netselskaber for så  

 vidt angår udbytte fra kraftværkerne Ved opsplitning af de nuværende  

 distributionsselskaber foreslås ejerandele i kraftværker og  

 transmissionsnet placeret i netselskaberne.
Netselskaber vil derved foruden  

 at varetage netfunktionen også have ejerandele i en række  

 tilknyttede virksomheder.
 I det omfang netselskaber som ejere af kraftværker  

 ønsker at få udbetalt udbytte fra deres ejerandele, vil  

 indtægterne herfra blive omfattet af prisreguleringen af netselskaber.  

 Dette gælder både indtægter fra kraftværkernes  

 løbende driftsoverskud og eventuelle ekstraordinære  

 indtægter opnået ved frasalg af ejerandele.
Midlerne kan anvendes til formål, som ligger inden  

 for netselskabernes lovdefinerede aktiviteter, herunder f.eks. til  

 energibesparelser eller til finansiering af F&U-aktiviteter i andre dele  

 af elsystemet.
Alternativt kan midlerne udbetales direkte til forbrugerne som  

»dividende«.
Som beskrevet i bilag 33: »Notat om benchmarking af netselskaber og anvendelse af  

 overskud« vil netselskaberne blive underlagt en  

 prisregulering med normerede omkostningsrammer og benchmarking.
Netselskabets  

 økonomi skal holdes adskilt fra økonomien i tilknyttede  

 virksomheder.
Dette indebærer, at omkostningsrammer og benchmarking  

 skal fungere uafhængigt af eventuelle indtægter fra ejerandele i  

 kraftværker.
Tilsvarende må det ikke kunne belaste nettarifferne,  

 at der opstår underskud i et kraftværk.
Bortset fra såkaldt  

»fri egenkapital«  

 (egenkapital fra før 1. januar 1977 samt lovligt optjent overskud  

 efter 1. januar 1977) får netselskaberne således ikke mulighed  

 for at overføre kapital til konkurrenceudsatte aktiviteter.
 For at minimere den økonomiske risiko for  

 netselskaberne vil der endvidere blive stillet krav om, at ejerandele i  

 konkurrenceudsatte aktiviteter skal organiseres i selskaber med  

 begrænset hæftelse.
MILJØ- OG ENERGIMINISTERIET Energistyrelsen Den 29. januar 1999 Bilag 159 Notat om anvendelse af udbytte fra  

 kraftværksselskaberne Et dansk distributionsselskab såvel som et  

 udenlandsk selskab, der er ejer eller medejer af et kraftværksselskab,  

 kan frit trække udbytte ud af kraftværksselskabet eller lade det  

 forblive i selskabet til nye investeringer.
 Hvis netselskabet som ejer af kraftværksselskabet  

 vælger at trække et overskud ud af kraftværksselskabet, vil  

 indtægterne herfra efter reformforslaget blive omfattet af  

 prisreguleringen af netselskaber.
 Med de nye regler ophæves den eksisterende  

 forskelsbehandling, hvor der er restriktioner på, i hvilket omfang og  

 til hvilke formål kraftværkerne kan optjene og udnytte  

 overskud.
 Spørgsmål nr. 64:
Under de politiske forhandlinger optrådte en model,  

 der blev kaldt »kontraktmodellen«.
Ministeren bedes oplyse, hvad den reelle forskel er  

 mellem lovforslagets bestemmelser og den såkaldte »kontraktmodel«.
 Svar:
Forud for påbegyndelsen af de politiske  

 forhandlinger om aftalen om elreformen var der udarbejdet en række  

 modeller og forslag til den fremtidige regulering af elsektoren.
Heriblandt  

 var også et forslag, som i debatten gik under navnet »kontraktmodellen«.
Dette  

 forslag indebar, at de eksisterende elproducenter i en årrække  

 ved en leveringskontrakt med distributionsselskaberne skulle levere el til de  

 hidtidige forbrugere til priser, der dækkede de variable omkostninger  

 ved produktionen.
 I modsætning til denne model er udgangspunktet i  

 lovforslaget og i elreformaftalen, at elproduktionen skal afsættes  

 på markedsvilkår.
 Spørgsmål nr. 65:
 I debatten omkring lovforslaget har det været  

 fremme, at de danske elproduktionsselskaber risikerer at gå konkurs, da  

 de er finansielt svage og har svært ved at rejse den fornødne  

 kapital til at klare en længere periode med lave elpriser på den  

 nordiske elbørs.
Kan ministeren oplyse, hvem der vil være villig til  

 at indskyde ansvarlig kapital i en konkurrenceudsat elproduktionsvirksomhed,  

 hvor der ikke kan øves indflydelse, og hvor udbyttet er  

 begrænset af en ministerbestemmelse? Kan ministeren samtidig bekræfte, at der vil  

 være en betydelig risiko for, at udenlandske selskaber overtager danske  

 elproduktionsselskaber, hvis disse går konkurs? Svar:
 Vedrørende en afklaring af kraftværkernes  

 økonomiske situation henvises til min besvarelse af  

 spørgsmål 14 (L 234   bilag 7).
Produktionsselskaberne bliver fremover ligestillet med  

 øvrig virksomhed for så vidt angår finansiering af nye  

 investeringer.
Det er normalt muligt at finde finansiering, men  

 vilkårene vil afhænge af produktionsselskabets evne til at tjene  

 penge.
Ved indførelse af konkurrence i sektoren vil  

 produktionsselskaber kunne gå konkurs.
Jeg finder ikke anledning til at  

 vurdere, hvem der ved en eventuel konkurs ville være interesseret i at  

 overtage selskaberne.
 Spørgsmål nr. 66:
Flere danske distributionsselskaber udtaler, at  

 lovforslaget indebærer, at ejerskabet af elproduktionsselskaber er  

 værdiløst, og overvejer derfor at skille sig af med dem.
Disse  

 tendenser ses i dag allerede tydeligt i Jylland.
Kan ministeren bekræfte, at der dermed er en  

 betydelig risiko for, at den danske elproduktionssektor vil blive overtaget  

 af de store kapitalstærke udenlandske elselskaber, også selv om  

 provenuet fra et sådant salg skal føres tilbage til  

 forbrugerne? Svar:
Det står netselskaberne frit for at sælge  

 deres andel i produktionsselskaberne.
Jeg kan imidlertid ikke se, hvilken  

 tilskyndelse et netselskab skulle have til at afhænde ejerandelen i  

 produktionen.
Det er min vurdering, at ophævelsen af »hvile i sig selv-reguleringen« af elproduktionsselskaberne vil  

 føre til, at produktionsselskaberne stiger i værdi som  

 følge af den nye regulering.
Jeg vurderer, at distributionsselskaberne  

 ville få større incitament til at afhænde ejerandele i  

 produktionsselskaberne, hvis der åbnes op for, at de kan  

 overføre salgsprovenuet til investeringer i egne kommercielle  

 aktiviteter som for eksempel elhandelsselskaber.
Det er derfor min opfattelse, at lovforslaget vil reducere  

 risikoen for, at den danske elproduktionssektor overtages af  

 kapitalstærke udenlandske selskaber.
Jeg mener også, at  

 lovforslaget vil styrke interessen for at sikre en strukturudvikling af den  

 danske produktionssektor, som kan forbedre selskabernes konkurrenceevne over  

 for udenlandske selskaber.
 Spørgsmål nr. 67:
Lovforslagets § 40 stiller krav om, at flertallet af en  

 netvirksomheds bestyrelsesmedlemmer skal vælges af forbrugere i  

 forsyningsområdet eller af en eller flere kommunale eller amtskommunale  

 bestyrelser i forsyningsområdet.
Hvis NESA s ejere sælger deres  

 aktier til andre, medfører denne bestemmelse sammen med  

 aktieselskabslovens regler om medarbejderrepræsentation, at den nye  

 ejer ikke kan få bestemmende indflydelse i selskabet.
Kan ministeren bekræfte, at bestemmelsen i  

 væsentlig grad forringer aktieværdien i NESA eller ligefrem  

 afskærer de nuværende aktionærer fra salg? Hvorledes vil ministeren dække dette tab for  

 aktionærerne? Svar:
Kursværdien på børsnoterede aktier  

 bestemmes af en række forhold, herunder også investorernes  

 forventning til den fremtidige regulering af sektoren.
Jeg har  

 forstået, at NESA s bestyrelse har orienteret Fondsbørsen om  

 selskabets høringssvar på lovforslaget, men denne orientering  

 synes ikke at have fået kursen på aktierne til at falde  

 nævneværdigt.
Jeg deler ikke den vurdering, at den foreslåede  

 regulering sammenlignet med den gældende lovgivning reducerer  

 NESA-aktiernes værdi.
Selskabets mulighed for at forrente  

 indskudskapital reduceres efter min opfattelse ikke som følge af den  

 ændrede regulering.
 Jeg gør i øvrigt opmærksom på,  

 at der i § 40, stk. 4, er hjemmel til, at miljø- og energiministeren,  

 hvis særlige hensyn tilsiger det, kan dispensere fra hovedregelen om  

 indflydelse efter § 40, stk. 1.
 Der kan forekomme særlige tilfælde, hvor en  

 fastholdelse af kravet om forbrugerindflydelse vil forekomme urimelig, og  

 hvor en dispensation efter bestemmelsen i stk. 4 derfor kan være  

 relevant.
 Som eksempel herpå kan nævnes tilfælde,  

 hvor ejerne af en netvirksomhed hæfter for gæld, som blev optaget  

 før lovens ikrafttræden af elproduktionsvirksomheden, eller som  

 i forbindelse med den selskabsmæssige udskillelse ved lovens  

 gennemførelse er blevet henført til elproduktionsvirksomheden.  

 En sådan hæftelse kan for eksempel være en følge af  

 bestemmelsen i § 102, stk. 1, hvorefter den selskabsmæssige  

 udskillelse, der kræves i medfør af en række af  

 lovforslagets bestemmelser, ikke indebærer et debitorskifte.
Såfremt ejeren/ejerne af netvirksomheden er  

 en/flere juridisk(e) person(er), og såfremt kravet om  

 forbrugerindflydelse i netvirksomheden er opfyldt i medfør af  

 bestemmelsen i § 40, stk. 3, har de(n) pågældende juridiske  

 person(er) på tidspunktet for lovens ikrafttræden i kraft af  

 ejerskabet af netvirksomheden, der i medfør af § 97 vil være  

 ejer af produktionsvirksomheden, afgørende indflydelse på de  

 beslutninger, der træffes af produktionsvirksomheden.
Såfremt  

 ændring af ejerkredsen i de(n) juridiske person(er), der ejer  

 netvirksomheden, indebærer, at betingelserne i lovforslagets § 40, stk.  

 3, ikke længere er opfyldt, vil en opretholdelse af kravet om  

 forbrugerindflydelse i netvirksomheden kunne få den konsekvens, at  

 netvirksomhedens ejer(e) hæfter for produktionsvirksomhedens  

 gæld, selv om de(nne) er uden indflydelse på de  

 driftsmæssige beslutninger, der træffes af  

 produktionsvirksomheden.
 I et sådant tilfælde er det hensigten at  

 bringe dispensationsbestemmelsen i § 40, stk. 4, i anvendelse, indtil  

 netvirksomhedens ejere ikke længere hæfter for gæld, som  

 påhviler produktionsvirksomheden, og som er optaget inden lovens  

 ikrafttræden.
 Spørgsmål nr. 68:
Kan ministeren bekræfte, at  

 dispensationsbestemmelsen i § 36, stk. 2, indebærer, at en  

 netvirksomhed kan overdrage sine ejerandele i en elproduktionsvirksomhed  

 inden for samme ejerkreds, hvis produktionsselskabets indskudskapital er af  

 fri egenkapital? Svar:
 Dispensation efter stk. 2 vil blive meddelt i det omfang,  

 der ved afståelsen disponeres over ejerandele til kapital, der er  

 nævnt i § 74, stk. 3. Hvis en netvirksomheds ejerandele i en  

 elproduktionsvirksomhed repræsenterer kapital og indtægter, som  

 virksomheden frit kan disponere over i medfør af den hidtil  

 gældende lovgivning, vil denne således kunne overdrage sine  

 ejerandele inden for samme ejerkreds.
 Spørgsmål nr. 96:
Vil ministeren sende udvalget en beskrivelse af, hvorledes  

 finanslovsaftalens løfte om billigere strøm bliver indfriet,  

 gerne med en tidsangivelse? Svar:
I finanslovsaftalen for 1999 står der under  

 energiområdet blandt andet: »Omlægning  

 og effektivisering af elsektoren kan sikre forbrugerne billige priser, betale  

 udviklingen af et grønt elmarked og desuden forbedre statsfinanserne  

 ved beskatning af gevinsterne som følge af liberaliseringen.« Aftalen om elreformen forener de tre nævnte hensyn.  

 For så vidt angår løftet om billige elpriser blev det ved  

 elreformaftalen vurderet, at elprisen holdes nogenlunde på det  

 hidtidige niveau.
Visse forbrugergrupper vil endda opleve et mindre fald i  

 forhold til prisen i 1998.
De statsfinansielle forbedringer vil isoleret set  

 forøge elpriserne nogle øre/kWh.
Men man skal være  

 opmærksom på, at det sker oven på det seneste års  

 betydelige fald i prisen på ikke-prioriteret el.
Desuden forventes  

 rationaliseringer i sektoren inden for de nærmeste år at reducere  

 elprisen yderligere.
 Spørgsmål nr. 97:
Vil ministeren lave en udtømmende liste over, hvad  

 vi i Danmark indregner i PSO-afgiften? Vil ministeren sammenligne listen med,  

 hvad andre EU-lande har eller forventes at ville indregne i deres  

 PSO-afgift? Svar:
PSO (Public Service Obligations) består af en  

 række offentlige forpligtelser, som finansieres over elprisen.
En del  

 af omkostningerne fordeles forholdsmæssigt på alle elforbrugere i  

 Danmark, mens de øvrige omkostninger til offentlige forpligtigelser  

 afregnes via netselskabernes tariffer og således betales af alle, der  

 anvender det danske forsyningsnet.
 Offentlige forpligtelser, hvis omkostninger betales af  

 alle elforbrugere i Danmark, omfatter:
-	Aftag af prioriteret produktion, som er produktion fra decentrale  

 anlæg, vedvarende energi og produktion fra  

 affaldsforbrændingsanlæg samt produktion fra andre  

 kraftvarmeværker bestemt til at levere fjernvarme, i det omfang  

 elektriciteten ikke kan afsættes til priser, der dækker de  

 nødvendige omkostninger ved den pågældende produktion -	Udjævning af variationerne for den prioriterede produktion -	Opretholdelse af beredskabslagre -	Forskning og udvikling, som er nødvendig for udbygning med  

 miljøvenlige elproduktionsanlæg Offentlige forpligtigelser, hvis omkostninger afregnes via  

 nettariffer:
-	Opretholdelse af forsyningssikkerhed -	Opretholdelse af den tekniske kvalitet og balance i elforsyningen -	Sikring af den fornødne eloverføringskapacitet -	Forskning og udvikling med henblik på effektiv  

 energianvendelse -	Forbrugerbeskyttelse -	Tilslutning af vindmøller til elnettet Jeg har ikke kendskab til, at der findes en  

 opgørelse over, hvad de øvrige EU-lande forventes at ville  

 indregne i deres PSO-udgifter.
Så det har ikke været muligt at  

 sammenligne de danske PSO-udgifter med udgifterne i de øvrige  

 EU-lande.
 Spørgsmål nr. 100:
I forlængelse af besvarelsen af  

 spørgsmål nr.
S 1534 bedes ministeren oplyse, om besvarelsen  

 skal forstås således, at ordningen med VE-beviser for  

 strømproducerende vedvarende energianlæg betyder, at  

 elforsyningsselskaber må markedsføre såkaldt grøn  

 strøm svarende til ejerskab af grønne certifikater, uanset  

 hvorledes selskabets solgte strøm i øvrigt er produceret.
 Svar:
VE-beviser er dokumentation for, at VE-strømmen  

 reelt er produceret og distribueret med henblik på at opfylde  

 VE-kvoten.
VE-beviser kan opkøbes fra VE-producenter i  

 elforsyningsselskabets eget område såvel som andre  

 elforsyningsområder.
Markedsføring af grøn strøm i  

 form af VE-beviser vil blive tilstræbt.
Betingelserne herfor er endnu  

 ikke afklaret, men vil blive behandlet i den udredning om VE-markedet, som  

 skal foreligge inden udgangen af 1999.
 Spørgsmål nr. 103:
 Ministeren bedes oplyse, hvorledes  

 målsætningen om de 20 pct. vedvarende energi i Danmark sikres,  

 når det er muligt at købe grønne VE-beviser i  

 udlandet.
 Svar:
Den danske målsætning om, at 20 pct. af det  

 danske elforbrug ved udgangen af 2003 skal komme fra vedvarende energi,  

 sikres ved dokumentation i form af VE-beviser.
Såfremt udenlandske  

 VE-beviser indgår i opfyldelsen, skal de efterleve de danske krav til  

 VE-strøm, jf. spørgsmål 101 (L 234   bilag 36) og det vil  

 endvidere forudsætte, at der er indgået en aftale med de  

 pågældende lande, eller at der er etableret fælles  

 EU-regler på området.
I forbindelse med sådanne  

 internationale aftaler vil der fra dansk side blive lagt vægt på  

 at sikre en ligeværdig indsats i de enkelte lande for at fremme  

 udbygningen med VE.
Regeringen lægger til grund, at danske  

 VE-producenter vil være konkurrencedygtige med udenlandske  

 VE-producenter, og at en eventuel udvidelse af VE-markedet til at omfatte  

 flere lande ikke vil forringe muligheden for at nå 20  

 pct.-målsætningen, men snarere tværtimod kan øge  

 efterspørgslen efter dansk VE-produktion.
 Spørgsmål nr. 107:
Ministeren bedes oplyse, hvor mange bemyndigelser til  

 ministeren lovforslaget samlet indeholder.
Alene 14 paragraffer i kapitel 9  

 angiver 28 bemyndigelser til ministeren om at fastsætte regler i  

 medfør af loven.
Kan ministeren oplyse, hvorvidt han   hvis han ikke  

 havde været minister   ville have fundet en sådan lovgivning  

 betryggende? Svar:
 Det er forudsat i aftalen om en lovreform for elsektoren,  

 at der til den konkrete udmøntning på visse punkter skal  

 foretages nærmere udredninger og vurderinger vedrørende dels  

 handlen med vedvarende energi og dels de økonomiske forpligtelser, som  

 kraftværkerne under markedsvilkår skal bære, forinden den  

 endelige udmøntning kan ske.
Lovforslaget indeholder de nødvendige  

 lovgivningsmæssige rammer, inden for hvilke den nærmere  

 udmøntning af disse forhold kan finde sted i form af regler udstedt af  

 miljø- og energiministeren efter forudgående forelæggelse  

 for Folketingets Energipolitiske Udvalg.
Lovforslaget har i alt syv  

 bemyndigelser, som eksplicit forudsætter forelæggelse for  

 udvalget.
Herudover indeholder lovforslaget 68 forslag til bemyndigelser med  

 henblik på blandt andet udstedelse af regler vedrørende  

 afregning af VE-elektricitet og udstedelse af regler af mere teknisk  

 karakter.
For nogle af disse bemyndigelser er der i elreformaftalen fastlagt  

 detaljerede retningslinjer, som vil skulle indgå i regelsættet.  

 Uanset at det ikke følger direkte af de enkelte  

 bemyndigelsesbestemmelser, vil jeg naturligvis orientere Folketingets  

 Energipolitiske Udvalg inden udstedelse af de nærmere regler af  

 politisk interesse i relation til udmøntning af reformaftalen.  

 Derudover følger det af forslagets § 3, at Folketingets  

 Energipolitiske Udvalg vil blive orienteret om alle væsentlige forhold  

 vedrørende landets elforsyning.
 Jeg finder derfor, at den parlamentariske kontrol i  

 forbindelse med lovforslaget er fuldt ud sikret og mener i den forbindelse,  

 at rammelovgivning under sådanne rammer og former er betryggende.
 Spørgsmål nr. 127:
Det fremgår af § 55 og bemærkningerne hertil,  

 at affald ikke betragtes som en vedvarende energikilde.
I betragtning af, at  

 affald ikke er et konventionelt brændsel, og at det er en fornybar  

 kilde, bedes årsagen til den særlige status for affald  

 oplyst.
 Svar:
Det er en målsætning i Danmarks affaldspolitik  

 at begrænse mængden af affald og at bortskaffe og behandle affald  

 på en hensigtsmæssig måde, blandt andet gennem  

 forbrænding på kraftvarmeanlæg.
Det primære  

 formål med elproduktion ved hjælp af affald er således at  

 udnytte den del af affaldet, som hensigtsmæssigt bortskaffes ved  

 forbrænding, til energiformål.
Såfremt elektricitet produceret ved hjælp af  

 affald defineres som VE-elektricitet, vil denne elektricitet også blive  

 tildelt VE-beviser.
Afsætningen af elektricitet produceret ved  

 hjælp af affald   og dermed selve bortskaffelsen af affaldet   vil  

 dermed ikke være sikret, men vil afhænge af konkurrenceforhold og  

 markedsmekanismer.
Bestemmelsen i § 57 sikrer, at elektricitet produceret ved  

 hjælp af affald fortsat vil være prioriteret.
Elektriciteten vil  

 blive afregnet til en betaling, der fastsættes efter § 58, stk. 1.  

 Hermed kan man sikre, at affaldsbortskaffelse ved afbrænding på  

 kraftvarmeanlæg kan ske under hensyn til  

 affaldsplanlægningen.
 Spørgsmål nr. 136:
Ministeren anmodes om at kommentere vedlagte artikel fra  

 Berlingske Tidende den 14. maj 1999: »Elsam taber  

 én milliard kr.« Svar:
I artiklen beskrives, at Elsam som følge af den  

 aktuelt lave markedspris på el har fået udhulet økonomien  

 i kraftværkerne, hvilket sammen med elreformen vil resultere i et tab  

 på mellem ½ og 1 mia. kr. om året de kommende år.
Der  

 refereres herunder til den aftalte CO2-regulering og de  

 forpligtelser, der er pålagt elselskaberne de kommende år.  

 Desuden overvejer Elsam at anvende kraftvarmegarantiens mulighed for salg af  

 el til omkostningsbestemte priser.
Med hensyn til den aktuelt lave elpris og de problemer,  

 den skaber for danske producenter, henvises til min besvarelse af  

 spørgsmål 4 (L 234   bilag 7). Det er klart, at de meget lave  

 priser i Norge og Sverige kombineret med markedsåbningen sætter  

 de danske kraftværksselskaber under pres.
Dette vil også  

 indgå i de vurderinger, som i overensstemmelse med elreformaftalen skal  

 foretages af kraftværkernes økonomiske muligheder for at  

 bære en række forpligtelser.
Det aktuelle prisniveau understreger  

 også vigtigheden af, at produktionssektoren selv er i stand til at  

 samle kræfterne for at styrke konkurrenceevnen mest muligt.
 Spørgsmål nr. 137:
Ministeren bedes oplyse, hvor meget omkostningerne for  

 staten er, hvis de seks centrale elværker i Elsam benytter sig af  

 elreformens konkursgaranti.
Dette skulle angiveligt kunne blive aktuelt i  

 forbindelse med elreformens påbud til elværkerne om etablering af  

 biomasseanlæg, havvindmøller og de pålagte  

 CO2-kvoter.
 Svar:
Der foreslås ikke nogen »konkursgaranti«.
Hvis der  

 med spørgsmålet tænkes på den såkaldte »kraftvarmegaranti «,  

 så resulterer denne ikke i øgede statslige udgifter, idet den  

 sikrer, at kraftvarmeværkerne under bestemte forudsætninger kan  

 sælge den varmebundne elproduktion til en pris, som dækker de  

 nødvendige omkostninger.
 Spørgsmål nr. 157:
 Lovforslaget fastlægger, at netselskaberne skal  

 varetage en række opgaver på besparelsesområdet, hvor  

 netselskaberne og de systemansvarlige virksomheder får mulighed for at  

 opkræve midler til offentlige forpligtelser hos samtlige elforbrugere.  

 Ministeren bedes oplyse, hvorvidt netselskaberne, når de skal fungere  

 på samtlige forbrugeres vegne og skal levere el fra konkurrerende  

 distributionsselskaber, er afskåret fra at markere deres  

 tilhørsforhold til bestemte distributionsselskaber i forbindelse med  

 deres besparelsesaktiviteter.
 Svar:
Indledningsvis vil jeg understrege, at netvirksomhederne  

 ikke skal levere elektricitet til forbrugerne, således som det omtales  

 i spørgsmålet, men transportere elektricitet til forbrugerne fra  

 de elleverandører, som forbrugerne har mulighed for at vælge  

 imellem.
Lovforslaget indebærer, at driften af nettene og andre ydelser  

 i de hidtidige distributionsselskaber, herunder energirådgivning af  

 forbrugerne, bliver fastholdt som en offentlig forpligtelse i  

 netvirksomhederne, der udfører aktiviteter, der ikke er styret af  

 markedspriser, men er omfattet af særlig prisregulering, jf. i  

 øvrigt lovforslagets § 70. Lovforslaget medfører også, at  

 hvis de hidtidige distributionsselskaber vil sælge elektricitet, skal  

 disse aktiviteter udskilles i særlige selskaber, således at der  

 bliver en klar adskillelse af de offentlige tjenester og de kommercielle  

 interesser.
Det følger af disse principper, at  

 netvirksomhederne skal yde energirådgivningen som en del af deres  

 forpligtelser ifølge loven.
En netvirksomhed kan yde  

 energirådgivning, selvom et selvstændigt selskab, som er udskilt  

 fra netvirksomheden efter bestemmelserne i lovforslaget, samtidig  

 udfører opgaver som forsyningspligtigt selskab eller elhandelsselskab.  

 Det forudsættes naturligvis, at netvirksomheden udfører sin  

 opgave uvildigt og ikke giver fordele til de udskilte salgsselskaber.
 Spørgsmål nr. 167:
I hvilken grad mener ministeren, at EU's forslag om  

 Fællesskabets klimastrategi, jf.
Miljøstyrelsens notat af 5. maj  

 1999 om Fællesskabets klimastrategi, gør brugen af danske  

 nationale CO2 -kvoter overflødige eller mindre relevante  

 på kort, mellemlang og lang sigt? Svar:
Miljøstyrelsens notat af 5. maj 1999 om  

 Fællesskabets klimastrategi vedrører de rådskonklusioner,  

 som der ikke kunne opnås enighed om på rådsmødet  

 (miljø) den 11. marts 1999, og som derfor har været yderligere  

 forhandlet efterfølgende.
Som det fremgår af notatet, giver  

 konklusionerne, der nu er vedtaget, blandt andet udtryk for, at Rådet  

 finder, at det fremtidige arbejde inden for EU især bør rette  

 sig mod opstilling af konkrete forslag for principper, regler, betingelser og  

 retningslinjer for Kyoto-mekanismerne, udvikling af et effektivt system for  

 sanktioner samt videreudvikling af EU's positioner vedrørende andre  

 dele af Buenos Aires action-planen.
 I konklusionerne gentager Rådet ligeledes, at de  

 nationale tiltag skal udgøre den væsentligste del af opfyldelsen  

 af Kyoto-målsætningen.
 På den baggrund vil danske foranstaltninger som for  

 eksempel CO2-kvoter med videre fortsat være relevante og  

 helt i overensstemmelse med Rådets konklusioner.
Kommissionen forventes i øvrigt med udgangspunkt i  

 disse og tidligere rådskonklusioner i juni at fremlægge et udkast  

 til egentlig fælles EU-strategi på klimaområdet, der siden  

 skal drøftes af Rådet.
Udkastet forventes at indeholde et bud  

 på en konkretisering af, hvordan Kyoto-mekanismerne kan udvikles og  

 anvendes i forbindelse med Fællesskabets samlede  

 reduktionsforpligtelser.
 Spørgsmål nr. 169:
 Ministeren bedes fremlægge konkrete  

 konsekvensberegninger over elreformlovforslagene, sådan som Dansk  

 Industri senest efterlyser det i »Ugemagasinet  

 Industrien« nr. 18 af 17. maj 1999.
 Svar:
Dansk Industri har i brevet af 6. maj 1999 til  

 Folketingets Energipolitiske Udvalg efterlyst mere detaljerede  

 konsekvensberegninger.
Dette brev har jeg kommenteret i min besvarelse af  

 spørgsmål 2 (L 234   bilag 6). Jeg kan ikke se, at Dansk  

 Industri i det nævnte nummer af »Ugemagasinet Industrien« er  

 fremkommet med nye oplysninger eller ønsker i forhold til brevet af 6.  

 maj 1999. Jeg kan derfor henholde mig til mit svar på  

 spørgsmål 2.
 Spørgsmål nr. 170:
 Kan ministeren bekræfte, at § 44 betyder, at der  

 skal udarbejdes standardvedtægter med et indhold som beskrevet i notat  

 vedrørende kriterier for standardvedtægten, jf. alm. del   bilag  

 172 (underbilag 106)? I modsat fald bedes ministeren beskrive begrundelsen  

 for, at tilsagnet i notatet fraviges.
 Svar:
 Jeg kan oplyse, at jeg, når loven er vedtaget, har  

 til hensigt at fastsætte regler vedrørende en  

 standardvedtægt, som angivet i § 44, stk. 2, og i den forbindelse vil  

 jeg tage udgangspunkt i de kriterier, som er beskrevet i nævnte notat,  

 der blev udarbejdet i forbindelse med energireformdrøftelserne, og som  

 også afspejles i lovforslagets bemærkninger til denne  

 bestemmelse.
 Spørgsmål nr. 171:
 Ministeren bedes nærmere beskrive rammerne for  

 standardvedtægterne.
 Svar:
De net- og forsyningspligtvirksomheder, som fremover skal  

 have godkendt deres vedtægter for at kunne få bevilling, vil have  

 meget forskellig organisatorisk opbygning og vil formentligt spænde fra  

 aktieselskaber til forbrugerejede andelsselskaber.
Der bør som  

 udgangspunkt gives disse virksomheder et spillerum til at vedtage  

 vedtægtsbestemmelser vedrørende virksomhedens egne forhold.  

 Bestemmelsen i § 44, stk. 2, indebærer derfor ikke, at virksomhederne  

 skal vedtage en bestemt standardvedtægt, men derimod at  

 vedtægterne skal udarbejdes inden for rammerne af en af miljø-  

 og energiministeren fastsat standardvedtægt.
Med hensyn til indholdet af standardvedtægten  

 henviser jeg til det, som er anført til bestemmelsen på side 59  

 i lovforslaget.
Jeg kan tilføje, at jeg har til hensigt at  

 drøfte indholdet af standardvedtægten med de relevante parter,  

 inden det nærmere indhold fastsættes.
 Spørgsmål nr. 173:
 Ministeren bedes bekræfte, at affald ikke bidrager  

 til VE-målsætningen, og at affalds-el alene er prioriteret el,  

 jf. besvarelsen af S 1434.
 Svar:
 Jeg kan med henvisning til besvarelsen af  

 spørgsmål 127 (L 234   bilag 43) svare bekræftende  

 på spørgsmålet.
 Spørgsmål nr. 175:
 Ministeren bedes oplyse, hvor stort et provenu det vil  

 indbringe, hvis pristillægget på 17 øre/kWh bortfalder for  

 alle typer vindmøller pr. 31. december 1999 og til og med  

 forligsperiodens udløb 2003.
 Svar:
Den samlede omkostning til pristillægget på 17  

 øre/kWh skønnes at ville udgøre knap 2 mia. kr. for den  

 4-årige periode 2000-2003 forudsat uændrede  

 afregningsvilkår.
Når pristillægget udfases som aftalt i  

 elreformaftalen, vil den samlede omkostning blive mindre.
 Spørgsmål nr. 176:
 Hvor meget regner ministeren med, at den samlede  

 værdi af VE-beviser vil udgøre årligt? Hermed menes den  

 værdi, som elforbrugerne skal betale over elregningen, hvis  

 målsætningen om, at 20 pct. af elforbruget ved udgangen af 2003  

 skal være VE-elektricitet.
 Svar:
Markedet for VE-beviser vil ikke omfatte hele kvoten  

 på 20 pct.
VE-elektricitet i 2003, idet blandt andet eksisterende  

 elværksejede vindmøller og biomasse på centrale  

 værker som udgangspunkt ikke vil modtage VE-beviser i det omfang,  

 anlæggene er finansieret ved henlæggelser.
Derudover vil der  

 være vindmøller under overgangsordningen, som ikke er berettiget  

 til VE-beviser, før deres fuldlasttimetillæg bortfalder.
Der er  

 således tale om, at markedet for VE-beviser vil bestå  af nye  

 VE-anlæg der etableres i perioden 2000 til 2003, samt  

 vindmøller, der udfases af overgangsordningen, i takt med at deres  

 fuldlasttimer ophører.
Hvis værdien af VE-beviser  

 forudsættes lav (10 øre/kWh), skønnes den samlede  

 værdi at udgøre ca. 50 mio. kr. i år 2000 stigende til ca.  

 260 mio. kr. i år 2003. Hvis værdien af VE-beviser  

 forudsættes høj (27 øre/kWh), skønnes den samlede  

 værdi at udgøre ca. 140 mio. kr. i år 2000 stigende til  

 ca. 710 mio. kr. i år 2003.
 Spørgsmål nr. 177:
I den forbindelse bedes ministeren oplyse om de  

 samfundsøkonomiske konsekvenser, hvis kravet om andelen af prioriteret  

 elektricitet (PSO) nedsættes til 10 pct.
Heri bedes også medtaget  

 den samfundsøkonomiske virkning i form af bedre konkurrenceevne for  

 det danske erhvervsliv.
 Svar:
I forhold til besvarelsen af spørgsmål 176  

 omhandler denne besvarelse al prioriteret elproduktion, ligesom der tages  

 udgangspunkt i kendte budgettal for 1999. Prioriteret elproduktion forventes  

 at udgøre ca. 33 pct. af den samlede elproduktion i 1999.  

 Såfremt aftageforpligtelsen for alle forbrugere ændres til 10  

 pct., vil producenterne af den prioriterede elektricitet ikke få  

 dækket deres produktionsomkostninger.
Hvis aftageforpligtelsen  

 reduceres til 10 pct. for alle forbrugere, vil der i 1999 være 7,65 TWh  

 som skal sælges på markedsvilkår.
Det vil resultere i, at  

 producenterne af prioriteret elektricitet vil miste en indtjening på  

 1,5 mia. kr.
 Såfremt det alene er momsregistrerede kunder, der  

 får nedsat aftageforpligtelsen til 10 pct., og omkostningerne  

 overvæltes på øvrige forbrugere, vil disse forbrugeres  

 elpris forøges med ca. 6 øre/kWh.
Der foreligger imidlertid ikke nogen samlet  

 opgørelse af de samfundsøkonomiske konsekvenser ved omtalte  

 nedsættelse af andelen af PSO-elektricitet til 10 pct.
En egentlig  

 samfundsøkonomisk vurdering vil, foruden de direkte effekter af  

 ændrede priser, også inddrage bredere samfundsøkonomiske  

 faktorer såsom afledte erhvervsmæssige effekter og sparede  

 miljømæssige omkostninger.
 Spørgsmål nr. 178:
Ministeren bedes oplyse, om der foreligger beregninger  

 over, hvor stor en andel »grøn el« forbrugerne vil aftage uden tvang  

 til den overpris, lovforslaget indebærer.
Her tænkes på, at  

 mange erhvervsvirksomheder og andre forbrugere af forskellige grunde gerne  

 vil betale en merpris.
Det er efterspørgslen på  

 økologiske varer et godt eksempel på.
 Svar:
Der foreligger ikke begrundede vurderinger af  

 elforbrugernes villighed til på et frivilligt grundlag at købe  

 VE-elektricitet til en merpris.
Dette forventes at blive belyst i forbindelse  

 med det kommende VE-marked, hvor forbrugerne får mulighed for at  

 købe mere VE-elektricitet, end de er forpligtet til at aftage.
 Spørgsmål nr. 179:
 Ad ministerens besvarelse af spørgsmål 6, jf.  

 L 234   bilag 52.
 Ministeren bedes oplyse, om han har til hensigt at sikre,  

 at den konkurrenceudsatte produktionssektor fremover ikke vil være  

 underlagt offentlighedslovens bestemmelser om aktindsigt.
 Svar:
 Spørgsmålet har samme indhold som  

 første spørgsmål i det nu besvarede  

 spørgsmål 6. Jeg skal derfor henvise til min besvarelse af  

 spørgsmål 6 (L 234   bilag 7).
 Spørgsmål nr. 180:
Ad ministerens besvarelse af spørgsmål 14, 15  

 og 16, jf.
L 234   bilag 53.
Kan ministeren bekræfte, at netselskaberne efter  

 lovens ikrafttræden fortsat vil have mulighed for at deltage i  

 hæftelser og sikkerhedsstillelser for produktionssektoren, for så  

 vidt angår forpligtelser, som er en følge af igangværende  

 investeringer samt pålæg givet før lovens  

 ikrafttræden? Spørgsmål nr. 181:
Kan ministeren yderligere bekræfte, at  

 netselskaberne har mulighed for at deltage i forpligtelser, som måtte  

 opstå som konsekvens af lovforslagets selskabsmæssige udskillelse  

 af produktionsaktiviteter i selskaber med begrænset hæftelse? Svar på spørgsmål nr. 180 og  

 181:
Netselskaberne vil, medmindre der er tale om forhold  

 omfattet af § 46, stk. 2, efter lovens ikrafttræden ikke kunne  

 påtage sig nye forpligtelser i form af hæftelse eller  

 sikkerhedsstillelse for produktionsvirksomhederne.
Dette gælder  

 også, selv om der måtte være tale om forpligtelser for  

 produktionsvirksomhederne, som er en følge af igangværende  

 investeringer eller pålæg givet før lovens  

 ikrafttræden.
Den selskabsmæssige udskillelse af  

 produktionsaktiviteterne, som er en konsekvens af lovforslaget,  

 indebærer ikke et lovbestemt debitorskifte i forhold til de  

 eksisterende virksomheder.
Hvis en netvirksomhed ved lovens  

 ikrafttræden hæfter for en given forpligtelse, vil virksomheden  

 således ikke i forhold til kreditor blive frigjort for denne  

 forpligtelse i forbindelse med den selskabsmæssige udskillelse af  

 produktionsaktiviteterne.
I det indbyrdes forhold mellem netvirksomheden og  

 produktionsvirksomheden vil der skulle ske en fordeling af aktiver og  

 passiver, jf. også bemærkningerne til § 102. Netvirksomheden vil  

 ikke i forbindelse med den selskabsmæssige udskillelse kunne  

 påtage sig nye forpligtelser i form af hæftelse eller garantier  

 for produktionsvirksomheden, ud over hvad der i forhold til kreditorerne er  

 nødvendigt for at gennemføre den selskabsmæssige  

 udskillelse.
 Spørgsmål nr. 183:
 Ad ministerens besvarelse af spørgsmål 3, jf.  

 L 234   bilag 52.
Som ministeren erkender i besvarelsen, er det overvejende  

 sandsynligt, at de danske elværker under de nuværende  

 prisvilkår vil gå konkurs.
Hvorledes er dette foreneligt med den  

 politiske aftale, der lægger vægt på en fortsat  

 konkurrencedygtig elsektor? Svar:
 Spørgsmål 3 ses ikke at vedrøre  

 spørgsmålet om produktionssektorens økonomi.
Derimod har jeg i min besvarelse af spørgsmål  

 4 (L 234   bilag 52) gjort opmærksom på, at de danske  

 kraftværker ved en vedvarende lav elpris på 10 øre/kWh  

 ikke i længden vil være konkurrencedygtige.
Dette gælder  

 efter min opfattelse, uanset hvilke øvrige forpligtelser  

 kraftværkerne måtte være pålagt.
Jeg henviser i  

 øvrigt til min besvarelse af spørgsmål 4.
 Spørgsmål nr. 187:
Ad ministerens besvarelse af spørgsmål 22,  

 jf.
L 234   bilag 53.
Vil ministeren på baggrund af besvarelsen af  

 spørgsmål 22 garantere, at han ikke agter at fastsætte  

 regler, der behandler de elværksejede kraftvarmeværker anderledes  

 og stiller dem ringere end ikkeelværksejede kraftvarmeværker? Svar:
 Kraftvarmegarantien for de centrale  

 kraftvarmeværker, som udmøntet i gældende  

 bekendtgørelse nr. 231 af 21. april 1998, omfatter alene de  

 anlæg, som er nævnt i bekendtgørelsens bilag 1. Alle er  

 elværksejede anlæg.
 Spørgsmål nr. 189:
Ministeren bedes redegøre for betydningen af  

 Højesterets dom (UfR, 1997, side 157ff) set i forhold til lovforslaget  

 og grundlovens § 73. Den nævnte højesteretsdom er kort  

 nævnt i Justitsministeriets notat af 28. april 1999 om forholdet mellem  

 grundlovens § 73 og visse bestemmelser om ejerstrukturen m.v. i et udkast til  

 forslag til lov om elforsyning.
Mens Justitsministeriet foretager en  

 nærmere analyse af en ældre dom fra Østre Landsret,  

 foretages der ingen vurdering af den forholdsvis nye højesteretsdom.  

 Dommen kom til det resultat, at der forelå ekspropriation ved et afslag  

 på ansøgning om tilladelse til fortsat  

 råstofindvinding.
 Svar:
 I Justitsministeriets notat af 28. april 1999 nævnes  

 den pågældende dom s. 22 i afsnittet om de rettigheder, som  

 antages at være beskyttet af grundlovens § 73. Dommen nævnes som  

 en af to nyere domme, der giver ekspropriationserstatning for forbud mod  

 fortsættelse af hidtidig virksomhed.
Ud over at illustrere det generelle forhold, at forbud mod  

 fortsat erhvervsudøvelse i visse situationer kan give anledning til  

 tildeling af ekspropriationserstatning, mener jeg ikke, at den anførte  

 dom har betydning for vurderingen af det fremlagte lovforslag.
Jeg finder  

 derfor ikke anledning til at kommentere dommen nærmere.
 Spørgsmål nr. 192:
 Ministeren bedes redegøre for, hvordan det kan  

 sikres, at der reelt sker en adskillelse af de kommercielle opgaver og  

 monopolopgaver hos de selskaber, der udfører begge typer af opgaver,  

 og hvordan der sikres fuld åbenhed omkring monopolopgaverne.
 Svar:
Adskillelsen mellem monopolopgaver og kommercielle opgaver  

 hos de selskaber, der udfører begge typer af opgaver, reguleres  

 på forskellig vis i lovforslaget.
For det første stilles der i  

 lovforslaget krav om, at kollektive elforsyningsvirksomheder, der  

 ønsker at drive andre aktiviteter end dem, der ligger inden for  

 bevillingen, skal udskille disse aktiviteter i selvstændige selskaber  

 med begrænset ansvar.
For det andet må elproduktions- og  

 elhandelsvirksomheder tilsammen ikke eje mere end 15 pct. af en kollektiv  

 elforsyningsvirksomheds samlede kapital.
For det tredje skal flertallet af en  

 netvirksomheds bestyrelsesmedlemmer vælges af forbrugere eller af  

 kommuner i virksomhedens forsyningsområde.
Endelig medfører  

 lovforslaget, at der ikke kan overføres kapital fra kollektive  

 elforsyningsvirksomheder til aktiviteter, der ligger uden for  

 bevillingen.
Åbenheden omkring monopolopgaverne sikres fortrinvis  

 ved, at der i lovforslaget indgår et krav om forbrugerindflydelse i  

 net- og forsyningspligtvirksomhederne.
Derudover vil virksomhederne på  

 forskellig vis blive forpligtet til at udføre informationsaktiviteter  

 specielt med henblik på at skabe størst mulig gennemsigtighed om  

 markedsforholdene for alle forbrugergrupper.
Hertil kommer, at Energitilsynet  

 er forpligtet til at oprette et offentligt tilgængeligt register over  

 eksempelvis anmeldte tariffer, ejerforhold m.v.
Miljø- og energiministerens besvarelse af  

 spørgsmål nr.
S 1961 stillet af folketingsmedlem Frank Dahlgaard  

 (KF):
Spørgsmål nr.
S 1961:
Vil ministeren fremlægge beregninger over  

 elreformens konsekvenser for elprisen vest og øst for  

 Storebælt? Svar:
I forbindelse med indgåelsen af den politiske aftale  

 om elreformen blev der foretaget vurderinger af aftalens virkning på  

 elprisen.
Beregningerne blev foretaget som landsgennemsnit for tre  

 forskellige forbrugergrupper.
Beregningerne viser, at elprisen holdes  

 nogenlunde uændret på trods af finanslovsaftalens krav om  

 årlige statsfinansielle besparelser på 2 mia. kr.
Visse  

 forbrugergrupper vil endda opleve et mindre fald i elprisen.
Der er ikke taget hensyn til fordelingen af den  

 prioriterede elektricitet mellem Øst- og Vestdanmark i disse  

 regnestykker.
Som opfølgning på finanslovsaftalen er der i  

 elreformaftalen fastlagt en omlægning af tilskuddet til vedvarende  

 energi.
For at skaffe en statsfinansiel forbedring i år træder  

 ændringen i kraft medio 1999. Dette indebærer, at elprisen som  

 følge af tilskudsomlægningen isoleret set vil stige knap 3  

 øre/kWh vest for Storebælt, mens den øst for  

 Storebælt vil stige med ca. 1 øre/kWh.
Der er imidlertid andre elementer af elprisen, som er  

 forskellige øst og vest for Storebælt.
Konkurrencerådet  

 konstaterede eksempelvis i den senest publicerede opgørelse af  

 elpriserne fra 1998, at gennemsnitspriserne for alle forbrugergrupper,  

 bortset fra mindste forbrugerkategori, er lavest vest for Storebælt.  

 Det skønnes herudover, at markedsprisen på ikke-prioriteret el  

 er slået hurtigere igennem i Eltras område end i Elkraft-Systems  

 område.
Efterhånden som overgangsordningerne for vindkraft  

 aftrappes, vil der ske en udligning af omkostningerne mellem Øst- og  

 Vestdanmark, fordi handlen med VE-beviser, der gradvist erstatter den  

 prioriterede produktion, foregår på nationalt niveau og  

 købsforpligtelsen for VE-beviser er ens for alle forbrugere.
Underbilag a til bilag 1 Miljø- og energiministerens brev af 16. april 1999  

 til administrerende direktør Hans Skov Christensen, Dansk Industri,  

 jf. besvarelsen af spørgsmål nr. 43 MILJØ- OG ENERGIMINISTERIET Ministeren Den 16. april 1999 Hr. administrerende direktør Hans Skov Christensen Dansk Industri 1787 København K Kære Hans, Tak for dit brev af 30. marts 1999 angående  

 ellovreformen.
Du efterlyser heri forudsætningerne for de beregninger,  

 der ligger bag vurderingen af ellovreformens konsekvenser for elprisen.
Det har været et væsentligt punkt i  

 forhandlingerne omkring reformen, at virksomhedernes konkurrenceevne ikke  

 forringes som følge af elliberaliseringen.
Der er derfor også i  

 den indgåede politiske aftale taget hensyn hertil.
Det har blandt andet  

 resulteret i, at den kommende distributionsafgift er væsentligt lavere  

 for virksomheder end for almindelige forbrugere.
 Samlet set vil forbrugerne   afhængigt af  

 markedsprisen på el   opleve et mindre fald i elprisen, samtidig med at  

 den politiske aftale indebærer fortsat udbygning af vedvarende energi.  

 Dette til trods for at statens finanser forbedres ved at flytte tilskuddet  

 til den vedvarende energi fra statskassen over på elprisen som aftalt i  

 finanslovsaftalen.
 Med hensyn til de beregningsforudsætninger, som du  

 efterlyser, har Energistyrelsen den 15. april gennemgået disse sammen  

 med Dansk Industri, der også har modtaget udskrifter fra beregningerne.  

 Skulle der være yderligere spørgsmål, er I fortsat meget  

 velkomne til at kontakte Energistyrelsen.
Med venlig hilsen Svend Auken Underbilag b til bilag 1 Miljø- og energiministerens besvarelse af  

 spørgsmål nr.
S 1764, stillet af Frank Dahlgaard (KF), jf.  

 besvarelsen af spørgsmål nr. 43 Spørgsmål nr.
S 1764:
Vil ministeren hurtigt fremlægge de beregninger  

 omkring elreformens konsekvenser, som bl.a.
Dansk Industri efterlyser? Svar:
Spørgsmålet er foranlediget af en artikel i  

 dagbladet Børsen den 15. april 1999, hvor Dansk Industri efterlyser  

 beregningerne over elreformens konsekvenser for elprisen.
Børsen  

 skriver i artiklen, at Dansk Industri ikke kan få udleveret  

 konsekvensberegninger over den nye elreform.
I forbindelse med den politiske aftale om elreformen, der  

 blev indgået den 3. marts 1999, blev der udarbejdet vurderinger af  

 reformens virkninger på tre forskellige forbrugertypers elpris: en  

 typisk husholdningsforbruger, en mindre erhvervsvirksomhed og en  

 større erhvervsvirksomhed.
Vurderingerne indgik i baggrundsmaterialet  

 for reformdrøftelserne.
De vigtigste forudsætninger for  

 beregningerne vedlægges denne besvarelse i notatform.
På baggrund  

 af en henvendelse til mig fra Dansk Industri har Energistyrelsen den 15.  

 april 1999 på et møde med Dansk Industri gennemgået den  

 tekniske model bag beregningerne.
Der er naturligvis ikke tale om, at  

 beregningerne omkring elreformens konsekvenser, som påstået i  

 nævnte artikel i dagbladet Børsen, på nogen måde  

 tilbageholdes af Energistyrelsen.
MILJØ- OG ENERGIMINISTERIET Energistyrelsen Den 26. april 1999 Notat Forudsætninger anvendt ved beregning af  

 elreformens påvirkning af elprisen Nedenfor gennemgås de vigtigste  

 forudsætninger, der er anvendt ved beregningen af elreformens  

 påvirkning af elprisen.
Alle tal er tal vægtet på  

 landsplan.
Elpriser fra kraftværk og markedsandele Der er anvendt to priser for henholdsvis almindelig og  

 prioriteret/VE-elektricitet.
Fremskrivningen for den almindelige elektricitet  

 er antaget på baggrund af forventninger til markedsprisen på den  

 nordiske elbørs med tillæg af transportomkostninger for at  

 få strømmen transporteret til Danmark.
Prisen på  

 prioriteret/VE-elektricitet er beregnet med udgangspunkt i de  

 afregningspriser, der er garanteret med aftalen, omlægningen af  

 statstilskuddet samt overgangsordningerne fra aftalen.
Elpriser (øre/kWh) 1998 1999 2000 2001 2002 Elpris, alm.
20,0 16,0 16,0 16,0 17,0 Elpris, VE/PSO 32,0 48,8 52,2 47,4 44,9 På baggrund af eksisterende prognoser for  

 udbygningen med vedvarende energi og decentral kraftvarme samt  

 målsætningen i aftalen om 20 pct.
VE er det beregnet, hvor stor  

 en del af elforbruget der dækkes af disse teknologier.
Markedsandele 1998 1999 2000 2001 2002 PSO/VE 34,1 pct.
 26,8 pct.
 26,9 pct.
 29,1 pct.
 30,3 pct.
 Alm.
 65,9 pct.
 73,2 pct.
 73,1 pct.
 70,9 pct.
 69,7 pct.
Netomkostninger Den del af elprisen, der går til transmission og  

 distribution, er beregnet med udgangspunkt i systemoperatørernes  

 budgetter samt makroøkonomiske nøgletal for  

 distributionsomkostningerne fra Danske Elværkers Forenings statistik.  

 Der er ikke indregnet en eventuel effektiviseringsgevinst i  

 transmissionsnettet.
Transmissionsomkostningerne dækker både  

 omkostninger til transmissionsnet samt omkostninger til  

 systemoperatøren.
 I distributionsomkostningerne er indregnet en  

 effektiviseringsgevinst på 10 pct. i 1999 stigende til 20 pct. i  

 år 2000. Desuden er indregnet afgiften på distribution, der  

 introduceres med reformen.
Netomkostninger (øre/kWh) 1998 1999 2000 2001 2002 Transmission 6,4 7,1 7,1 7,1 7,1 Distribution, husholdning 19,9 21,9 19,9 19,9 19,9 Distribution, mindre indus-tri 11,1 11,0 9,9 9,9 9,9 Distribution, stor industri 7,8 7,0 6,2 6,2 6,2 Forbrugerpriser På baggrund af ovenstående er beregnet de  

 forskellige komponenter i elprisen for tre forbrugertyper.
 Sammensætning af elprisen:
1998 1999 2000 2001 2002 Øre/kWh Husholdningskunde PSO/grønt 10,0 8,6 9,4 10,1 10,4 Almindelig el 13,2 11,7 11,7 11,3 11,8 Transmission 6,4 7,1 7,1 7,1 7,1 Distribution 19,9 21,9 19,9 19,9 19,9 I alt 49,5 49,4 48,1 48,5 49,3 Mindre industri PSO/grønt 10,0 8,6 9,4 10,1 10,4 Almindelig el 13,2 11,7 11,7 11,3 11,8 Transmission 6,4 7,1 7,1 7,1 7,1 Distribution 11,1 11,0 9,9 9,9 9,9 I alt 40,7 38,5 38,1 38,5 39,3 Stor industri PSO/grønt 10,0 8,6 9,4 10,1 10,4 Almindelig el 13,2 11,7 11,7 11,3 11,8 Transmission 6,4 7,1 7,1 7,1 7,1 Distribution 7,8 8,0 7,2 7,2 7,2 I alt 37,4 35,5 35,5 35,9 36,7 Underbilag c til bilag 1 Kammeradvokatens notat af 21. januar 1999, jf. besvarelsen  

 af spørgsmål nr. 49 KAMMERADVOKATEN Vimmelskaftet 47 1161 København K Tlf. 33 15 20 10 Den 21. januar 1999 NOTAT Selskabsretlige konstruktioner, der kan sikre  

 forbrugerindflydelse i netvirksomheder og forsyningspligtvirksomheder samt  

 offentlig indflydelse i systemansvarlige virksomheder undergivet udkast til  

 lov om elforsyning Energistyrelsen har bedt om min bistand med en  

 foreløbig vurdering af mulighederne for selskabsretligt at sikre  

 forbrugerindflydelse i netvirksomheder og forsyningspligtvirksomheder samt  

 offentlig indflydelse i systemansvarlige virksomheder undergivet udkast til  

 lov om elforsyning.
Notatet behandler ikke de ekspropriationsretlige  

 problemer, som jeg har forstået, at styrelsen har forelagt for  

 Justitsministeriet, men jeg vil i det følgende henlede  

 opmærksomheden på de ekspropriationsretlige problemer, som visse  

 løsningsmuligheder giver anledning til.
Jeg er desuden ikke blevet  

 anmodet om at kommentere den foreliggende lovskitse af 13. november 1998 til  

 lov om elforsyning.
 Ifølge Energistyrelsens lovskitse til lov om  

 elforsyning, § 16, stk. 1, har en netvirksomhed til opgave at eje og drive  

 eldistributionsnettet i et nærmere angivet netområde med henblik  

 på at opretholde en tilstrækkelig og sikker elforsyning til  

 forbrugerne.
 En netvirksomhed kan i medfør af § 17, stk. 1, kun  

 udøves efter bevilling, som gives af miljø- og  

 energiministeren.
 Energistyrelsen har oplyst, at man ønsker at sikre,  

 at »repræsentanter valgt af en flerhed af forbrugerne i  

 netvirksomhedens forsyningsområde skal udøve en bestemmende  

 indflydelse på ledelsen af netvirksomhedens bestyrelse eller  

 tilsvarende organ«, og at »repræsentanterne skal besidde  

 bestyrelsesposter svarende til indflydelsen«.
 Baggrunden herfor er ifølge det oplyste bl.a., at  

 forbrugerne igennem elpriserne og de heri indregnede bidrag til investeringer  

 m.v. har bidraget meget væsentligt til opbygningen af de betydelige  

 værdier, der findes i netvirksomhederne, og at man derfor ønsker  

 at sikre forbrugerne bestemmende indflydelse på, hvorledes der  

 disponeres over disse aktiver.
I systemansvarlige virksomheder ønskes  

 miljø- og energiministeren ifølge notatet af 28. oktober 1998  

 tillagt ret til at udpege 1/3 af bestyrelsens medlemmer.
Dette er imidlertid  

 ikke overensstemmende med lovskitsens § 29, der forudsætter 15 pct. af  

 stemmerettighederne, dog minimum 2 bestyrelsesposter.
 I forsyningspligtvirksomheder skal 1/3 af medlemmerne af  

 bestyrelse, repræsentantskab eller lignende ledelsesorganer  

 repræsentere forbrugerinteresser.
 Systemansvarlig virksomhed og forsyningspligtvirksomhed  

 kan ifølge lovskitsen ligeledes kun udøves efter bevilling.
 Det er videre oplyst, at Energistyrelsen anser kravet til  

 forbrugerindflydelse for opfyldt for alle bestående netvirksomheder og  

 forsyningspligtvirksomheder, enten i kraft af at virksomhederne er  

 forbrugerejede, med deraf følgende direkte eller indirekte  

 forbrugerindflydelse på udpegning af bestyrelsesmedlemmer eller  

 medlemmer i tilsvarende ledelsesorganer, eller i kraft af at  

 bestyrelsesmedlemmer eller andre tilsvarende ledelsesmedlemmer udpeges af en  

 kommunalbestyrelse.
 Endelig er det oplyst, at man ønsker at sikre  

 forbrugerindflydelse i nye netvirksomheder og forsyningspligtvirksomheder  

 samt i tilfælde, hvor der måtte ske ændringer i  

 ejerstrukturen i bestående virksomheder, således at de ikke  

 længere er forbrugerejede eller ejet af kommunalbestyrelser.
 Disse spørgsmål har været  

 drøftet på møder i Energistyrelsen den 17. december 1998  

 og 13. januar 1999, hvor jeg blev anmodet om at skitsere nogle mulige  

 modeller til sikring af den ønskede forbrugerindflydelse.
1. Kommunalt udpegede bestyrelsesmedlemmer Såfremt en kommune i kraft af aktiebesiddelse eller  

 på anden måde har ret til at udpege flertallet af en  

 netvirksomheds bestyrelse, anses kravet om forbrugerindflydelse for opfyldt.  

 Tilsvarende gælder for kravet i forsyningspligtvirksomheder om, at  

 mindst 1/3 af medlemmerne af bestyrelse, repræsentantskab og lignende  

 skal repræsentere forbrugerinteresser.
 Kravet om kommunal indflydelse på udpegning af  

 bestyrelsesmedlemmer er et alternativ til kravet om forbrugervalgte medlemmer  

 i bestyrelse, repræsentantskab m.v., jf. nedenfor pkt. 2.
 Det bevillingsmæssige krav bygger på den  

 forudsætning, at en eller flere kommuner faktisk har en bestemmende  

 indflydelse på udpegning af henholdsvis flertallet og 1/3 af  

 bestyrelsens medlemmer i netvirksomheder og forsyningspligtvirksomheder.  

 Drives virksomheden i aktieselskabsform, kan denne indflydelse bero på  

 aktiebesiddelse eller en aktionæroverenskomst.
Det bevillingsmæssige krav kan således  

 opfyldes inden for rammerne af aktieselskabsloven, herunder lovens krav om,  

 at flertallet af bestyrelsens medlemmer og flertallet af et eventuelt  

 repræsentantskabs medlemmer skal vælges af generalforsamlingen,  

 jf.
ASL § 49, stk. 6, og § 59, stk. 1.
Imidlertid afskæres de pågældende  

 kommuner de facto fra at afhænde aktier i et omfang, så de ikke  

 (længere) har bestemmende indflydelse i selskabet.
Dette kunne under  

 visse omstændigheder tænkes at forvolde et tab, som kommunen vil  

 ønske erstattet.
2. Forbrugervalgte bestyrelsesmedlemmer Som alternativ til det ovenfor anførte krav om  

 kommunalt udpegede bestyrelsesmedlemmer kan der ved udstedelse eller  

 fornyelse af bevilling til netvirksomheder og forsyningspligtvirksomheder  

 stilles krav om, at henholdsvis flertallet og 1/3 af medlemmerne af  

 virksomhedens bestyrelse eller tilsvarende ledelsesorgan er udpeget af  

 forbrugerne i forsyningsområdet.
 Drives virksomheden i aktieselskabsform, vil et krav om,  

 at forbrugerne udpeger flertallet af bestyrelsesmedlemmerne være  

 uforeneligt med ASL § 49, stk. 6, hvorefter flertallet af bestyrelsens  

 medlemmer skal vælges af generalforsamlingen.
En mulig løsningsmodel kunne være i lov om  

 elforsyning for netvirksomheder at foretage en lovbestemt fravigelse af  

 kravet i ASL § 49, stk. 6, om, at flertallet af bestyrelsens medlemmer skal  

 vælges af generalforsamlingen.
Dette kunne dog give anledning til  

 overvejelser i henseende til, om noget sådant kan anses for et  

 ekspropriativt indgreb over for aktionærer i eksisterende  

 selskaber.
Derimod er kravet for forsyningspligtvirksomheder om, at  

 1/3 af medlemmerne af bestyrelse eller repræsentantskab skal  

 repræsentere forbrugerinteresser, ikke uforeneligt med ASL § 49, stk.  

 6, eller § 59, stk. 1. Heller ikke den omstændighed, at medarbejderne  

 eventuelt har ret til at vælge medlemmer til bestyrelsen efter ASL §  

 49, stk. 2 og stk. 3, udelukker nødvendigvis, at forbrugerne kan  

 tillægges en lovbestemt ret til at udpege 1/3 af bestyrelsens  

 medlemmer.
Medarbejderne har ret til at udpege et antal bestyrelsesmedlemmer  

 svarende til halvdelen af det antal, der vælges af generalforsamlingen  

 eller udpeges af andre i henhold til selskabets vedtægter, hvorimod der  

 ikke ved beregningen tages hensyn til medlemmer udpeget af andre på  

 lovbestemt grundlag, f.eks. det offentligt udpegede medlem af en banks  

 bestyrelse.
Hvis kravet om, at 1/3 af bestyrelsens medlemmer skal  

 udpeges af forbrugerne, beregnes på grundlag af det samlede antal  

 bestyrelsesmedlemmer inklusive medlemmer valgt af medarbejderne, vil dette  

 nødvendiggøre en lovbestemt fravigelse af ASL § 49, stk. 6, om  

 at flertallet af bestyrelsens medlemmer skal vælges af  

 generalforsamlingen.
Er der f.eks. seks generalforsamlingsvalgte  

 bestyrelsesmedlemmer, har medarbejderne ret til at vælge tre medlemmer  

 til bestyrelsen.
Beregnes antallet af forbrugerudpegede bestyrelsesmedlemmer  

 på grundlag af det samlede antal bestyrelsesmedlemmer valgt eller  

 udpeget af andre, har forbrugerne ret til at udpege tre bestyrelsesmedlemmer,  

 hvorved der vil være paritet mellem antallet af bestyrelsesmedlemmer  

 valgt af generalforsamlingen og medlemmer valgt eller udpeget af andre, og  

 kravet i ASL § 49, stk. 6, vil således ikke være opfyldt.
Beregnes antallet af forbrugerudpegede  

 bestyrelsesmedlemmer derimod alene på grundlag af antallet af  

 bestyrelsesmedlemmer valgt af generalforsamlingen, vil forbrugerne have ret  

 til at udpege to bestyrelsesmedlemmer, nemlig beregnet som 1/3 af de seks  

 medlemmer valgt af generalforsamlingen.
Bestyrelsen vil i denne situation  

 bestå af i alt 11 medlemmer, heraf seks valgt af generalforsamlingen,  

 tre medlemmer valgt af medarbejderne og to medlemmer udpeget af forbrugerne,  

 og kravet i ASL § 49, stk. 6, vil være opfyldt.
Kravet til bestyrelsens sammensætning i  

 netvirksomheder og forsyningspligtvirksomheder forudsættes gjort til en  

 betingelse for at opnå bevilling, herunder at få fornyet en  

 hidtidig bevilling, men der sker ikke ved lov om elforsyning et direkte  

 indgreb i ledelsens sammensætning i bestående selskaber, der  

 allerede opfylder betingelserne for at opnå bevilling.  

 Aktionærerne i disse selskaber forudsættes selv i  

 fornødent omfang at træffe beslutning om at ændre  

 selskabets vedtægter, når/hvis dette bliver nødvendigt,  

 med henblik på at opfylde betingelserne for opnåelse af  

 bevilling.
Det må særskilt vurderes, hvorvidt betingelserne for  

 fornyelse af bevilling kan anses for et ekspropriativt indgreb i forhold til  

 bestående selskaber.
Gennemførelse af vedtægtsændringer i  

 bestående selskaber til opfyldelse af lovkravet for bevilling, hvorved  

 forbrugerne tillægges ret til at udpege henholdsvis 1/3 og flertallet  

 af bestyrelsens medlemmer, kræver muligvis vedtagelse med 9/10  

 såvel af de afgivne stemmer som af den på generalforsamlingen  

 repræsenterede stemmeberettigede aktiekapital, jf.
ASL § 79, stk. 2,  

 nr. 4, idet de bestående aktionærers adgang til at udøve  

 stemmeret til valg af bestyrelsen begrænses herved.
Videre bemærkes, at reglen i ASL § 49, stk. 6, om,  

 at generalforsamlingen vælger flertallet af bestyrelsens medlemmer, og  

 den tilsvarende bestemmelse i § 59, stk. 1, om repræsentantskaber, ikke  

 bygger på EU-direktiver, og at EU-retten derfor ikke umiddelbart er til  

 hinder for lovbestemte fravigelser.
EU s forslag til 5. selskabsdirektiv  

 indeholder imidlertid et krav om, at flertallet af kontrolorganets  

 (bestyrelsens) medlemmer skal udpeges af generalforsamlingen, jf. betragtning  

 nr. 12 og artikel 4, dog at det i lovgivningen kan fastsættes, at op  

 til 1/3 af medlemmerne udpeges på anden måde, jf. artikel 4  

 a.
En lovbestemt fravigelse af ASL § 49, stk. 6, kunne  

 således på et senere tidspunkt komme i strid med EU-retten, hvis  

 5. selskabsdirektiv vedtages i den nu foreliggende udformning.
I den  

 forbindelse bemærkes særligt, at direktivet kun skal gælde  

 for aktieselskaber og ikke for anpartsselskaber.
I stedet for en lovbestemt fravigelse af ASL § 49, stk. 6,  

 og § 59, stk. 1, kunne forbrugernes ret til at vælge flertallet af  

 medlemmerne af bestyrelsen og et eventuelt repræsentantskab opnås  

 i kraft af forbrugernes direkte eller indirekte besiddelse af en aktiepost  

 med bestemmende indflydelse i selskabet.
Dette kunne teoretisk f.eks.  

 etableres ved, at selskabet gennemførte en rettet emission til et  

 a.m.b.a. med forbrugerne som andelshavere.
En sådan model vil i praksis  

 forudsætte, at det tillades, at andelsselskabets omkostninger ved  

 erhvervelse af en bestemmende aktiepost kan finansieres over elprisen.
Jeg  

 har ikke foretaget en nærmere vurdering af dette  

 spørgsmål, og det bemærkes særligt, at modellen  

 næppe tilgodeser ønsket om bevarelse af de ved forbrugernes  

 betalinger skabte værdier, idet der (på ny) skal betales for  

 aktierne.
En sådan rettet emission, hvor tegning af nye aktier  

 forudsættes at ske til markedskurs, kan vedtages af aktionærerne  

 med samme majoritet, som der kræves til ændring af selskabets  

 vedtægter, dvs. normalt 2/3 af såvel de afgivne stemmer som af  

 den på generalforsamlingen repræsenterede stemmeberettigede  

 aktiekapital, jf.
ASL § 30, stk. 3, og § 78.
Tilsvarende kan kravet i forsyningspligtselskaber om, at  

 forbrugerne udpeger mindst 1/3 af bestyrelsens medlemmer, opfyldes ved, at  

 forbrugerne eller et af dem kontrolleret andelsselskab ved en rettet emission  

 opnår en bestemmende aktiepost i selskabet.
Aktieselskabsloven  

 tillægger ikke aktionærerne ret til at vælge et  

 forholdsmæssigt antal bestyrelsesmedlemmer efter størrelsen af  

 deres aktiebesiddelse.
Selv om forbrugerne eller et af dem kontrolleret  

 andelsselskab besidder 1/3 af selskabets aktier, vil dette derfor ikke  

 opfylde kravet til forsyningspligtselskaber om, at 1/3 af medlemmerne af  

 bestyrelse og eventuelt repræsentantskab skal vælges af  

 forbrugerne eller repræsentere forbrugerinteresser.
Foretages der en vedtægtsbestemt opdeling i A- og  

 B-aktier, kan der tillægges indehaverne af f.eks.
B-aktierne ret til at  

 udpege et bestemt antal af bestyrelsens medlemmer.
Forbrugerne eller et af  

 dem kontrolleret andelsselskab kan imidlertid ikke ved en sådan  

 vedtægtsbestemmelse tillægges ret til at udpege 1/3 af samtlige  

 bestyrelsens medlemmer, hvis medarbejderne i selskabet har ret til at  

 vælge medlemmer til bestyrelsen efter ASL § 49, stk. 2 og stk. 3.
 Dette skyldes, at medarbejderne har ret til at vælge  

 et antal bestyrelsesmedlemmer svarende til halvdelen af det antal, der  

 vælges af generalforsamlingen eller udpeges af andre efter  

 vedtægterne samtidig med, at generalforsamlingen efter ASL § 49, stk.  

 6, som nævnt skal vælge flertallet af bestyrelsen.
 Samme begrænsning gælder derimod ikke,  

 såfremt der er tale om en lovbestemt udpegningsret for forbrugerne, men  

 heller ikke i dette tilfælde kan forbrugerne som nævnt  

 tillægges ret til at udpege 1/3 af den samlede bestyrelse, uden at der  

 sker en lovbestemt fravigelse af § 49, stk. 6.
Der gælder ikke for anpartsselskaber et tilsvarende  

 krav om, at flertallet af bestyrelsens medlemmer skal vælges af  

 generalforsamlingen.
Anpartsselskaber er som nævnt heller ikke omfattet  

 af forslaget til 5. selskabsdirektiv og de deri indeholdte  

 begrænsninger for antallet af bestyrelsesmedlemmer, der kan udpeges af  

 andre end generalforsamlingen.
Tillades det i lov om elforsyning, at  

 netvirksomheder og forsyningspligtselskaber driver virksomhed i  

 anpartsselskabsform, forudsætter det bevillingsmæssige krav om  

 forbrugernes ret til udpegning af henholdsvis flertallet og 1/3 af  

 bestyrelsens medlemmer derfor ikke en fravigelse af de almindelige  

 selskabsretlige regler.
Bestående aktieselskaber kan omdannes til  

 anpartsselskaber ved vedtagelse på generalforsamlingen med det flertal,  

 der kræves til ændring af selskabets vedtægter, dvs.  

 normalt 2/3 såvel af de afgivne stemmer som af den på  

 generalforsamlingen repræsenterede stemmeberettigede aktiekapital, jf.  

 ASL § 134, stk. 1, jf. § 78. En senere ændring af anpartsselskabets  

 vedtægter, hvorved der tillægges forbrugerne ret til at udpege  

 flertallet eller 1/3 af bestyrelsens medlemmer, kan som udgangspunkt vedtages  

 med almindelig vedtægtsændringsmajoritet, jf.
APSL § 33.
Vedtages omdannelsen af et aktieselskab til et  

 anpartsselskab med henblik på at gennemføre en sådan  

 begrænsning i aktionærernes ret til at vælge selskabets  

 bestyrelse, må omdannelsen til anpartsselskab og den senere  

 ændring i anpartsselskabets vedtægter muligvis betragtes under  

 ét, således at ændringerne kun kan vedtages med samme  

 majoritet som til begrænsning af aktionærernes ret til at  

 vælge bestyrelsesmedlemmer, dvs. et krav om 9/10 flertal, jf.
ASL § 79,  

 stk. 2, nr. 4, og ovenfor.
På den anden side kan det anføres, at  

 selskabet ved omdannelse til anpartsselskab herefter i enhver henseende er  

 undergivet anpartsselskabslovens regler, og at eventuelle  

 omgåelsesbetragtninger må forudsætte, at det er planen  

 atter at omdanne anpartsselskabet til aktieselskab efter vedtagelse af disse  

 vedtægtsændringer.
Det må dog anses for tvivlsomt, om  

 sidstnævnte synspunkt er holdbart.
 Med hensyn til et eventuelt krav om, at netvirksomheder og  

 forsyningspligtselskaber skal drives i anpartsselskabsform, bemærkes  

 desuden, at større virksomheder almindeligvis ikke drives som  

 anpartsselskaber, og at det derfor ville være højst  

 usædvanligt at stille lovkrav herom.
 Endvidere kan anpartsselskaber ikke noteres på  

 Fondsbørsen, og aktieselskaber, der allerede var noteret, ville  

 være nødt til at lade sig afnotere, hvilket muligvis kunne  

 indebære et økonomisk tab for selskabet og dets  

 aktionærer.
3. Særligt om anvendelse af  

 repræsentantskab Som et alternativ til direkte  

 bestyrelsesrepræsentation kan forbrugernes indflydelse i  

 netvirksomheder og forsyningspligtvirksomheder, der drives i  

 aktieselskabsform, eventuelt sikres gennem valg af medlemmer til et  

 repræsentantskab.
For bestående selskaber kan et sådant  

 repræsentantskab etableres ved ændring af vedtægterne med  

 almindelig vedtægtsændringsmajoritet, jf.
ASL § 59, stk. 1, dvs.  

 normalt 2/3 af såvel afgivne stemmer som den på  

 generalforsamlingen repræsenterede stemmeberettigede kapital, jf.
ASL §  

 78. Hvis det samtidig bestemmes, at flertallet af repræsentantskabets  

 medlemmer skal udpeges af forbrugere, kræver dette som ovenfor  

 nævnt i punkt 2 muligvis vedtagelse med 9/10 flertal, jf.
ASL § 79,  

 stk. 2, nr. 4.
Hvis et sådant flertal kan tilvejebringes, kan det  

 efter ASL § 59, stk. 3, i vedtægterne bestemmes, at valg af bestyrelse  

 og fastsættelse af bestyrelsesmedlemmernes vederlag foretages af  

 repræsentantskabet.
Herudover har repræsentantskabet til opgave  

 at føre tilsyn med bestyrelsens og direktionens anliggender, og  

 vedtægterne kan bestemme, at bestyrelsen så vidt muligt på  

 forhånd skal gøre repræsentantskabet bekendt med visse  

 nærmere angivne foranstaltninger, der ikke omfattes af den daglige  

 ledelse, dvs. bl.a. dispositioner af usædvanlig art eller stor  

 betydning, jf.
ASL § 54, stk. 2. Andre beføjelser kan ikke  

 tillægges repræsentantskabet, jf.
ASL § 59, stk. 3, in fine.
 Anvendelsen af repræsentantskabsmodellen kan  

 således give forbrugerne en større indflydelse på  

 virksomhedens ledelse end en model, hvor forbrugerne alene er tillagt en  

 lovbestemt ret til at udpege et antal af bestyrelsens medlemmer.
Dog rummer anvendelsen af repræsentantskabsmodellen  

 ikke umiddelbart mulighed for, at forbrugerne kan udpege flertallet af  

 repræsentantskabets medlemmer og derigennem have en bestemmende  

 indflydelse på bestyrelsens sammensætning.
Ligesom flertallet af  

 bestyrelsens medlemmer skal vælges af generalforsamlingen, jf.
ASL §  

 49, stk. 6, er det i ASL § 59, stk. 1, bestemt, at flertallet af  

 repræsentantskabets medlemmer skal vælges af  

 generalforsamlingen.
 Såfremt forbrugere i forsyningsområdet skal  

 udpege flertallet af medlemmerne i en netvirksomheds bestyrelse,  

 forudsætter dette derfor, at forbrugerne udpeger flertallet af  

 repræsentantskabets medlemmer, og at der i lov om elforsyning sker en  

 lovbestemt fravigelse af reglen i ASL § 59, stk. 1, om, at flertallet af  

 repræsentantskabets medlemmer vælges af generalforsamlingen.
 Ved en sådan fravigelse af ASL § 59 kunne der  

 eventuelt skabes hjemmel for et særligt selskabsorgan, et  

 forbrugerrepræsentantskab, der alene består af medlemmer valgt af  

 forbrugerne i forsyningsområdet, og som tillægges kompetence til  

 at vælge flertallet af bestyrelsesmedlemmerne i netvirksomheder og 1/3  

 af bestyrelsesmedlemmerne i forsyningspligtselskaber, og i øvrigt med  

 samme beføjelser som gældende for repræsentantskabet i ASL  

 § 59. De øvrige medlemmer af bestyrelsen vælges af  

 aktionærerne på generalforsamlingen.
Alternativt kunne repræsentantskabets kompetence  

 vedrørende valg af bestyrelsesmedlemmer begrænses til at  

 opstille en kandidatliste, der er bindende for aktionærernes valg af  

 bestyrelsesmedlemmer på generalforsamlingen.
Graden af  

 forbrugerindflydelse på valget af bestyrelsesmedlemmer vil i denne  

 situation være afhængig af det antal »overskydende« kandidater,  

 som der efter lov om elforsyning skal være på denne  

 kandidatliste.
 En sådan løsning kunne i praksis vise sig  

 enklere at håndtere, men indebærer på den anden side mindre  

 forbrugerindflydelse end ved direkte valg.
 For så vidt angår de EU-retlige aspekter  

 bemærkes, at forslaget til EU s 5. selskabsdirektiv ikke  

 forudsætter etablering af et selskabsorgan svarende til  

 repræsentantskabet i ASL § 59.
 Disse modeller giver imidlertid også anledning til  

 spørgsmålet om, hvorvidt der herved sker et ekspropriativt  

 indgreb i de bestående aktionærers ejerråden, idet  

 indgrebenes intensitet dog er varierende.
4. Kombinationsmodel De ovenfor anførte modeller, hvorefter henholdsvis  

 kommunen og forbrugerne udpeger flertallet af bestyrelsens medlemmer i  

 netvirksomheder, kan kombineres.
Der kunne f.eks. opstilles et lovbestemt  

 krav om, at flertallet af bestyrelsens medlemmer i netvirksomheder udpeges af  

 forbrugerne, eventuelt via et forbrugerrepræsentantskab, eller at  

 flertallet af bestyrelsens medlemmer vælges af kommunen, dog at det i  

 sidstnævnte tilfælde tillige er et krav, at forbrugerne udpeger  

 f.eks. 1/3 af bestyrelsens medlemmer enten direkte eller indirekte gennem det  

 særligt lovbestemte forbrugerrepræsentantskab.
Såfremt forbrugerne ikke skal udpege flertallet af  

 bestyrelsens medlemmer, men flertallet vælges af en eller flere  

 kommuner som majoritetsaktionærer på generalforsamlingen, vil  

 dette ikke i sig selv nødvendiggøre en lovbestemt fravigelse af  

 reglerne i ASL § 49, stk. 6, og § 59, stk. 1, om, at flertallet af  

 henholdsvis bestyrelsens og repræsentantskabets medlemmer skal  

 vælges på generalforsamlingen.
Til gengæld ville anvendelse  

 af en sådan model som den eneste mulighed i praksis fastlåse  

 kommunernes aktiebesiddelser i elselskaberne, jf. mine bemærkninger  

 ovenfor om mulige ekspropriationsproblemer.
5. Ministerudpegede bestyrelsesmedlemmer I systemansvarlige virksomheder forudsættes 1/3 af  

 bestyrelsens medlemmer at skulle udpeges af miljø- og  

 energiministeren.
 En sådan lovbestemt udpegningsret, som i en mere  

 begrænset form kendes i f.eks. bank- og sparekasseloven, kan  

 gennemføres inden for rammerne af aktieselskabslovens almindelige  

 regler, herunder ASL § 49, stk. 6, om, at flertallet af bestyrelsens  

 medlemmer skal vælges af generalforsamlingen.
 Som nævnt medregnes de lovbestemt udpegede  

 bestyrelsesmedlemmer ikke ved beregningen af det antal medlemmer, der kan  

 vælges af medarbejderne i henhold til ASL § 49, stk. 2 og stk. 3. Hvis  

 kravet om, at 1/3 af bestyrelsens medlemmer skal udpeges af ministeren, alene  

 beregnes på grundlag af det antal bestyrelsesmedlemmer, der  

 vælges af generalforsamlingen, vil dette ikke  

 nødvendiggøre en fravigelse af ASL § 49, stk. 6. Anderledes  

 derimod, hvis der ved beregningen også skal tages hensyn til det antal  

 bestyrelsesmedlemmer, der eventuelt vælges af medarbejderne efter ASL §  

 49, stk. 2 og stk. 3. Der henvises til bemærkningerne ovenfor under  

 punkt 2 vedrørende forbrugernes udpegning af 1/3 af bestyrelsens  

 medlemmer i forsyningspligtvirksomheder.
6. Sammenfatning Som det vil fremgå af det ovenfor anførte,  

 vil en række af de skitserede modeller indebære, at man ved lov  

 om elforsyning skal fravige ASL § 49, stk. 6, og § 59, stk. 1, om  

 generalforsamlingens ret til at vælge flertallet af henholdsvis  

 bestyrelsens og repræsentantskabets medlemmer.
Disse bestemmelser  

 må anses for fundamentale selskabsretlige lovbestemmelser, der for  

 så vidt angår ASL § 49, stk. 6, også forudsættes i  

 forslaget til EU s 5. selskabsdirektiv.
 Den mest enkle løsning til imødekommelse af  

 ønsket om forbrugerindflydelse ville efter min opfattelse bestå  

 i en bestemmelse i elforsyningsloven gående ud på, at bevilling  

 kun kan gives til virksomheder, som opfylder visse nærmere angivne krav  

 til forbrugerindflydelse, eventuelt ved lovfæstelse af et særligt  

 forbrugerrepræsentantskab.
 Da alle operatørerne på markedet efter det  

 oplyste i dag opfylder kravet om forbrugerindflydelse, må det herefter  

 være op til den enkelte virksomhed, som ønsker at få eller  

 bevare en bevilling, at indrette sig på fortsat at kunne efterleve de  

 krav, som stilles til opnåelse af en sådan bevilling.
 Jeg tillader mig i den forbindelse at henvise til  

 drøftelserne på mødet den 13. januar 1999 om, hvorvidt de  

 bestående virksomheder kunne tænkes at have en økonomisk  

 interesse i ikke at få fornyet bevillingen.
 Endelig forudsættes det, at Justitsministeriet  

 vurderer, at den begrænsning, der herved reelt sættes for de  

 bestående aktionærers/ejeres råden, ikke er et  

 ekspropriativt indgreb.
Bilag 2 Justitsministeriets notat af 28. april 1999 om forholdet  

 mellem grundlovens § 73 og visse bestemmelser om ejerstrukturen m.v. i et  

 udkast til forslag til lov om elforsyning og Kammeradvokatens brev af 28.  

 april 1999 om Kammeradvokatens rådgivning ved udformningen af udkastet  

 til lov om elforsyning JUSTITSMINISTERIET Lovafdelingen Den 28. april 1999 NOTAT om forholdet mellem grundlovens § 73 og visse bestemmelser om ejerstrukturen  

 m.v. i et udkast til forslag til lov om elforsyning 1. Indledning Miljø- og Energiministeriet har anmodet  

 Justitsministeriet om at vurdere forholdet mellem grundlovens § 73 og en  

 række bestemmelser om ejerstrukturen m.v. i Miljø- og  

 Energiministeriets udkast til forslag til lov om elforsyning.
 Det drejer sig om det udkast, som Justitsministeriet  

 modtog mandag den 26. april 1999.
Baggrunden for anmodningen er bl.a., at Danske  

 Elværkers Forening i et høringssvar over et tidligere lovudkast  

 af 9. april 1999 har gjort gældende, at bestemmelserne i lovudkastets §  

 35, § 36, § 38, §§ 40-43, § 50, § 52, § 69, stk. 2, og § 97 indebærer  

 ekspropriation efter grundlovens § 73. Til støtte herfor henvises til  

 et notat af 22. april 1999, der er udarbejdet af advokat Claus Høeg  

 Madsen.
I et høringssvar af 23. april 1999 har NESA A/S tilsluttet sig  

 disse synspunkter og har herudover bl.a. anført, at også  

 lovudkastets § 70, stk. 2, har ekspropriativ karakter.
I det følgende gives indledningsvis en kort  

 oversigt over retstilstanden efter den gældende elforsyningslov (pkt. 2  

 nedenfor). Der redegøres dernæst for Miljø- og  

 Energiministeriets lovudkast (pkt. 3 nedenfor). Under pkt. 4 gennemgås  

 bestemmelsen i grundlovens § 73 om ekspropriation.
Justitsministeriets  

 vurdering fremgår af pkt. 5 nedenfor.
2. Den gældende elforsyningslov 2.1. Ejerstrukturen Den gældende elforsyningslov blev vedtaget af  

 Folketinget i 1976 og trådte i kraft den 1. januar 1977.
Loven indeholder ikke regler om ejerstrukturen i  

 elsektoren.
Det er således elvirksomhederne selv, der har bestemt deres  

 ejerstruktur, som kan skitseres således:
De eksisterende elproduktionsvirksomheder ejes i dag af de  

 lokale distributionsselskaber.
Disse selskaber aftager el fra  

 elproduktionsvirksomhederne og forsyner forbrugerne hermed gennem egne  

 net.
Distributionsselskaberne er enten kommunalt ejede  

 virksomheder, andelsselskaber eller selvejende institutioner.
Dog er  

 distributionsselskabet NESA et aktieselskab.
I/S Eltra og andelsselskabet Elkraft er i dag  

 såkaldte systemansvarlige virksomheder.
De er dannet af  

 distributionsselskaberne.
Eltra virker vest for Storebælt, mens Elkraft  

 virker øst for Storebælt.
De systemansvarlige virksomheder  

 driver det overordnede transmissionsnet og skal bl.a. sikre  

 forsyningssikkerheden i nettet, herunder balancen og spændingen i det  

 sammenhængende elsystem.
Herudover skal de systemansvarlige  

 virksomheder varetage forskellige opgaver for det offentlige.
Det drejer sig  

 f.eks. om at sikre netadgangen for tredjemand og om at afsætte  

 miljøvenlig energiproduktion.
2.2. Bevillingsreglerne I henhold til elforsyningslovens § 3 må  

 elforsyningsvirksomhed fra produktionsanlæg over 25 MW kun  

 udøves efter bevilling.
Det samme gælder elforsyningsvirksomhed  

 fra transmissions- eller distributionsanlæg beregnet for  

 spændinger over 100 kV, jf. elforsyningslovens § 3. Denne grænse  

 indebærer efter det oplyste, at hovedreglen i praksis er, at  

 transmissionsvirksomhed kræver bevilling, og at distributionsvirksomhed  

 kan drives uden bevilling.
Efter § 3, stk. 1, i elforsyningsloven af 1977 kunne  

 bevilling ikke gives for en kortere periode end 20 år.
Det  

 fremgår af forarbejderne til loven, at hensigten var at  

 tidsbegrænse bevillingerne til 20 år under hensyn til  

 anlæggenes økonomiske levetid, jf.
Folketingstidende 1975-76,  

 Tillæg A, sp. 1012 f.
Ved lov nr. 89 af 10. februar 1988 blev elforsyningslovens  

 § 3, stk. 1, ændret således, at bevilling nu »ikke kan gives for  

 et kortere tidsrum end 2 år«.
Samtidig indebar ændringsloven, at  

 de eksisterende bevillinger, som var udstedt i 1978 og 1979 med udløb  

 20 år senere, uden forudgående ansøgning blev  

 forlænget til den 31. december 1999, jf. den nye bestemmelse i lovens §  

 17, stk. 4.
 Om baggrunden herfor er der i bemærkningerne til  

 loven bl.a. anført (Folketingstidende 1997-98, Tillæg A, side  

 3):
»De fleste bevillinger blev udstedt i 1978, og for  

 samtlige af de til dato udstedte bevillinger gælder, at disse er  

 tidsbegrænsede til en 20-årig periode.
Det fremgår af  

 bevillingerne, at der senest 5 år før bevillingernes  

 udløb skal indledes forhandlinger mellem myndighederne og  

 elselskaberne med henblik på en eventuel forlængelse af  

 bevillingerne.
 Energiministeriet indledte medio 1993 forhandlinger med  

 alle bevillingshavere med bevilling, der udløber i 1998. Under de  

 indledende forhandlinger med Danske Elværkers Forening besluttede man  

 imidlertid, at det ikke på daværende tidspunkt var  

 formålstjenligt at indgå realitetsforhandlinger om den konkrete  

 formulering af de nye bevillinger, idet der herskede stor usikkerhed om  

 udformningen af den forventede EU-lovgivning på området.  

 Forhandlingerne har herefter afventet denne lovgivning.
 EU-direktiv 96/42/EF om fælles regler for det indre  

 marked for elektricitet blev endelig vedtaget på rådsmødet  

 i december 1996 og trådte i kraft den 19. februar 1997. Medlemsstaterne  

 har frist til den 19. februar 1999 til implementering af direktivet.
Miljø- og Energiministeriet overvejer i forbindelse  

 med implementeringen af eldirektivet en omfattende revision af el- og  

 varmelovgivningen.
Denne revision omfatter også bevillingssystemet, der  

 er baseret på den hidtidige struktur og rollefordeling i elsektoren og  

 derfor i et vist omfang er forældet.
Der er endvidere tale om, at  

 indførelsen af konkurrence i elsektoren vil indebære  

 ændrede strukturforhold og en regulering af de offentlige  

 forpligtelser, som elsektoren er pålagt.
Der må således  

 forventes ændringer i bevillingsreglerne, og det er derfor  

 uhensigtsmæssigt på nuværende tidspunkt at udstede  

 bevillinger for endnu en 20-årig periode.
Lovforslaget giver hjemmel  

 til at tidsbegrænse nye bevillinger til et kortere tidsrum, ligesom  

 flertallet af de eksisterende bevillinger ligeledes forlænges for en  

 kortere periode.« Også aktivitet som systemansvarlig virksomhed sker  

 efter bevilling, jf. elforsyningslovens § 3 a, der trådte i kraft den  

 1. januar 1998. I/S Eltras og Elkrafts bevillinger udløber den 31.  

 december 1999.
2.3. Den gældende prisregulering Elforsyningsvirksomhederne drives efter det såkaldte  

 hvile i sig selv-princip, jf. elforsyningslovens § 9 og § 10. Virksomhederne  

 har dog adgang til en rimelig forrentning af deres indskudskapital.
Elforsyningsvirksomheder kan over elpriserne i 5 år  

 før anlæggets ibrugtagning indregne henlæggelser på  

 op til 75 pct. af den budgetterede anlægssum.
Der henvises til  

 bekendtgørelse nr. 108 af 23. marts 1977 om driftsmæssige  

 afskrivninger og henlæggelser m.v. i elforsyningsvirksomheder.
3. Miljø- og Energiministeriets lovudkast 3.1. Bevillingssystemet Efter lovudkastet kræves der   ligesom i dag  

 bevilling til elproduktion fra anlæg med en kapacitet på over 25  

 MW, jf. § 10 i lovudkastet.
Efter lovudkastet kræves der endvidere bevilling til  

 transmissionsvirksomhed og til netvirksomhed, dvs. for aktiviteter, der  

 angår selve driften af distributionsnettet.
Der henvises til  

 lovudkastets § 19.
 I lovudkastet fastsættes også krav om  

 bevilling til såkaldt forsyningspligtig virksomhed, jf. lovudkastets §  

 33. Herved forstås »virksomhed med bevilling, der forsyner forbrugere,  

 som ikke har eller kan gøre brug af muligheden for valg af egen  

 leverandør, med elektricitet«, jf. lovudkastets § 5.
 Også systemansvarlig virksomhed skal   som i dag  

 udøves efter bevilling, jf. lovudkastets § 27.
 De eksisterende elforsyningsvirksomheder har retskrav  

 på bevilling, hvis de opfylder reglerne i lovudkastet, jf. lovudkastets  

 § 97, stk. 1, som omtales nærmere i pkt. 3.3. nedenfor.
 3.2. Ejerstrukturen m.v.
3.2.1. Indledning Lovudkastet indeholder en række bestemmelser om de  

 fremtidige krav til ejerstrukturen m.v. inden for elsektoren.
 Der stilles således krav om selskabsmæssig  

 udskillelse af forskellige former for elvirksomhed (netvirksomhed,  

 produktionsvirksomhed m.v.), jf. pkt. 3.2.2. nedenfor om lovudkastets §  

 47.
 Endvidere indeholder overgangsbestemmelsen i lovudkastets  

 § 97, stk. 2, en række krav til ejerstrukturen for indbyrdes forbundne  

 selskaber, der i dag driver elforsyningsvirksomhed, jf. pkt. 3.2.3.  

 nedenfor.
Yderligere regler om ejerstrukturen findes i lovudkastets  

 § 38. Bestemmelsen regulerer adgangen til bevilling for selskaber, der i dag  

 ikke driver elforsyningsvirksomhed, og indfører desuden en  

 begrænsning i adgangen til at sælge ejerandele til andre  

 elforsyningsvirksomheder.
Der henvises til pkt. 3.2.4. nedenfor.
 Lovudkastets § 38 og § 97, stk. 2, suppleres af  

 bestemmelsen i § 36 om forbud mod salg af ejerandele til visse  

 nærstående virksomheder, jf. under pkt. 3.2.5. nedenfor.
 Herudover indeholder lovudkastets §§ 40-43 regler om  

 forbrugerindflydelse i netvirksomheder og forsyningspligtige virksomheder.  

 Disse bestemmelser behandles nedenfor under pkt. 3.2.6.
 Endelig tillægger lovudkastets § 35 staten en  

 forkøbsret til visse elforsyningsvirksomheder, jf. pkt. 3.2.7.  

 nedenfor.
3.2.2. Selskabsmæssig udskillelse Lovudkastets § 47, stk. 1 og stk. 2, bestemmer  

 følgende:
 »§ 47. Bevilling til forsyningspligtig virksomhed,  

 systemanvarlig virksomhed, netvirksomhed og transmissionsvirksomhed kan med  

 de i stk. 2 nævnte undtagelser ikke gives til samme virksomhed, og  

 bevillingshaveren kan i virksomheden alene drive de aktiviteter, som ligger  

 inden for bevillingen.
Stk. 2. Bevilling til netvirksomhed og bevilling  

 til transmissionsvirksomhed kan dog gives til samme virksomhed, hvis  

 miljø- og energiministeren vurderer, at dette kan ske, uden at det er  

 til hinder for en forsvarlig varetagelse af de bevillingspligtige  

 aktiviteter.
Bevilling til transmissionsvirksomhed og bevilling til  

 systemansvarlig virksomhed kan under tilsvarende betingelser gives til samme  

 virksomhed.« Bestemmelsen indebærer, at en elforsyningsvirksomhed  

   som betingelse for at opnå bevilling til en bestemt form for  

 elvirksomhed   som hovedregel skal udskille sine øvrige aktiviteter i  

 særlige selskaber.
Det fastsættes endvidere i lovudkastets § 48, at  

 virksomheder, som producerer el ved forbrænding af affald, ikke i samme  

 virksomhed må udøve anden elproduktionsvirksomhed eller  

 elhandelsvirksomhed.
Det skyldes, at etablering og drift af  

 affaldsforbrændingsanlæg også fremover skal ske i  

 virksomheder med en »hvile i sig selv-økonomi«.
3.2.3. Selskabsmæssig organisering af indbyrdes  

 forbundne selskaber, der i dag driver elforsyningsvirksomhed Overgangsbestemmelsen i lovudkastets § 97 fastsætter  

 følgende:
»§ 97. En virksomhed, som ved lovens  

 ikrafttræden lovligt udøvede virksomhed, som efter denne lov er  

 bevillingspligtig, har ret til at få bevilling til sin virksomhed,  

 når 1)	virksomheden erklærer at ville opfylde de  

 forpligtelser, som pålægges denne efter bestemmelserne i loven og  

 i bevillingen, 2)	virksomhedens vedtægter ikke strider imod  

 bestemmelser i denne lov eller regler udstedt i medfør af loven og kan  

 godkendes af miljø- og energiministeren og 3)	virksomheden opfylder de i denne lov stillede krav  

 for at kunne meddeles bevilling.
Stk. 2. Det er en betingelse for meddelelse af  

 bevilling til netvirksomheder, at direkte eller indirekte ejerandele i  

 elproduktionsvirksomheder, transmissionsvirksomheder, systemansvarlige  

 virksomheder og forsyningspligtige virksomheder, der på tidspunktet for  

 lovforslagets fremsættelse besiddes af netvirksomheden eller af  

 virksomheder, der direkte eller indirekte besidder ejerandele i  

 netvirksomheden, overføres til netvirksomheden, således at denne  

 direkte besidder de pågældende ejerandele.
Det er ligeledes en  

 betingelse for meddelelse af bevilling til transmissionsvirksomheder,  

 systemansvarlige virksomheder og forsyningspligtige virksomheder, at  

 ejerandelene i disse virksomheder er overført til den eller de  

 berørte netvirksomheder i overensstemmelse med 1. pkt.
Stk. 3. Miljø- og energiministeren kan  

 dispensere fra bestemmelsen i stk. 2, såfremt særlige hensyn  

 tilsiger det.« Om baggrunden for bestemmelserne i lovudkastets § 97, stk.  

 2-3, anføres bl.a. følgende i bemærkningerne til  

 bestemmelserne:
 »Stk. 2 fastsætter, at det er en betingelse for  

 meddelelse af bevilling til offentlig elforsyningsvirksomhed, at (andele af)  

 elproduktionsselskaber, transmissionsvirksomheder, systemansvarlige  

 virksomheder og forsyningspligtige virksomheder er direkte ejet af den  

 virksomhed, der skal drive netvirksomheden.
Under den eksisterende ordning gælder der ingen  

 særlige bestemmelser om, hvem der kan være ejer af  

 elforsyningsvirksomheder.
De pågældende virksomheder er på  

 nuværende tidspunkt ofte samlet i én juridisk person, men  

 lovforslaget vil medføre, at der i et vist omfang skal oprettes  

 selvstændige selskaber med begrænset ansvar med henblik på  

 udførelse af elproduktions- og elforsyningsvirksomhed.
Kapitalandele i  

 disse nyoprettede selskaber vil skulle placeres i det selskab (eller anden  

 form for juridisk person), der fremover vil skulle drive netvirksomheden.
Som  

 det fremgår af § 47, stk. 2, vil net- og transmissionsvirksomhed dog  

 kunne drives inden for rammerne af én juridisk person.
Såfremt kapitalandele i elproduktionsselskaber,  

 transmissionsvirksomheder, systemansvarlige virksomheder og  

 forsyningspligtige virksomheder på tidspunktet for lovforslagets  

 fremsættelse besiddes indirekte af den virksomhed, der vil skulle drive  

 netvirksomhed   hvorved forstås, at netvirksomheden besidder  

 kapitalandelene indirekte som følge af besiddelse af kapitalandele i  

 andre selskaber m.v.   vil bestemmelsen indebære, at kapitalandelene  

 vil skulle overføres til netvirksomheden.
Kapitalandele i de  

 omhandlede virksomheder, der direkte eller indirekte besiddes af den kommende  

 netvirksomheds ejere, vil også skulle overføres til  

 netvirksomheden, førend denne virksomhed kan opnå den  

 fornødne bevilling.
Det er ligeledes en betingelse for meddelelse af  

 bevilling til transmissionsvirksomheder, systemansvarlige virksomheder og  

 forsyningspligtige virksomheder, at ejerandelene i disse virksomheder er  

 overført til den eller de berørte netvirksomheder.
 Stk. 2 opstiller således et organisatorisk krav,  

 hvorefter det er en betingelse for meddelelse af bevilling, at der i relation  

 til eksisterende elforsyningsvirksomheder (eller ejerandele heri), som ligger  

 inden for en fælles ejerkreds, etableres en juridisk struktur, hvor det  

 er netvirksomheden, der er den direkte modervirksomhed for de øvrige  

 virksomheder.
 Bestemmelsen tjener et dobbelt formål:
 Lovforslaget indebærer, at  

elproduktionsvirksomheder (kraftværker m.v.) ikke længere  

 vil være underlagt »hvile i sig selv-princippet«, der har været  

 lovfæstet siden ikrafttrædelsen af den nugældende  

 elforsyningslov den 1. januar 1977. »Hvile i sig selv-princippet«  

 medfører, at optjente værdier som udgangspunkt skal benyttes til  

 at nedbringe omkostningerne ved virksomhedens fremtidige drift, og i det  

 omfang den eksisterende ordning har muliggjort en opsparing af værdier  

 i elproduktionsvirksomhederne, har det derfor været forudsat, at disse  

 værdier skulle komme forbrugerne til gode, jf. dog § 74, stk. 3.
Ved at placere det direkte ejerskab til  

 elproduktionsvirksomhederne i netvirksomheden opnås, at udlodninger fra  

 elproduktionsvirksomheder eller kapitalgevinster ved afståelse af  

 ejerandele i disse virksomheder som udgangspunkt kun kan benyttes til  

 netvirksomhedens bevillingspligtige aktiviteter, jf. § 70. I overensstemmelse  

 med de forudsætninger, der ligger til grund for den eksisterende  

 ordning, sikres det derfor, at de værdier, der er opsparet i perioden  

 siden 1. januar 1977, kommer forbrugerne til gode.
Som det fremgår af  

 bemærkningerne til § 74, stk. 3, vil netvirksomheden som ejer af  

 (andele af) elproduktionsvirksomheder derimod fortsat kunne disponere frit  

 over dels den egenkapital, der stammer fra tiden før den  

 nuværende lovs ikrafttræden den 1. januar 1977, dels den kapital,  

 som der i øvrigt har kunnet disponeres frit over allerede under den  

 nuværende elforsyningslov.
Ejere af elproduktionsvirksomheder har under den  

 eksisterende ordning som nævnt ikke kunnet have nogen berettiget  

 forventning om, at der kunne opstå (yderligere) fri kapital, som kunne  

 benyttes til udlodning eller lignende.
Når elproduktionsvirksomhederne  

 ikke længere vil være underlagt »hvile i sig selv-princippet«,  

 må dette forventes at medføre en ikke ubetydelig  

 forøgelse af elproduktionsvirksomhedernes værdi.
Også  

 denne værdistigning vil i medfør af den foreslåede ordning  

 komme forbrugerne til gode.
 Bestemmelsen skal ses i sammenhæng med § 36, som  

 sikrer, at den beskrevne ejerstruktur opretholdes, så længe  

 elproduktionsvirksomheden bevares inden for den fælles ejerkreds, jf.  

 nærmere bemærkningerne til denne bestemmelse.
I relation til transmissionsvirksomheder, systemansvarlige  

 virksomheder og forsyningspligtige virksomheder sikrer stk. 2, at  

 kommercielle ejerinteresser ikke får indflydelse på de offentlige  

 elforsyningsvirksomheders drift, hvilket kunne være skadeligt for en  

 fri konkurrence og skabe en risiko for misbrug.
Bestemmelsen skal på  

 dette punkt ses i sammenhæng med § 38, der modvirker denne risiko, for  

 så vidt angår tiden efter lovens ikrafttræden.
 I medfør af stk. 3 har miljø- og  

 energiministeren mulighed for at dispensere for betingelsen i stk. 2,  

 såfremt særlige hensyn tilsiger det.
Det er ikke muligt at udelukke, at bestemmelsen i stk. 2  

 såfremt der ikke er mulighed for at dispensere herfra   vil kunne  

 indebære, at der kun kan opnås bevilling ved overførsel af  

 ejerandele mellem virksomheder, der ikke kan anses for at ligge inden for  

 samme ejerkreds.
Dette vil f.eks. kunne være tilfældet,  

 såfremt den virksomhed, der søger netbevilling, delvis ejes af  

 en juridisk person, der ikke besidder ejerandele i de  

 transmissionsvirksomheder m.v., der i øvrigt ligger inden for den  

 fælles ejerkreds.
Det samme vil gælde, hvis kravet i stk. 2  

 fører til, at det indbyrdes forhold mellem ejernes andele i en  

 transmissionsvirksomhed m.m. forrykkes.
I givet fald vil kravet om  

 overførsel af ejerandele til netvirksomheden kunne udgøre et  

 ekspropriativt indgreb, hvilket ikke er tilsigtet.
Dispensationsadgangen forudsættes kun benyttet i  

 netop de tilfælde, hvor en håndhævelse af stk. 2 vil kunne  

 udgøre et ekspropriativt indgreb.« Miljø- og Energiministeriet har oplyst, at  

 bestemmelsen i lovudkastets § 97, stk. 2, ikke regulerer, hvilket vederlag en  

 elforsyningsvirksomhed kan modtage for at overføre ejerandele i en  

 anden elforsyningsvirksomhed til netvirksomheden.
Spørgsmålet  

 må derfor afgøres ved aftale mellem de berørte  

 virksomheder.
 Miljø- og Energiministeriet har endvidere oplyst,  

 at bevillingsvilkårene til den selskabsmæssige struktur efter  

 bestemmelsen i § 97, stk. 2, alene gælder, når en eventuel  

 bevilling til en elforsyningsvirksomhed til den pågældendes  

 driftsform er udløbet, jf. herved lovudkastets § 98, stk. 1, der  

 indeholder følgende bestemmelse:
»§ 98. Godkendelser til etablering og  

 ændringer af produktionsanlæg, transmissionsnet og bevillinger  

 til elproduktion og transmission, som er givet efter bestemmelserne i den  

 hidtil gældende elforsyningslov, opretholdes i overensstemmelse med  

 deres indhold og varighed.« 3.2.4. Reglen om ejerbegrænsning i lovudkastets §  

 38 Lovudkastets § 97, stk. 2, regulerer kun vilkårene  

 for udstedelse af bevilling til selskaber, der ved lovens ikrafttræden  

 driver elforsyningsvirksomhed.
 Virksomheder, der påbegynder elforsyningsvirksomhed  

 efter lovens ikrafttræden, kan kun opnå bevilling, hvis de  

 opfylder de krav til ejerstruktur, der er fastsat i lovudkastets § 38.  

 Bestemmelsen har følgende ordlyd:
»§ 38. Elproduktions- og elhandelsvirksomheder og  

 disse virksomheders datterselskaber må tilsammen ikke 1)	eje mere end 15 pct. af en offentlig  

 elforsyningsvirksomheds samlede kapital eller 2)	besidde en bestemmende indflydelse i kraft af  

 særlige stemmerettigheder i en offentlig elforsyningsvirksomheds  

 ledende organer.
Stk. 2. Forsyningspligtige virksomheder må  

 tilsammen ikke 1)	eje mere end 15 pct. af en netvirksomheds,  

 transmissionsvirksomheds eller systemansvarlig virksomheds samlede kapital  

 eller 2)	besidde en bestemmende indflydelse i kraft af  

 særlige stemmerettigheder i en netvirksomheds, transmissionsvirksomheds  

 eller systemansvarlig virksomheds ledende organer.
Stk. 3. Aftaler om overdragelser af kapitalandele  

 og aftaler eller vedtægtsbestemmelser om tildeling af stemmerettigheder  

 i strid med bestemmelserne i stk. 1 og 2 er ugyldige.« Udtrykket »offentlige elforsyningsvirksomheder« i § 38  

 omfatter »offentlig eller privat ejet virksomhed med bevilling, som på  

 offentligt reguleret vilkår har til formål at udføre  

 aktiviteter som net-, transmissions-, forsyningspligtig eller systemansvarlig  

 virksomhed«, jf. lovudkastets § 5.
Overgangsbestemmelsen i lovudkastets § 97, stk. 2, er  

 udformet således, at virksomheder, der opfylder denne bestemmelse,  

 hermed også opfylder kravene om ejerstruktur i lovudkastets § 38.  

 Sidstnævnte bestemmelse har imidlertid også betydning for  

 selskaber, der i dag driver elforsyningsvirksomhed.
Det skyldes, at  

 også disse selskaber efter bevillingens udstedelse kun kan ændre  

 ejerforholdene inden for de rammer, der er fastsat i lovudkastets § 38.
 I bemærkningerne til lovudkastets § 38 er der bl.a.  

 anført følgende:
»Bestemmelsen i § 38 skal modvirke vertikal integration,  

 som kan føre til, at kommercielle ejerinteresser får  

 væsentlig indflydelse i de offentlige elforsyningsselskaber.
En  

 sådan indflydelse vil være skadelig for en effektiv konkurrence  

 og vil kunne indebære risiko for misbrug.
Det vurderes, at det vil  

 være vanskeligt at undgå denne risiko gennem det offentlige  

 tilsyn med selskaberne.
Dette formål tilgodeses dels gennem en  

 ejerskabsbegrænsning, dels gennem et forbud mod, at kommercielle  

 ejerinteresser i kraft af særlige stemmerettigheder i de ledende  

 organer får mulighed for at udøve en bestemmende indflydelse i  

 de offentlige elforsyningsvirksomheder.
 Bestemmelsen indebærer, at der ikke vil være  

 adgang til at overdrage en offentlig elforsyningsvirksomhed til kommercielle  

 parter på elmarkedet, og at der kun vil være en meget  

 begrænset adgang for kommercielle parter til at investere i disse  

 virksomheder.
Bestemmelsen sikrer, at de systemansvarlige virksomheder  

 indtager en tilstrækkelig neutral stilling på markedet til, at  

 det kan forventes, at de vil give adgang til de overordnede elnet på  

 lige og ikke-diskriminerende vilkår.
Hermed skabes grundlag for, at de  

 systemansvarlige virksomheder kan leve op til de krav om uafhængighed,  

 som fra de øvrige nordiske lande stilles som betingelse for en  

 yderligere integration af det nordiske elmarked.
Bestemmelsen fjerner også risikoen for, at  

 kommercielle virksomheder som nævnt i stk. 1 og 2, som ejere af  

 distributions- og transmissionsnet tilgodeser egne kommercielle interesser  

 på bekostning af andre potentielle brugere af nettet.
Bestemmelsen skal  

 endvidere sikre, at forsyningspligtvirksomhederne i udøvelse af deres  

 forsyningspligtvirksomhed er uafhængige af kommercielle produktions-  

 eller handelsinteresser.
Endelig sikrer bestemmelsen i stk. 2, at  

 forsyningspligtige virksomheder, som i et vist omfang også varetager  

 egne kommercielle interesser, ikke kan opnå væsentlig indflydelse  

 i forhold til andre former for offentlig elforsyningsvirksomhed.« 3.2.5. Forbud mod salg til nærstående  

 virksomheder Lovudkastets § 36, stk. 1, indeholder følgende  

 bestemmelse:
»§ 36. En netvirksomhed må hverken helt eller  

 delvis afstå sine ejerandele i en elproduktionsvirksomhed til 1)	en virksomhed, hvori netvirksomheden direkte eller  

 indirekte besidder ejerandele eller 2)	en virksomhed, som direkte eller indirekte besidder  

 ejerandele i netvirksomheden 3)	en virksomhed, som direkte eller indirekte er helt  

 eller delvis ejet af en virksomhed, der tillige direkte eller indirekte  

 besidder ejerandele i netvirksomheden.« I bemærkningerne anføres følgende:
»Bestemmelsen skal ses i sammenhæng med  

 overgangsbestemmelsen i § 97. Bestemmelsen skal sikre, at den i § 97  

 foreskrevne ejerstruktur opretholdes, så længe ejerskabet til  

 produktionsvirksomheden bevares inden for samme ejerkreds.
Netvirksomhedernes  

 ejere vil således ikke få mulighed for at overdrage ejerandelene  

 til et andet selskab inden for samme ejerkreds, herunder f.eks. et  

 handelsselskab.
Hverken elproduktionsvirksomhederne selv eller disses  

 ejere har under den eksisterende ordning frit kunnet disponere over de  

 værdier, der siden ikrafttrædelsen af den hidtil gældende  

 elforsyningslov den 1. januar 1997 er blevet opsparet i  

 elproduktionsvirksomhederne, jf. nærmere § 74, stk. 3, og  

 bemærkningerne til denne bestemmelse.
Så længe den i § 97  

 foreskrevne ejerstruktur opretholdes, sikrer prisreguleringen af  

 netvirksomheden, jf. § 70, at de værdier i elproduktionsvirksomhederne,  

 der under den nuværende ordning ikke har været undergivet  

 virksomhedernes eller disses ejeres frie dispositionsret, som forudsat kommer  

 forbrugerne til gode og f.eks. ikke investeres i risikobetonede kommercielle  

 aktiviteter med deraf følgende risiko for tab.
Bestemmelsen i § 36 har til formål at hindre en  

 omgåelse af § 70. Såfremt det var muligt for netvirksomheden at  

 overdrage sine ejerandele i en elproduktionsvirksomhed til en virksomhed  

 inden for samme ejerkreds f.eks. til et handelsselskab   ville der  

 bestå en risiko for, at en sådan overdragelse fandt sted til en  

 pris væsentligt under elproduktionsvirksomhedens markedsværdi,  

 således at den reelle værdi først blev realiseret i  

 forbindelse med handelsselskabets eventuelle videresalg.
Da handelsselskaber  

 ikke vil blive omfattet af nogen prisregulering, ville forbrugerne ikke  

 få andel i den gevinst, der realiseres ved et sådant videresalg.  

 Bestemmelsen i § 36 har til formål at fjerne risikoen for en  

 omgåelse af § 70 ved hjælp af sådanne salg inden for et  

 interressefællesskab.
Den foreslåede organisatoriske regulering af  

 elsektoren indebærer ikke noget generelt salgsforbud.
Det er  

 således op til netvirksomhederne at tage stilling til, om  

 elproduktionsvirksomheder helt eller delvis skal afhændes til  

 virksomheder, der ikke ligger inden for samme ejerkreds.« Miljø- og Energiministeriet har oplyst, at der i  

 lovudkastets § 36, stk. 2, vil blive fastsat, at miljø- og  

 energiministeren kan dispensere fra bestemmelsen i stk. 1. Af  

 bemærkningerne til bestemmelsen vil det fremgå, at dispensation  

 meddeles i det omfang, der disponeres over ejerandele til kapital, der er  

 nævnt i § 74, stk. 3.
3.2.6. Forbrugerindflydelse Lovudkastets § 40 indeholder følgende bestemmelse  

 om forbrugerindflydelse i netvirksomheder:
»§ 40. Flertallet af en netvirksomheds  

 bestyrelsesmedlemmer skal vælges af forbrugere i netvirksomhedens  

 forsyningsområde eller af en eller flere kommunale eller amtskommunale  

 bestyrelser i virksomhedens forsyningsområde i kraft af disses  

 udøvelse af deres ejerbeføjelser på netvirksomhedens  

 generalforsamling eller på anden måde.
Flertallet kan også  

 vælges af forbrugere og en eller flere kommunale eller amtskommunale  

 bestyrelser i forening.
Stk. 2. Indflydelseskravet i stk. 1 anses for  

 opfyldt, hvis bestyrelsen i en netvirksomhed, der drives i  

 andelsselskabsform, udpeges af et repræsentantskab, der er valgt af  

 andelshaverne i forsyningsområdet.
Det samme gælder for en  

 netvirksomhed, der drives som selvejende institution eller i foreningsform,  

 hvis bestyrelsen udpeges af repræsentanter, der er valgt af en eller  

 flere kommunalbestyrelser i forsyningsområdet, af en flerhed af  

 forbrugere i netvirksomhedens forsyningsområde eller af sådanne  

 kommunalbestyrelser og forbrugere i forening.
Det samme gælder for  

 kommunal netvirksomhed, jf. § 4, stk. 1, 1. pkt.
 Stk. 3. I en netvirksomhed, der ejes af en juridisk  

 person, anses indflydelseskravet i stk. 1 for opfyldt, hvis flertallet af  

 medlemmerne i bestyrelsen for den juridiske person er valgt eller udpeget  

 på den i stk. 1 nævnte måde og denne bestyrelse  

 vælger netvirksomhedens bestyrelse.
Stk. 4. Miljø- og energiministeren kan,  

 såfremt særlige hensyn tilsiger det, dispensere fra  

 indflydelseskravet i stk. 1.« Om forbrugerindflydelse i forsyningspligtige virksomheder  

 er der fastsat følgende i lovudkastets § 43:
 »§ 43. Mindst en tredjedel af medlemmerne i en  

 forsyningspligtig virksomheds bestyrelse skal være valgt af en flerhed  

 af forbrugerne i virksomhedens forsyningsområde eller af en eller flere  

 kommunalbestyrelser i forsyningsområdet.
 Stk. 2. §§ 40-42 finder anvendelse med de  

 nødvendige tilpasninger.
Stk. 3. Miljø- og energiministeren kan,  

 såfremt særlige hensyn tilsiger det, dispensere fra  

 indflydelseskravet i stk. 1.« Lovudkastets §§ 41 og 42 indeholder navnlig bestemmelser  

 om fremgangsmåden, hvis en netvirksomhed ikke opfylder de krav til  

 forbrugerindflydelse, der stilles i § 40. Det kan bl.a. dreje sig om  

 tilfælde, hvor der sker ændringer i virksomhedens ejerkreds.
I  

 så fald skal der efter § 41 vælges et  

 forbrugerrepræsentantskab, der har til opgave at vælge flertallet  

 af bestyrelsesmedlemmerne i den pågældende netvirksomhed.
 I lovudkastets almindelige bemærkninger  

 anføres bl.a. følgende om udkastets §§ 40-43 om  

 forbrugerindflydelse:
»I lovforslagets kapitel 7 fastsættes regler om  

 overdragelse, forbrugerindflydelse, långivning og sikkerhedsstillelse  

 m.v. og om udskillelse af aktiviteter m.m.
Formålet med disse  

 bestemmelser er at fremme en strukturudvikling i elsektoren, som tilgodeser  

 en række samfundsmæssige hensyn.
Bestemmelserne skal sikre en  

 effektiv konkurrence, fortsat forbrugerindflydelse i elsektoren, og at de  

 værdier, som frigøres som følge af indførelse af  

 en ny regulering, kommer forbrugerne og samfundet til gode Lovforslaget bygger fundamentalt på en  

 strukturudvikling i retning af, at distributionsselskaberne som  

 netvirksomheder fortsat vil udgøre kernen i den ejermæssige  

 opbygning.
Der vil blive stillet krav om fortsat dominerende  

 forbrugerindflydelse direkte eller indirekte (i form af kommuner) i  

 netvirksomhederne.
Hvis denne forudsætning imidlertid ikke er opfyldt  

 ved etableringen af netvirksomheden, vil der blive dispenseret fra dette  

 krav.
Der vil blive fastsat generelle regler om forbrugerindflydelse i  

 netvirksomhederne.
Ved eventuelt salg af netvirksomhederne til nye ejere skal  

 kravene om direkte eller indirekte forbrugerindflydelse fortsat være  

 opfyldt.« I lovudkastets bemærkninger til bestemmelserne om  

 forbrugerindflydelse (§§ 40-43) anføres bl.a.:
»Det foreslåede indflydelseskrav i   § 40   skal  

 iagttages, for at en netvirksomhed kan opnå og opretholde sin  

 bevilling, herunder få fornyet en bevilling.
Kravene er tilstræbt  

 udformet således, at de allerede er opfyldt i eksisterende  

 virksomheder, som i øvrigt vil kunne opfylde betingelserne for at  

 opnå bevilling til netvirksomhed.
Skulle der mod forventning forekomme  

 virksomheder, hvor indflydelseskravene ved lovens fremsættelse ikke er  

 opfyldt, vil der kunne dispenseres fra kravet efter bestemmelsen i § 40, stk.  

 4. For så vidt angår de forsyningspligtige virksomheder, vil der  

 i tilsvarende situationer kunne dispenseres efter bestemmelsen i § 43, stk.  

 3.« 3.2.7. Statens forkøbsret Bestemmelsen i lovudkastets § 35 har følgende  

 ordlyd:
»§ 35. Inden et transmissionsnet på 200 kV  

 eller derover eller en netforbindelse til udlandet, som ejes af en  

 bevillingshaver, eller ejerandele i virksomheder, der ejer sådanne net,  

 kan afstås til andre, skal staten forud tilbydes at købe  

 transmissionsnettet, netforbindelsen eller ejerandelen.
Forkøbsretten  

 udøves på statens vegne af miljø- og energiministeren Stk. 2. Stk. 1 finder også anvendelse ved  

 afståelse af ejerandele i en systemansvarlig virksomhed.
Stk. 3. Forkøbsretten bortfalder, hvis  

 ministeren ikke inden 3 måneder, fra tilbuddet er kommet frem,  

 tilkendegiver at ville udnytte denne.
Prisen fastsættes på  

 almindelige markedsvilkår.
Ved uenighed fastsættes prisen samt  

 betalingsvilkårene af taksationskommissionen efter reglerne i kapitel 4  

 i lov om fremgangsmåden ved ekspropriation vedrørende fast  

 ejendom.
Stk. 4. En aftale, som indgås i strid med  

 stk. 1 og 2, er ugyldig.« I lovudkastets bemærkninger er bl.a. anført  

 følgende:
»Bestemmelsen har til formål at sikre, at staten,  

 såfremt de eksisterende ejere måtte ønske at sælge,  

 får mulighed for at varetage de offentlige interesser, som er knyttet  

 til driften af det overordnede transmissionsnet igennem statsligt ejerskab.  

 Dette kunne eksempelvis vise sig at være ønskværdigt for  

 at sikre uafhængighed af kommercielle ejerinteresser.« 3.3. Adgangen til at fastsætte priser m.v.
 Lovudkastets § 69, stk. 2, har følgende ordlyd:
» Stk. 2. Miljø- og energiministeren kan  

 fastsætte regler for beregning af driftsmæssige afskrivninger og  

 for opgørelsen af virksomhedernes kapital, herunder eventuel  

 indskudskapital samt de satser, der kan anvendes ved indregning af  

 forrentning efter stk. 1. Miljø- og energiministeren kan endvidere  

 fastsætte regler om regnskabsføring og budgettering, herunder om  

 regnskabsmæssig adskillelse mellem forskellige aktiviteter.« I bemærkningerne til bestemmelsen er bl.a.  

 anført følgende:
 »Efter stk. 2 kan miljø- og energiministeren bl.a.  

 fastsætte regler for beregning af driftsmæssige afskrivninger.  

 Formålet er at sikre ensartede principper for afskrivningerne under  

 hensyntagen til investeringens omfang og levetid og virksomhedens  

 finansieringsbehov.
Endvidere kan miljø- og energiministeren  

 fastsætte regler for opgørelsen af virksomhedernes kapital,  

 herunder eventuel indskudskapital.
Det er ikke alle offentliggjorte  

 elforsyningsvirksomheder, som i dag har en opgjort og veldefineret  

 indskudskapital, men bestemmelsen giver mulighed for at fastslå  

 størrelsen af indskud, som ejerne har foretaget i virksomhederne under  

 den hidtil gældende elforsyningslov og i tiden forud for denne lov.  

 Endvidere kan bestemmelsen anvendes til at fastsætte et  

 reguleringsmæssigt kapitalbegreb for net- og transmissionsvirksomhed,  

 som ikke nødvendigvis afspejler virksomhedernes konkrete  

 kapitalforhold, men som er det kapitalgrundlag, der kan anses for  

 nødvendigt for at opretholde og drive et net af en konkret  

 udstrækning og sammensætning.
Hensigten hermed er at kunne  

 etablere et veldefineret, ensartet grundlag for forrentning.
Bestemmelsen giver også mulighed for at  

 fastsætte de forrentningssatser, der kan anvendes ved indregning af  

 forrentning af kapital, herunder indskudskapital.
Satserne vil blive fastsat  

 som et maksimum under hensyn til risikoforholdene og forrentningsniveauet i  

 sammenlignelige brancher.
De konkrete forhold i den enkelte virksomhed vil  

 være afgørende for, om   og i givet fald i hvilket omfang  

 overskud i form af forrentning vil kunne opnås for virksomheden og  

 dennes ejere, jf. herved § 70, stk. 4, og § 71, stk. 2.« Miljø- og Energiministeriet har oplyst, at det  

 »reguleringsmæssige kapitalbegreb«, der nævnes i  

 bemærkningerne, går ud på at fastsætte, hvilken  

 kapital der kan danne grundlag for forrentning (ud over den kapital, der  

 efter de gældende regler må anses for fri).
 Det fremgår herudover af bemærkningerne til  

 bestemmelsen, at elforsyningsvirksomhedernes nuværende adgang til  

 på forhånd at indregne beløb som henlæggelser til  

 nyinvesteringer bortfalder.
 I lovudkastets § 70, stk. 1-4, fastsættes:
»§ 70. Priser for net- og  

 transmissionsvirksomhedernes ydelser fastsættes i overensstemmelse med  

 de i stk. 2 nævnte indtægtsrammer.
Rammerne fastsættes med  

 henblik på dækning af de i § 69 nævnte omkostninger ved en  

 effektiv drift af virksomheden.
 Stk. 2. Miljø- og energiministeren  

 fastsætter regler om generelle indtægtsrammer for alle  

 berørte virksomheder for et nærmere angivet antal år.  

 Inden for de nævnte rammer fastsætter Energitilsynet årligt  

 en indtægtsramme for hver af de berørte virksomheder.
 Stk. 3. Energitilsynet kan give dispensation fra de  

 af tilsynet fastsatte rammer, såfremt det er nødvendigt for, at  

 virksomheden kan gennemføre forpligtelser, som er pålagt i  

 bevillingen, i loven eller bestemmelser fastsat i medfør af loven.
Stk. 4. Enhver form for indtægt i  

 virksomheden skal medgå til dækning af udgifter ved de  

 bevillingspligtige aktiviteter.
Dette gælder dog ikke overskud i form  

 af forrentning af indskudskapital og ekstraordinære  

 effektiviseringsgevinster i forhold til indtægtsrammerne.
Miljø-  

 og energiministeren kan fastsætte regler om, hvad der kan anses for  

 ekstraordinære effektiviseringsgevinster, og om fastsættelsen af  

 størrelsen heraf.« I bemærkningerne til bestemmelsen er der bl.a.  

 anført følgende:
»Bestemmelsen regulerer priser og tariffer for net- og  

 transmissionsvirksomheders ydelser.
Bestemmelsen fastlægger et nyt  

 princip for prisfastsættelsen, idet tilladte indtægter til  

 dækning af omkostninger ved net- og transmissionsvirksomheders drift,  

 vedligeholdelse, administration og anlæg af net samt måling og  

 fakturering fastsættes i medfør af indtægtsrammer, det vil  

 sige rammer for, hvor meget der kan opkræves over tarifferne for  

 virksomhedens ydelser.
I indtægtsrammen indgår således  

 også forrentning af den kapital, som jf. § 69, stk. 2, og efter  

 Energitilsynets godkendelse er den reguleringsmæssige kapitals  

 størrelse.
Indtægtsrammerne skal fastlægges med  

 udgangspunkt i omkostningerne ved en effektiv drift af virksomheden.
I det  

 omfang selskaberne har omkostninger, der overstiger det tilladte niveau for  

 opkrævning over tariffen, opnår selskaberne et underskud.
 Hensigten med bestemmelsen er, at ministeren  

 fastsætter generelle krav om, at indtægtsrammen reduceres med en  

 procentdel for hvert år for alle selskaber, således at hver  

 virksomhed må foretage en løbende effektivisering for at holde  

 deres omkostninger inden for rammen for indtægter.
Ministeren kan fastsætte niveauer for forrentning af  

 den reguleringsmæssige kapitalstørrelse, som nævnt i  

 bemærkningerne til stk. 1, 1. afsnit, der kan indgå i  

 fastlæggelsen af indtægtsrammen.
Fastsættelsen skal ske  

 bl.a. under hensyn til en rimelig forrentning af indskudskapitalen.
I medfør af stk. 3 kan Energitilsynet dispensere  

 fra indtægtsrammerne, som er fastsat af tilsynet selv, hvis det er  

 nødvendigt for, at virksomheden kan gennemføre forpligtelser,  

 der er pålagt i medfør af loven.
Bestemmelsen sigter ikke  

 på at holde hånden over virksomheder, der vedvarende undlader at  

 effektivisere, men på at sikre opretholdelsen af netydelser til alle.  

 Hensynet til forsyningssikkerheden vejer således tungere end hensynet  

 til effektivitet.
Bestemmelsen er kun møntet på helt  

 særlige tilfælde og kan især tænkes benyttet, hvor  

 forholdene, der forhindrer virksomheden i at leve op til  

 indtægtsrammen, ikke kan lægges virksomheden til last.« Det bestemmes endvidere i lovudkastets § 71, at  

 systemansvarlige virksomheder i priserne kan indregne nødvendige  

 omkostninger til bl.a. indkøb, driftsomkostninger m.v.
For så vidt angår forsyningspligtige  

 virksomheder, fremgår det af lovudkastets § 72, at virksomhederne i  

 deres priser kan »indkalkulere et overskud, som er rimeligt i forhold til  

 omsætningens størrelse og effektiviteten ved indkøb af  

 elektricitet og andre omkostninger.« Hermed opnås efter bemærkningerne til  

 bestemmelsen, at forsyningspligtige virksomheder pålægges »en  

 prisregulering, som tager hensyn til, at virksomhederne skal kunne agere  

 kommercielt.« Lovudkastets § 74, stk. 3, indeholder herudover  

 følgende bestemmelse:
» Stk. 3. Uanset bestemmelserne i §§ 69-72 vil  

 offentlige elforsyningsvirksomheder og disses ejere frit kunne disponere over  

 kapital og indtægter, som de i medfør af den hidtil  

 gældende elforsyningslov frit kunne disponere over.« For så vidt angår  

produktionsvirksomheder, fremgår det af lovudkastets § 75, at  

 priser og leveringsbetingelser for elproduktionsvirksomheders salg af  

 elektricitet som udgangspunkt fastsættes ved aftale.
3.4. Andre vilkår for bevilling Bestemmelsen i lovudkastets § 50, stk. 1, har  

 følgende ordlyd:
»§ 50. I bevillinger kan der ud over de  

 vilkår, der kan fastsættes i medfør af kapitlerne 3-6, i  

 særlige tilfælde af hensyn til opfyldelse af lovens formål  

 fastsættes sådanne vilkår, som er begrundet i den  

 pågældende virksomheds særlige forhold.
Endvidere kan der  

 fastsættes vilkår, som er nødvendige af hensyn til  

 overholdelsen af EU-regler eller EU-henstillinger på  

 området.« Bestemmelsens stk. 1, 1. pkt., svarer til den  

 gældende elforsyningslovs § 5, stk. 2. Miljø- og  

 Energiministeriet har i den forbindelse oplyst, at bestemmelsen ikke har  

 været anvendt i praksis.
 I lovudkastets bemærkninger til bestemmelsen er der  

 bl.a. anført følgende:
»Der vil fortsat i særlige situationer være  

 mulighed for at stille specielle bevillingsvilkår, som er begrundet i  

 den pågældende virksomheds særlige forhold.
Vilkårene  

 skal i så fald gives ud fra objektive kriterier og kan kun  

 vedrøre forhold, hvor loven rummer mulighed for, at miljø- og  

 energiministeren kan stille vilkår.« Bestemmelsen i lovudkastets § 52 har følgende  

 ordlyd:
»§ 52. Efter 5 år og med et forudgående  

 varsel på 1 år kan der fastsættes nye vilkår i en  

 bevilling.« I bemærkningerne til bestemmelsen er anført  

 følgende:
»Bevillinger gives for mindst 20 år til virksomhed  

 med fysiske anlæg.
Bevillingsperioden for den systemansvarlige  

 virksomhed gives for 20 år og for forsyningspligtselskaber for 5  

 år. § 52 giver mulighed for, at der 5 år efter udstedelsen af en  

 bevilling og med et varsel på 1 år kan fastsættes nye krav  

 i en bevilling.
Varslet skal i givet fald fremsættes 4 år efter  

 udstedelsen.
Der kan kun stilles sådanne nye vilkår, som har  

 hjemmel i loven.« 3.5. Ikrafttræden Det fremgår af lovudkastets § 93, at tidspunktet for  

 lovens ikrafttræden fastsættes af miljø- og  

 energiministeren.
 Efter bemærkningerne til bestemmelsen sigtes mod, at  

 loven i sin helhed kan træde i kraft den 1. januar 2000 (med de  

 fornødne overgangsregler).
4. Grundlovens § 73 om ekspropriation 4.1. Hvilke rettigheder er beskyttet af bestemmelsen? Grundlovens § 73, stk. 1, har følgende ordlyd:
»§ 73. Ejendomsretten er ukrænkelig.
Ingen  

 tilpligtes at afstå sin ejendom, uden hvor almenvellet kræver  

 det.
Det kan kun ske ifølge lov og mod fuldstændig  

 erstatning.« Det er kun indgreb i »ejendom«, der kan indebære  

 ekspropriation.
Er der tale om et indgreb i en rettighed, der ikke har  

 karakter af en ejendom i grundlovens forstand, vil der således, uanset  

 indgrebets karakter, ikke kunne være tale om ekspropriation, jf.
Henrik  

 Zahle, Dansk forfatningsret 3, Menneskerettigheder (1997), side 163.
Grundlovens ejendomsretsbegreb er vidt.
Det omfatter ikke  

 alene ejendomsret i traditionel forstand, men også f.eks.  

 næringsrettigheder, jf. nærmere Henrik Zahle, a.st., side 164  

 f.
 Med hensyn til spørgsmålet om beskyttelse af  

 retten til at drive erhvervsvirksomhed, når bevillingen er  

 udløbet, anfører Max Sørensen, Statsforfatningsret, 2.  

 udgave ved Peter Germer (1973), side 402, bl.a. følgende:
»Hvis en koncession eller bevilling til at udøve en  

 vis erhvervsmæssig virksomhed, f.eks. gods- eller passagerbefordring  

 med bil eller fly, færgefart, biografteater eller beværtning, er  

 meddelt for et bestemt åremål, er koncessionshaverens ret i dette  

 tidsrum beskyttet, men en forventning om fornyelse for et nyt tidsrum vil  

 normalt ikke være beskyttet « 4.2. Hvilken personkreds nyder beskyttelse? Det er i den statsretlige litteratur almindeligt antaget,  

 at beskyttelsen i grundlovens § 73 gælder, uanset hvem der er  

 rettighedens subjekt.
Beskyttelsen gælder således ikke kun til  

 fordel for enkeltpersoner, men også til fordel for juridiske personer,  

 herunder kommuner, jf.
Poul Andersen, Dansk Statsforfatningsret (1954), side  

 728, Max Sørensen, a.st., side 404, Alf Ross, Dansk  

 Statsforfatningsret, 3. udg.
Ved Ole Espersen (1980), side 653 f, Peter  

 Germer, Statsforfatningsret, 2. udg. (1995), side 223, og Henrik Zahle,  

 a.st., side 170 f.
4.3. Hvornår er et indgreb i en beskyttet  

 rettighed ekspropriativt? 4.3.1. Generelt om problemstillingen Det er ikke enhver regulering i forhold til en ret, som er  

 beskyttet af grundlovens § 73, der udgør ekspropriation.
Det er således almindeligt antaget, at  

 lovgivningsmagten   uden at der foreligger ekspropriation   kan regulere  

 udøvelsen af de rettigheder, der er beskyttet af § 73, idet  

 lovgivningsmagten kan opstille almindelige regler om begrænsning af  

 borgernes handlefrihed og i deres råden over, hvad de ejer, jf.
Max  

 Sørensen, a.st., side 405.
 Afgrænsningen mellem på den ene side de  

 indgreb, der er tvangsafståelse i grundlovens forstand, og for hvilke  

 der derfor skal ydes ejeren erstatning, og på den anden side de  

 indgreb, der kun indebærer en regulering af ejendomsrettens  

 udøvelse, og som ejeren derfor må affinde sig med uden  

 erstatning, kan imidlertid give anledning til tvivl.
Det er i den forfatningsretlige litteratur og praksis  

 almindeligt antaget, at afgørelsen af, om et indgreb har karakter af  

 ekspropriation, må bero på et samlet skøn over indgrebets  

 beskaffenhed, jf. bl.a.
Henrik Zahle, a.st., side 173 ff, Max  

 Sørensen, a.st., side 412, og Alf Ross, a.st., side 666 f.
Som momenter, der må tillægges betydning ved  

 udøvelsen af dette skøn, peges navnlig på indgrebets  

 formål, i hvilken grad indgrebet i ejendomsretten er generelt eller  

 konkret, herunder om det rammer mange eller få ejere, indgrebets  

 intensitet, om indgrebet angår en aktuel eller kun en fremtidig  

 råden, samt om indgrebet går ud på at overføre  

 ejendomsret fra en hidtidig ejer til en ny eller på en  

 tilintetgørelse af ejendomsretten.
Lovgivningspraksis på  

 området antages også at kunne tillægges betydning.
Myndighedernes adgang til at dispensere fra krav, der  

 udgør indgreb i en rettighed, som nyder beskyttelse efter grundlovens  

 § 73, kan indgå som et moment, der taler for, at ordningen ikke  

 indebærer ekspropriation.
Det skyldes, at dispensationsbestemmelsen kan  

 anvendes i konkrete tilfælde, hvor indgrebet rammer særligt  

 hårdt, jf.
Henrik Zahle, a.st., side 183 f.
Det bemærkes i øvrigt, at ekspropriation kun  

 kan finde sted med hjemmel i lov, jf.
Peter Germer, a.st., side 240 ff.  

 Indeholder en lov ikke hjemmel til indgreb af ekspropriativ karakter, kan et  

 sådant indgreb derfor ikke foretages, jf.
Henrik Zahle, a.st., side  

 173.
 4.3.2. Særligt om vilkår for  

 erhvervsudøvelse m.v.
4.3.2.1. Litteratur og retspraksis Henning Skovgaard, Offentlige myndigheders  

 erstatningsansvar (1983), side 135 ff, gennemgår  

 spørgsmålet om, i hvilke tilfælde vilkår for  

 erhvervsudøvelse og virksomhedsindskrænkning eller -forbud  

 udløser erstatning.
Herom anføres bl.a.:
 »Den overvejende del af alle offentligt fastsatte  

 erhvervsvilkår fastsættes og ændres i mere eller mindre  

 olympisk ophøjethed på lovgiver- og departementsniveau, hvor  

 generaliteten i vilkårene og den manglende kontakt til den enkelte  

 skadelidende hæmmer anvendelsen i det traditionelle fejlansvar eller i  

 byrdeansvaret (Grl. § 73). Der vil også typisk være tale om  

 vilkår eller vilkårsfastsættelse, som erhvervsvirksomheder  

 kan assimilere uden alt for stort besvær  .
 Heller ikke begrænsninger i produktionsvolumen  

 hvem man må handle med   eller endog meget byrdefulde ændringer  

 af visse forudsætninger for en given erhvervsvirksomhed som fjernelse  

 af beskyttelsestold højere aldersgrænser   for biografpublikum  

 og ændringer af udstyrsbekendtgørelser og lign. i henhold til  

 færdselsloven   har givet domstolene anledning til at reagere.
 Ligeså giver maksimalpriser i almindelighed ikke  

 domstolene anledning til erstatningsretlige betænkeligheder, men i de  

 par afgørelser, som foreligger i dansk praksis, har der været  

 antydninger af en mulig tålegrænse.
Først ved mere singulære indgreb  

 finder man også tilfælde af erstatningspligt i denne  

 kategori.« Det er i retspraksis antaget, at der ikke  

 nødvendigvis foreligger ekspropriation i tilfælde, hvor en  

 hidtil lovlig erhvervsaktivitet er blevet helt forbudt, eller hvor en  

 regulering af et erhvervs forhold indebærer, at en  

 næringsdrivende må ophøre med sin virksomhed, jf.  

 Ugeskrift for Retsvæsen 1918, side 953 H (forbud mod handel med  

 spiritus), og 1962, side 276 H (ophør med marketendervirksomhed).
Der foreligger to nyere domme, som giver  

 ekspropriationserstatning for forbud mod fortsættelse af en hidtidig  

 virksomhed.
Det drejer sig om højesteretsdommen i Ugeskrift for  

 Retsvæsen 1997, side 157 ff (om forbud mod råstofindvinding) og  

 Østre Landsrets dom i Ugeskrift for Retsvæsen 1980, side 955  

 ff.
Sagens omstændigheder i den nævnte  

 landsretsdom var følgende: Et firma, der i øvrigt drev  

 almindelig handel med Grønland, åbnede i 1972 en fragtrute  

 mellem København og Godthåb med et chartret skib.
I 1973  

 genindførtes ved lov Kongelig grønlandske Handels  

 besejlingsmonopol af hensyn til besejling også af mindre rentable havne  

 i Grønland og til dels også af hensyn til rentabiliteten af  

 Kongelig grønlandske Handels besejlingsafdeling i Danmark.
Loven  

 indeholdt dispensationshjemmel, men ministeriet for Grønland  

 nægtede at dispensere fra forbudet for længere tid end indtil  

 udgangen af 1973.
Landsrettens flertal gav firmaet medhold i, at lovens  

 forbud mod søtransport til Grønland, der havde hindret firmaet  

 i at fortsætte sin virksomhed, var ekspropriativt, og firmaet fik  

 erstatning herfor.
Flertallet lagde vægt på, at formålet  

 med det offentlige indgreb delvis var af privatøkonomisk karakter,  

 ligesom indgrebet var helt specielt, da det kun ramte dette ene firma.
 Om denne doms resultat anfører Henning Skovgaard,  

 a.st., side 140, bl.a.:
»Sagen kunne formentlig dele et hvilket som helst juridisk  

 kollegium.
Når jeg synes, at flertallets resultat, med en vis tvivl om  

 erstatningsudmålingen, er rigtigt, beror det på den meget korte  

 frist   et halvt år   til afvikling af virksomheden.
Det forekommer mig  

 at være en for ringe hensyntagen til firmaet under de foreliggende  

 omstændigheder, altså et stærkt svækket, men dog e.o.  

 betydningsfuldt fejlmoment.   Hvis ministeriet havde givet f.eks. 1 års  

 længere frist ville (burde) resultatet være blevet  

 frifindelse.« Om betydningen af vilkår m.v. i tilladelser  

 anfører Henrik Zahle, a.st., side 184, endvidere bl.a.  

 følgende:
»I denne forbindelse skal nævnes, at  

 offentligretlige tilladelser ofte indeholder vilkår om, at de kan  

 tilbagekaldes eller ændres.
Sådanne vilkår giver videre  

 rammer for indgreb over for den berettigede, jf.
P.
Andersen, side 722-23.
På linje med forbehold til tilbagekald eller  

 ændring kan nævnes, at det i forbindelse med erhvervsretlige  

 tilladelser forekommer, at myndighederne henleder de privates  

 opmærksomhed på, at gældende vilkår kan ændres,  

 og dette moment tillægges betydning ved bedømmelsen af, hvilke  

 indgreb de private senere må tåle, jf.
U 1982 109 H.« 4.3.2.2. Lovgivningspraksis I lovgivningen er der eksempler på, at  

 ejerstrukturen m.v. i en virksomhed reguleres.
 I loven om statsautoriserede revisorer er der  

 således i § 6 a, stk. 1, og § 10, stk. 3-5, fastsat  

 følgende:
»§ 6 a.
En statsautoriseret revisors virksomhed  

 omfatter revision af regnskaber m.v. samt rådgivning og assistance i  

 forbindelse hermed og inden for tilgrænsede områder.
 § 10.
Stk. 3. En statsautoriseret revisor må ikke  

 have en sådan ejerandel i en virksomhed, der driver anden virksomhed  

 end den i § 6 a nævnte, at revisor derved får indflydelse  

 på eller en mere betydelig økonomisk interesse i den  

 pågældende virksomhed.
Erhvervs- og Selskabsstyrelsen kan  

 fastsætte en frist for afhændelse af sådanne  

 ejerandele.
 Stk. 4. Erhvervs- og Selskabsstyrelsen kan undtage  

 fra   stk. 3, hvis det skønnes, at den omhandlede virksomhed eller  

 stilling er uden indflydelse på revisors uafhængighed.
Stk. 5. Ønsker en statsautoriseret revisor  

 at udøve virksomhed eller beklæde en stilling, der er uforenelig  

 med stillingen som statsautoriseret revisor, skal den pågældende,  

 inden virksomheden påbegyndes eller stillingen overtages, deponere sin  

 beskikkelse i Erhvervs- og Selskabsstyrelsen.« I lovens § 11 er der desuden bl.a. fastsat  

 følgende:
»§ 11. Virksomhed som statsautoriseret revisor  

 må kun udøves som enkeltmandsvirksomhed, interessentskab eller i  

 aktie- eller anpartsselskab.
Virksomheden må alene drive  

 revisionsvirksomhed og eje revisionsvirksomheder.
 Stk. 2. I interessentskaber skal alle  

 interessenterne være statsautoriserede revisorer.
 Stk. 3. I aktie- og anpartsselskaber skal  

 flertallet af bestyrelsesmedlemmerne være statsautoriserede revisorer.  

 Er anpartsselskaber uden bestyrelse, skal direktionen alene bestå af  

 statsautoriserede revisorer.
Stk. 4. Aktier og anparter må alene ejes  

 af 1)	statsautoriserede revisorer, 2)	virksomheder, der i overensstemmelse med denne  

 paragraf driver eller ejer revisionsvirksomheder, 3)	personer, der er fuldtidsbeskæftigede i  

 revisionsvirksomheden, 4)	personer, der er deltidsbeskæftigede i  

 revisionsvirkomheden, og som derudover ikke har anden erhvervsmæssig  

 beskæftigelse, 5)	medarbejderforeninger i den pågældende  

 revisionsvirksomhed, der er uafhængige af revisionsvirksomhedens  

 ledelse og alene ejer aktier eller anparter i revisionsvirksomheden samt  

 alene har de under nr. 3 og 4 nævnte personer som medlemmer  

 samt 6)	personer, der har erhvervet aktierne eller  

 anparterne som led i en medarbejderordning.« Tilsvarende regler er fastsat i § 4 a, stk. 1, § 6 a, stk.  

 3-5, og § 6 b i loven om registrerede revisorer.
Der blev under lovforslagets behandling i Folketinget  

 rejst spørgsmål om, hvorvidt reglerne i § 11 i loven om  

 statsautoriserede revisorer og § 6 b i loven om registrerede revisorer  

 udgjorde ekspropriation i forhold til de fysiske eller juridiske personer,  

 der blev pålagt at afhænde deres ejerandele.
Justitsministeriet  

 antog   ud fra en samlet vurdering   at dette ikke var tilfældet.
Der  

 henvises herom til bilag 1 til Erhvervsudvalgets betænkning af 18. maj  

 1994 (Folketingstidende 1993-94, Tillæg B, sp. 1559).
Det kan desuden nævnes, at der i loven om  

 landbrugsejendomme er foretaget en detaljeret regulering af, hvem der kan  

 erhverve en landbrugsejendom.
Der er bl.a. fastsat regler om, at et selskab  

 m.v. som udgangspunkt ikke må erhverve en landbrugsejendom, medmindre  

 landbrugsministeren giver tilladelse til det, jf. lovens §§ 20-21.
4.4. Justitsministeriets udtalelse af 22. maj 1975 og  

 Kammeradvokatens udtalelse af 26. november 1975 Den 22. maj 1975 afgav Justitsministeriet en udtalelse til  

 brug for den daværende handelsministers besvarelse af  

 spørgsmål fra Folketingets Energipolitiske Udvalg om det  

 lovforslag, der blev fremsat i marts 1975 og senere førte til den  

 nugældende elforsyningslov af 1977.
 I skrivelsen anførte Justitsministeriet, at  

 bestemmelserne i det daværende lovforslags § 9 og § 13 (om  

 prisregulering og hjemmel til et påbud om at indrette  

 elforsyningsvirksomheder på en nærmere angiven måde) havde  

 karakter af erstatningsfrie reguleringer, der ikke var omfattet af  

 grundlovens § 73.
 Justitsministeriet vurderede endvidere, om der ville  

 være tale om ekspropriation, hvis der fremover i de enkelte bevillinger  

 blev fastsat vilkår om, at virksomhedens produktionsanlæg m.v.  

 skulle afstås ved bevillingens fortabelse eller ophør.
 Justitsministeriet var mest tilbøjelig til at  

 antage, at et vilkår herom ville indebære ekspropriation, i hvert  

 fald i forhold til elforsyningsvirksomheder, der før lovens  

 ikrafttræden udøvede en virksomhed, som fremover ville  

 kræve bevilling.
Det nævnte lovforslag bortfaldt ved  

 folketingsårets udgang.
Den daværende handelsminister fremsatte  

 derfor i oktober 1975 et nyt forslag til lov om elforsyning.
Efter det nye lovforslag kunne der   i modsætning  

 til det tidligere lovforslag   ikke i forhold til eksisterende  

 elforsyningsvirksomheder stilles vilkår om overførsel af  

 virksomhedens anlægsaktiver m.v. ved bevillingens ophør eller  

 fortabelse.
Der kunne heller ikke i medfør af lovforslagets § 5, stk.  

 2, stilles særlige vilkår til eksisterende virksomheder.
 I en skrivelse af 26. november 1975 vurderede  

 Kammeradvokaten, at bestemmelsen om fastsættelse af vilkår  

 vedrørende en bevillings ophør eller fortabelse ikke  

 længere rejste spørgsmål i forhold til grundlovens §  

 73.
5. Justitsministeriets vurdering 5.1. Problemafgrænsning Efter lovudkastets § 97, stk. 1, har en  

 elforsyningsvirksomhed, som ved lovens ikrafttræden lovligt  

 udøver virksomhed, retskrav på at opnå bevilling, hvis  

 virksomheden opfylder de krav til virksomheden, der er fastsat i  

 lovudkastet.
 Spørgsmålet er derfor, om disse krav må  

 anses for at udgøre ekspropriation i forhold til eksisterende  

 elforsyningsvirksomheder.
 Miljø- og Energiministeriet har i den forbindelse  

 oplyst, at der ønskes en vurdering af forholdet mellem grundlovens §  

 73 og de bestemmelser, der ifølge høringssvarene fra Danske  

 Elværkers Forening og NESA A/S har ekspropriativ karakter, nemlig  

 bestemmelserne i lovudkastets § 35, § 36, § 38, §§ 40-43, § 50, § 52, § 69,  

 stk. 2, § 70, stk. 2, og § 97. Der henvises herom til pkt. 5.3 - 5.5  

 nedenfor.
 En forudsætning for, at der kan rejses  

 spørgsmål om ekspropriation, er, at adgangen til at drive  

 elforsyningsvirksomhed nyder beskyttelse efter grundlovens § 73. Dette  

 spørgsmål behandles i pkt. 5.2 nedenfor.
 Under pkt. 5.6 behandles forholdet mellem den vurdering,  

 der foretages i dette notat, og vurderingerne i de ovenfor under pkt. 4.4  

 nævnte udtalelser af 1975 fra Justitsministeriet og Kammeradvokaten om  

 forslag til den nugældende elforsyningslov.
 Notatets konklusioner sammenfattes under pkt. 5.7.
5.2. Nyder adgangen til at drive elforsyningsvirksomhed  

 beskyttelse efter grundlovens § 73? Efter Justitsministeriets opfattelse må adgangen til  

 at drive elforsyningsvirksomhed anses for at nyde beskyttelse efter  

 grundlovens § 73, se hertil pkt. 4.1 ovenfor.
 Det gælder, selv om den pågældende  

 virksomhed (som f.eks. distributionsvirksomhed) i dag kan drives uden  

 bevilling, og selv om erhvervet er underlagt hvile i sig selv-reglerne i den  

 gældende elforsyningslov.
 Det spørgsmål kan imidlertid rejses, om  

 elforsyningsvirksomheder, der drives i henhold til bevilling, har en ret, der  

 nyder beskyttelse efter grundlovens § 73, til at fortsætte deres  

 virksomhed, når bevillingerne udløber.
 På den ene side kan det   bl.a. henset til, at  

 elforsyning er en samfundsmæssig nødvendighed   gøres  

 gældende, at virksomhederne har en forventning om at kunne  

 fortsætte deres drift i en eller anden form, og at denne forventning  

 må nyde beskyttelse efter grundlovens § 73.
Heroverfor står imidlertid, at bevillingerne netop  

 er tidsbegrænset, og at bevillingsperioden på 20 år er  

 fastsat under hensyn til levetiden for produktionsanlæg m.v.
Det kan  

 desuden anføres, at formålet med ændringen af  

 elforsyningslovens §§ 3 og 17 i 1998 var at gøre det muligt for  

 lovgivningsmagten at gennemføre en omfattende elreform uden at  

 være begrænset af de rettigheder, der er knyttet til en bevilling  

 til elforsyningsvirksomhed, jf. pkt. 2.2 ovenfor.
Der henvises endvidere til  

 det, som Max Sørensen har anført i pkt. 4.1 ovenfor.
Justitsministeriet finder det ikke nødvendigt at  

 tage endelig stilling til det rejste spørgsmål.
Det skyldes, at  

 en virksomhed, hvis bevilling er udløbet, under alle  

 omstændigheder efter Justitsministeriets opfattelse må tåle  

 en mere intensiv regulering af sin erhvervsudøvelse, se hertil  

 også det, som Henrik Zahle har anført i pkt. 4.3.2. ovenfor.
 Efter Justitsministeriets opfattelse giver det herudover  

 anledning til tvivl, om adgangen til at drive systemansvarlig virksomhed  

 overhovedet nyder beskyttelse efter grundlovens § 73. Denne tvivl skyldes, at  

 en systemansvarlig virksomhed i højere grad end at drive almindelig  

 erhvervsvirksomhed kan siges at udføre opgaver af regulerende og  

 kontrollerende karakter ud fra samfundsmæssige hensyn.
 5.3. Ejerstruktur m.v.
5.3.1. Lovudkastets § 47 Bestemmelsen i § 47 indebærer, at en eksisterende  

 virksomhed   som betingelse for at opnå bevilling til en bestemt  

 elforsyningsform   som hovedregel skal udskille sine øvrige  

 aktiviteter i særlige selskaber.
 Ved vurderingen af, om vilkåret om  

 selskabsmæssig udskillelse har ekspropriativ karakter, må der  

 efter Justitsministeriets opfattelse lægges vægt på, at der  

 er tale om et generelt indgreb, der gennemføres som led i en  

 omfattende elreform, og at indgrebet bl.a. er begrundet i, at der  

 indføres forskellige regler om prisfastsættelse for de enkelte  

 elforsyningsydelser.
Herudover må der efter Justitsministeriets  

 opfattelse lægges vægt på, at de nuværende  

 virksomheders ejerkreds kan videreføre sin bestemmende indflydelse i  

 de nye selskaber.
Det må også tillægges vægt, at der  

 efter det oplyste ikke er grundlag for at antage, at en  

 elforsyningsvirksomhed reelt må ophøre som følge af  

 vilkåret om selskabsudskillelse i lovudkastets § 47.
 Justitsministeriet forudsætter i den forbindelse, at  

 der   inden lovens ikrafttræden   om nødvendigt vil blive taget  

 højde for den eventuelle situation, at krav mod  

 elforsyningsvirksomhederne aktualiseres som følge af vilkåret om  

 selskabsudskillelse.
 Endelig må det tages i betragtning, at bestemmelsen  

 i § 47   i forhold til den form for elvirksomhed, som i dag drives efter  

 bevilling   først gælder fra det tidspunkt, hvor bevillingen  

 udløber, jf. lovudkastets § 98 og se hertil pkt. 5.2 ovenfor.
 Sammenfattende må det efter Justitsministeriets  

 opfattelse antages, at lovudkastets § 47 ikke udgør  

 ekspropriation.
 5.3.2. Lovudkastets § 97, stk. 2-3.
Efter lovudkastets § 97, stk. 2, er det en betingelse for  

 at opnå bevilling til netvirksomhed, at ejerandele i  

 elproduktionsvirksomheder, transmissionsvirksomheder, systemansvarlige  

 virksomheder, der på tidspunktet for lovforslagets fremsættelse  

 besiddes af netvirksomheden eller af virksomheder, der besidder ejerandele i  

 netvirksomheden, overføres til netvirksomheden.
Tilsvarende er det en  

 betingelse for at opnå bevilling til transmissionsvirksomhed,  

 systemansvarlig virksomhed og forsyningspligtig virksomhed, at ejerandele  

 heri overføres til den eller de berørte netvirksomheder.
Efter lovudkastets § 97, stk. 3, kan miljø- og  

 energiministeren dispensere fra bestemmelsen i stk. 2, såfremt  

 særlige hensyn tilsiger det.
Formålet med bestemmelsen er at  

 undgå, at kravet i stk. 2 indebærer ekspropriation.
 Bestemmelsen indeholder således ikke hjemmel til  

 ekspropriation, jf. herved det, som er anført i pkt. 4.3.1  

 ovenfor.
 I bemærkningerne til bestemmelsen er det forudsat,  

 at der ikke vil være tale om ekspropriation i forhold til  

 elvirksomhederne eller deres ejere, hvis opfyldelse af vilkåret i stk.  

 2 alene betyder, at der overføres ejerandele inden for samme  

 ejerkreds, uden at det indbyrdes forhold mellem ejerne samtidig forrykkes  

 (herunder i form af ændret stemmefordeling).
 Spørgsmålet er herefter, om denne  

 forudsætning er rigtig, eller om der i en sådan situation skal  

 dispenseres efter stk. 3 for at undgå ekspropriation med den  

 følge, at bestemmelsen i stk. 2 ikke får nogen praktisk  

 betydning.
Justitsministeriet finder, at forudsætningen er  

 rigtig, og lægger i den forbindelse navnlig vægt  

 på, -	at indgrebet er af generel karakter og indgår som led i  

 en omfattende elreform; -	at indgrebet sker på et område, der i forvejen er  

 undergivet intensiv erhvervsmæssig regulering, navnlig gennem hvile i  

 sig selv-princippet; -	at indgrebet varetager det saglige formål at sikre, at  

 de værdier, som er opsparet under den gældende elforsyningslov,  

 også under den fremtidige lovgivning vil komme forbrugerne til  

 gode; -	at elforsyningsvirksomhederne ikke har en grundlovsbeskyttet  

 forventning om at få en friere adgang til at foretage udlodning m.v.  

 eller om frit at kunne råde over den værdistigning på  

 virksomhedernes aktiver, som lovændringen måtte bevirke; -	at omorganiseringen ikke begrænser virksomhedernes  

 nuværende mulighed for at foretage udlodning, jf. herved lovudkastets §  

 74, stk. 3; -	at bestemmelsen i lovudkastets § 97, stk. 2   for så  

 vidt angår distributionsvirksomheder (netvirksomheder), der ikke ejes  

 af en virksomhed, som ejer andre elforsyningsvirksomheder   ikke  

 nødvendiggør, at virksomheden for at opnå bevilling  

 afhænder ejerandele i andre elforsyningsvirksomheder.
Bestemmelsen  

 gør det alene nødvendigt, at ejerandele, som dets  

 datterselskaber m.v. har i andre elforsyningsvirksomheder, overføres  

 til netselskabet, således at netselskabet bliver direkte ejer af de  

 andre elforsyningsvirksomheder; -	at bestemmelsen i lovudkastets § 97, stk. 2   med hensyn til  

 de øvrige virksomheder (f.eks. produktionsselskaberne)   kun finder  

 anvendelse i situationer, hvor der er et fuldstændigt ejersammenfald i  

 de berørte selskaber.
Ejerne af selskaberne skal således ikke  

 overføre værdier til det offentlige eller andre, men alene  

 foretage en »intern« omstrukturering af deres selskabers indbyrdes  

 ejerforhold.
Og prisen for ejerandelene fastsættes ved aftale mellem de  

 berørte selskaber; -	at bestemmelsen i § 97, stk. 2, gælder fra det  

 tidspunkt, hvor bevillingen udløber, jf. lovudkastets § 98, og se  

 hertil pkt. 5.2 ovenfor.
 Den omstændighed, at bestemmelsen i lovudkastets §  

 97, stk. 2, lægger vægt på ejerstrukturen ved  

lovforslagets fremsættelse, kan efter Justitsministeriets  

 opfattelse ikke antages i sig selv at indebære, at der skal dispenseres  

 efter § 97, stk. 3, for at undgå ekspropriation.
Justitsministeriet lægger herved navnlig vægt  

 på, at virkningstidspunktet efter det oplyste er fastsat for at  

 modvirke, at eksisterende distributionsselskaber   f.eks. ved at ændre  

 ejerkredsen inden lovens ikrafttræden   kan komme uden om bestemmelsens  

 krav om ejerstruktur som vilkår for bevilling til  

 elforsyningsvirksomhed efter den nye lov.
I så fald ville det ikke  

 være muligt fuldt ud at opfylde formålet med lovudkastets § 97,  

 stk. 2, jf. herom under pkt. 3.2.5 ovenfor.
Justitsministeriet lægger endvidere vægt  

 på, at de eksisterende virksomheder efter det oplyste   via deres  

 brancheorganisation m.v.   må antages at være bekendt med, at der  

 i forslaget til en ny elforsyningslov bl.a. vil indgå krav om en  

 bestemt ejerstruktur som vilkår for fremtidig bevilling efter den nye  

 lov.
Se hertil det, som Henrik Zahle har anført i pkt. 4.3.2  

 ovenfor.
Det tilføjes i øvrigt, at advokat Claus  

 Høeg Madsens notat af 22. april 1999 synes at bygge på en  

 misforståelse af lovudkastets rækkevidde.
Bestemmelserne i  

 lovudkastets § 36 og § 97, stk. 2, er ikke til hinder for, at en  

 netvirksomhed afhænder ejerandele i en elproduktionsvirksomhed til  

 andre virksomheder end søster- og dattervirksomheder.
Det er  

 således ikke korrekt, når det anføres, at bestemmelsen i  

 lovudkastets § 97, stk. 2, »gør det til en betingelse, at en  

 eldistributionsvirksomhed, som søger bevilling, skal vedblive at  

 stå som ejer af elproduktionsvirksomheder, som man hidtil har ejet«  

 (notatets side 1). Det samme gælder bemærkningen om, at  

 distributionsvirksomheder »ved det videregående skridt, der gennem  

 udkastets §§ 36 og 97, stk. 2, er taget, berøves   muligheden for at  

 afhænde deres andele i produktionsvirksomhederne« (notatets side  

 2).
Det er heller ikke korrekt, når det anføres,  

 at en eldistributionsvirksomheds andele i en produktionsvirksomhed i  

 princippet bliver »værdiløse«.
Det bemærkes herved, at  

 lovudkastet dels ikke begrænser salg til tredjemand, dels ikke  

 indeholder regler for, til hvilken pris ejerandele i en produktionsvirksomhed  

 kan afhændes.
Derimod indeholder lovudkastets § 70 regler om, i hvilket  

 omfang en distributionsvirksomhed (netvirksomhed) vil kunne udlodde overskud  

 ved et sådant salg.
Det fremgår i den forbindelse af lovudkastets  

 § 74, stk. 3, at udlodning under alle omstændigheder kan ske i samme  

 omfang som efter den gældende elforsyningslov.
5.3.3. Lovudkastets § 38 Efter lovudkastets § 38, stk. 1, må elproduktions-  

 og elhandelsvirksomheder og deres datterselskaber tilsammen ikke eje mere end  

 15 pct. af en offentlig elforsyningsvirksomheds samlede kapital.  

 Virksomhederne må desuden ikke besidde en bestemmende indflydelse i  

 kraft af særlige stemmerettigheder i en offentlig  

 elforsyningsvirksomheds ledende organer.
 Endvidere må forsyningspligtige virksomheder  

 tilsammen ikke eje mere end 15 pct. af en netvirksomheds,  

 transmissionsvirksomheds eller systemansvarlig virksomheds samlede kapital  

 eller besidde en bestemmende indflydelse i kraft af særlige  

 stemmerettigheder i de nævnte virksomheders ledende organer, jf.  

 bestemmelsens stk. 2.
 Lovudkastets § 38, stk. 1-2, regulerer alene adgangen til  

 fremtidige erhvervelser af ejerandele i elforsyningsvirksomheder og  

 nødvendiggør således ikke, at eksisterende  

 elproduktionsvirksomheder afhænder ejerandele i en anden  

 elforsyningsvirksomhed.
 Lovudkastets § 38, stk. 1-2, har imidlertid den virkning,  

 at kredsen af mulige købere til virksomheden begrænses, og  

 spørgsmålet er derfor, om denne indskrænkning i  

 køberkredsen er ekspropriativ.
Ved vurderingen heraf må der efter  

 Justitsministeriets opfattelse navnlig lægges vægt på, at  

 bestemmelsen, der har generel karakter og gennemføres som led i en  

 omfattende elreform, har til formål at beskytte hensynet til en  

 effektiv konkurrence.
Bestemmelsen skal modvirke, at kommercielle  

 ejerinteresser opnår væsentlig indflydelse i en net-,  

 transmissions-, forsyningspligtig eller systemansvarlig virksomhed.  

 Bestemmelsen tager også sigte på at fjerne risikoen for, at  

 kommercielle elforsyningsvirksomheder tilgodeser egne interesser til skade  

 for forbrugerne og andre brugere af elnettet.
 Bestemmelsen går desuden ikke ud på at  

 overføre ejendomsret fra de berørte virksomheder til det  

 offentlige eller andre.
 Med hensyn til intensiteten af indgrebet bemærkes  

 følgende:
Bestemmelsen vedrører virksomheder, som i dag er  

 undergivet hvile i sig selv-princippet, og må ses i sammenhæng  

 med lovudkastets øvrige regler, som bl.a. indebærer, at hvile i  

 sig selv-princippet ophæves for elproduktionsvirksomheder.
Dette  

 forventes at medføre en værdistigning på  

 produktionsanlæggenes markedsværdi.
Denne stigning vil kunne  

 komme ejerne til gode, i det omfang de efter de gældende regler i  

 elforsyningsloven kan råde over salgssummen, jf. herved lovudkastets §  

 74, stk. 3.
Bestemmelsen er desuden ikke til hinder for salg til andre  

 elforsyningsvirksomheder.
Bestemmelsen har derfor ikke karakter af et  

 generelt salgsforbud.
 Særligt for kommunernes vedkommende må det  

 også indgå i vurderingen, at kommunal fortjeneste på salg  

 af ejerandele i elforsyningsvirksomheder allerede i dag reduceres med et  

 tilsvarende beløb i det statslige bloktilskud, jf. § 10 b i den  

 gældende elforsyningslov.
Lovgivningen indeholder endelig en række eksempler  

 på regler, hvor ejerstrukturen reguleres, herunder gennem en  

 begrænsning af den personkreds, som en virksomhed på det  

 pågældende område kan afhændes til.
Der henvises  

 herved til pkt. 4.3.2.2 ovenfor.
 På den anførte baggrund må det efter  

 Justitsministeriets opfattelse antages, at bestemmelserne i lovudkastets §  

 38, stk. 1 og 2, ikke indebærer ekspropriation.
 Det tilføjes, at det ikke er korrekt, når  

 advokat Claus Høeg Madsen i sit notat af 22. april 1999  

 anfører, at bestemmelsen i lovudkastets § 38, stk. 2, afskærer  

 »de nuværende distributionsvirksomheder fra at eje mere end 15% af en  

 netvirksomhed, transmissionsvirksomhed eller systemansvarlig virksomhed«  

 (notatets side 3). Efter lovudkastet vil de nuværende  

 distributionsvirksomheder ikke skulle opløses, men vil kunne  

 fortsætte som netvirksomheder.
5.3.4. Lovudkastets § 36, stk. 1 Efter lovudkastets § 36, stk. 1, må en netvirksomhed  

 ikke afstå ejerandele i en elproduktionsvirksomhed til en virksomhed,  

 hvori netvirksomheden direkte eller indirekte besidder ejerandele.
Det samme  

 gælder i forhold til en virksomhed, som direkte eller indirekte er helt  

 eller delvis ejet af en virksomhed, der tillige direkte eller indirekte  

 besidder ejerandele i netvirksomheden.
 I vurderingen af, om dette forbud vil udgøre  

 ekspropriation, må det efter Justitsministeriets opfattelse   ud over  

 forbudets generelle karakter som led i en omfattende elreform   navnlig  

 indgå, at forbudet har til formål dels at opretholde den  

 ejerstruktur, der følger af lovudkastets § 97, stk. 2, dels at sikre,  

 at forbrugerne får andel i den gevinst, som realiseres ved et salg, og  

 som elforsyningsvirksomhederne efter de gældende regler ikke frit  

 må råde over.
 Hertil kommer, at der vil blive dispenseret fra forbudet  

 med hensyn til den del af virksomhedens værdi, som ejerne frit kan  

 råde over efter de gældende regler i elforsyningsloven, jf.  

 lovudkastets § 36, stk. 2.
 Bestemmelsen går desuden ikke ud på at  

 overføre netselskabernes ejendomsret til det offentlige eller  

 forbrugerne.
Endelig er der alene tale om et forbud mod salg til  

 nærstående virksomheder.
En netvirksomhed vil således  

 fortsat kunne afhænde elproduktionsvirksomheder til virksomheder, der  

 ikke ligger inden for samme ejerkreds.
Hertil kommer, at gennemførelse  

 af lovudkastets regler om ophævelse af hvile i sig selv-reglerne for  

 virksomhed med elproduktion som tidligere nævnt forventes at  

 medføre en værdistigning i elproduktionsanlægs  

 markedsværdi, som også vil komme ejerne af produktionsselskaberne  

 til gode i det omfang, de efter de gældende regler i elforsyningsloven  

 kan råde over salgssummen, jf. herved lovudkastets § 74, stk. 3.
 På den anførte baggrund må det efter  

 Justitsministeriets opfattelse antages, at bestemmelsen i lovudkastets § 36,  

 stk. 1, ikke vil have ekspropriativ karakter.
5.3.5. Lovudkastets §§ 40-43 Efter lovudkastets § 40, jf. §§ 41-42, skal flertallet af  

 en netvirksomheds bestyrelsesmedlemmer vælges af forbrugere i  

 netvirksomhedens forsyningsområde eller af en eller flere kommuner i  

 forsyningsområdet.
 For forsyningspligtige virksomheder gælder det, at  

 en tredjedel af bestyrelsesmedlemmerne skal vælges af forbrugerne eller  

 kommunerne i virksomhedens forsyningsområde, jf. § 43.
 Som anført ovenfor under pkt. 3.2.6 vil  

 vilkåret om forbrugerindflydelse ikke blive stillet i forhold til de  

 virksomheder, der ikke måtte opfylde dette vilkår ved  

 lovforslagets fremsættelse, jf. herved miljø- og  

 energiministerens adgang til at dispensere i lovudkastets § 40, stk. 4, og §  

 43, stk. 3.
Reglerne om forbrugerindflydelse vil imidlertid  

 begrænse muligheden for at afhænde ejerandele i virksomhederne  

 til andre end forbrugerne, herunder kommuner.
Dette gælder  

 særligt kravet om bestemmende forbrugerindflydelse i lovudkastets §  

 40.
Spørgsmålet er derfor, om denne  

 begrænsning må antages at indebære ekspropriation.
Herom  

 bemærkes navnlig følgende:
 Bestemmelserne om forbrugerindflydelse er af generel  

 karakter og gennemføres som tidligere nævnt som led i en  

 omfattende elreform.
Bestemmelserne har til formål at sikre, at de  

 værdier, som er opsparet under den gældende elforsyningslov,  

 også fremover vil komme forbrugerne til gode.
Bestemmelserne sigter  

 endvidere på at bevare den nuværende struktur på  

 elforsyningsområdet, hvor distributionsvirksomhederne  

 (netvirksomhederne) udgør kernen i den ejermæssige  

 opbygning.
Virksomhederne har som tidligere nævnt ikke en  

 grundlovsbeskyttet forventning om frit at kunne råde over den  

 værdistigning på virksomhedernes aktiver, som lovændringen  

 måtte bevirke.
Virksomhederne har heller ikke en grundlovsbeskyttet  

 forventning om, at der gennemføres en større liberalisering end  

 den, der er lagt op til i lovudkastet.
 Der henvises i øvrigt til de synspunkter, der er  

 angivet i pkt. 5.3.3 ovenfor.
 Sammenfattende må det efter Justitsministeriets  

 opfattelse antages, at de krav om forbrugerindflydelse, der er i lovudkastets  

 § 40 og § 43, ikke har karakter af ekspropriation.
 Den omstændighed, at bestemmelserne i lovudkastets §  

 40 og § 43 lægger vægt på ejerstrukturen ved  

 lovforslagets fremsættelse, kan ikke i sig selv antages at  

 indebære, at der   for at undgå ekspropriation   skal dispenseres  

 fra kravet om forbrugerindflydelse efter § 40, stk. 4, eller § 43, stk. 2.  

 Herom henvises til pkt. 5.3.2 ovenfor.
Det tilføjes, at det ikke er korrekt, når det  

 i advokat Claus Høeg Madsens notat anføres, at lovudkastets §  

 43 vil betyde,  »at mindst 2/3 af selskabets bestyrelse udpeges af andre  

 end selskabets ejere« (fremhævet her) (notatets side 4).  

 Lovudkastet betyder, at det forsyningspligtige selskab vil være ejet af  

 netselskabet, og netselskaberne opfylder i dag efter det oplyste de  

 foreslåede krav til forbrugerindflydelse.
Ejerne af et netselskab vil  

 herigennem kunne udpege medlemmerne af bestyrelsen i forsyningsselskabet.
5.3.6. Bestemmelsen i lovudkastets § 35 Lovforslagets § 35 tillægger staten  

 forkøbsret til større transmissionsnet, netforbindelser til  

 udlandet og ejerandele i virksomheder, der ejer sådanne net, samt  

 ejerandele i systemansvarlige virksomheder.
 Ved vurderingen af, om bestemmelsen udgør  

 ekspropriation, må der efter Justitsministeriets opfattelse  

 lægges vægt på, at lovudkastets § 35 har generel karakter  

 og indgår som led i en samlet elreform.
 Hertil kommer, at bestemmelsen ikke tvinger de  

 berørte virksomheder til at sælge, men alene giver en  

 forkøbsret for staten, når en elvirksomhed ønsker at  

 frasælge de nævnte aktiver m.v.
Endvidere må der efter Justitsministeriets  

 opfattelse lægges vægt på, at bestemmelsen i lovudkastets §  

 35 er udformet således, at den pågældende virksomhed ikke  

 lider tab, hvis staten vælger at udnytte sin forkøbsret.
Det  

 skyldes, at prisen efter bestemmelsens stk. 3 fastsættes på  

 almindelige markedsvilkår, og at prisen i tilfælde af uenighed  

 skal fastsættes af taksationskommissionen efter reglerne i lov om  

 fremgangsmåden ved ekspropriation vedrørende fast ejendom.
Det bemærkes i øvrigt, at der i lovgivningen  

 findes eksempler på bestemmelser, der tillægger det offentlige  

 forkøbsret, uden at der herved er tale om ekspropriation.
Der kan i  

 den forbindelse bl.a. henvises til jordkøbslovens §§ 20-26 og  

 naturbeskyttelseslovens § 57, jf. § 1 i bekendtgørelse nr. 967 af 16.  

 december 1998 om amtsrådenes beføjelser ved genopretning af  

 vådområder.
 På den anførte baggrund må det efter  

 Justitsministeriets opfattelse antages, at bestemmelsen i lovudkastets § 35  

 ikke indebærer ekspropriation.
 Justitsministeriet forudsætter i den forbindelse, at  

 forkøbsretten om nødvendigt viger for eventuelle eksisterende  

 forkøbsrettigheder.
5.4. Prisregler 5.4.1. Lovudkastets § 69, stk. 2.
 Efter lovudkastets § 69, stk. 2, kan miljø- og  

 energiministeren bl.a. fastsætte regler for opgørelsen af en  

 forsyningsvirksomheds kapital som grundlag for prisreguleringen efter de  

 øvrige bestemmelser i lovudkastets kapitel 10.
 Bestemmelsen er præciseret i forhold til det  

 tidligere lovudkast af 9. april 1999, som bl.a. dannede grundlag for advokat  

 Claus Høeg Madsens notat af 22. april 1999. Det fremgår nu af  

 bestemmelsen, at ministeren   til brug for prisreguleringen   kan  

 »opgøre« en elforsyningskapital, men ikke »fastsætte« (regulere)  

 kapitalens størrelse.
 Bestemmelsen giver miljø- og energiministeren  

 hjemmel til at fastsætte et »reguleringsmæssigt kapitalbegreb«,  

 dvs. den kapital, der kan danne grundlag for forrentning   ud over den  

 kapital, der efter de gældende regler i elforsyningsloven må  

 anses for fri.
 Bestemmelsen i lovudkastets § 69, stk. 2, giver  

 således ikke hjemmel til at udstede regler, der indebærer  

 ekspropriation over for de eksisterende elforsyningsvirksomheder, jf. herved  

 pkt. 4.3.1. ovenfor.
 5.4.2. Lovudkastets § 70, stk. 2.
 Efter lovudkastets § 70, stk. 2, fastsætter  

 miljø- og energiministeren generelle indtægtsrammer for  

 netvirksomheder for et nærmere angivet antal år.
Ifølge bemærkningerne til bestemmelsen kan  

 miljø- og energiministeren »fastsætte niveauer for forrentning  

 af den reguleringsmæssige kapitalstørrelse, som nævnt i  

 bemærkningerne til stk. 1, 1. afsnit, der kan indgå i  

 fastlæggelsen af indtægtsrammen.
Fastsættelsen skal ske  

 bl.a. under hensyn til en rimelig forrentning af indskudskapitalen.« Den nuværende affattelse af bemærkningerne til  

 § 70 udgør en præcisering i forhold til et tidligere lovudkast  

 af 9. april 1999, hvor det i bemærkningerne bl.a. var anført, at  

 ministeren »for at fremme en normalisering af selskabernes kapitalstruktur  

 fastsætte, at selskaber med ekstraordinær stor soliditet i  

 en overgangsperiode kun har begrænsede muligheder for at opnå  

 dækning af omkostninger til finansiering af investeringer i  

 indtægtsrammen«.
 Bestemmelsen giver mulighed for   ved fastsættelsen  

 af prisregler   at tage hensyn til den kapital, som virksomhederne efter den  

 gældende elforsyningslov skal anvende til enten at opføre og  

 drive elforsyningsanlæg m.v. eller at nedbringe elpriserne.
 Bestemmelsen i lovudkastets § 70, stk. 2, giver derimod  

 ikke hjemmel til at fastsætte regler, der indskrænker  

 virksomhedernes adgang til at råde over deres frie kapital, jf. herved  

 også lovudkastets § 74, stk. 3.
5.5. Andre vilkår Det fremgår bl.a. af lovudkastets § 50, stk. 1, at  

 miljø- og energiministeren   ud over de vilkår, der  

 fastsættes efter kapitlerne 3-6 - »i særlige tilfælde kan  

 fastsætte sådanne vilkår, der er begrundet i den  

 pågældende virksomheds forhold«.
Efter lovudkastets § 52, stk. 1,  

 kan der efter 5 år og med et forudgående varsel på 1  

 år fastsættes nye vilkår i en bevilling.
 Bestemmelserne indeholder ikke hjemmel til at  

 fastsætte vilkår, der har karakter af ekspropriation.
 Den omstændighed, at miljø- og  

 energiministeren efter de nævnte bestemmelser har hjemmel til at  

 fastsætte særlige vilkår eller til   efter en  

 årrække   at fastsætte nye vilkår, udgør  

 endvidere efter Justitsministeriets opfattelse ikke i sig selv  

 ekspropriation i forhold til de eksisterende elforsyningsvirksomheder.
5.6. Justitsministeriets og Kammeradvokatens udtalelser  

 fra 1975 om forslag til den nugældende elforsyningslov I Justitsministeriets og Kammeradvokatens udtalelser fra  

 1975 om forslaget til den gældende elforsyningslov er det forudsat, at  

 den adgang, der hidtil havde været til uden bevilling at drive  

 elforsyningsvirksomhed, var beskyttet efter grundlovens § 73.
 Det afgørende spørgsmål var derfor, om  

 de nærmere betingelser, hvorunder en bevilling kunne opnås, ville  

 indebære ekspropriation, jf. herved også det, der er  

 anført ovenfor under pkt. 4.3.3.
 Dette harmonerer med den retsopfattelse, der er givet  

 udtryk for i dette notat, jf. pkt. 5.1-5.2 ovenfor.
Efter Justitsministeriets opfattelse kan det ikke udledes  

 af Justitsministeriets og Kammeradvokatens udtalelser fra 1975, at de  

 vilkår om ejerstrukturen m.v., der i Miljø- og  

 Energiministeriets lovudkast stilles som betingelse for at få  

 bevilling, udgør ekspropriation.
I disse udtalelser tog hverken  

 Justitsministeriet eller Kammeradvokaten således stilling til  

 spørgsmålet om ejerstruktur m.v. som betingelse for at  

 opnå bevilling.
5.7. Sammenfatning Sammenfattende må det efter Justitsministeriets  

 opfattelse antages, at bestemmelserne i lovudkastets § 35, § 36, § 38, §§  

 40-43, § 50, § 52, § 69, stk. 2, § 70, stk. 2, og § 97, ikke indebærer  

 ekspropriation efter grundlovens § 73.
KAMMERADVOKATEN Den 28. april 1999 Miljø- og Energiministeriet Att.: Departementschef Leo Larsen Højbro Plads 4 1200 København K I anledning af anmodningen om at vurdere  

 Justitsministeriets notat vedrørende en række bestemmelser i  

 udkastet til den nye elforsyningslov, herunder specielt forholdet til  

 grundlovens § 73, skal jeg for god ordens skyld oplyse, at Kammeradvokaten  

 har bistået Energistyrelsen med rådgivning vedrørende  

 udformningen af lovudkastet.
 Min bistand til Energistyrelsen har navnlig omfattet  

 følgende:
I løbet af foråret/sommeren 1998 deltog jeg i  

 en række møder med Energistyrelsen.
Under disse møder  

 drøftedes mulighederne for at omlægge elsektoren til en anden  

 styreform, og det drøftedes generelt, hvilke selskabskonstruktioner  

 der kunne tænkes etableret, ligesom det blev drøftet, hvorledes  

 der ville kunne sikres en fortsat forbrugerindflydelse i sektoren.
Der var  

 tale om overordnede drøftelser, og der blev ikke fra min side taget  

 stilling til, hvorvidt konkrete løsningsmuligheder eventuelt ville  

 kunne stride mod grundlovens § 73, men jeg redegjorde mere generelt for  

 bestemmelsens fortolkning.
Jeg deltog herefter i løbet af december 1998/januar  

 1999 i en række møder med Energistyrelsen, hvor det på ny  

 drøftedes, hvilke selskabsretlige konstruktioner der kunne etableres i  

 sektoren, samtidig med at der blev sikret fortsat forbrugerindflydelse i  

 netvirksomheder og forsyningspligtsvirksomheder samt offentlig indflydelse i  

 systemansvarlige virksomheder.
På grundlag af disse drøftelser  

 udarbejdede jeg et notat af 21. januar 1999 om de omtalte problemstillinger,  

 hvor jeg fremhævede, at notatet ikke behandlede de  

 ekspropriationsretlige problemer, idet jeg havde forstået, at styrelsen  

 havde forelagt disse for Justitsministeriet.
Jeg har dog i en udtalelse af 26. marts 1999 taget  

 stilling til, i hvilket omfang Energistyrelsen vil kunne regulere  

 netvirksomheders anvendelse af de udbytter og eventuelle salgsavancer af  

 ejerandele i elproduktionsvirksomheder, der vil kunne optjenes i forbindelse  

 med den påtænkte liberalisering og delvise deregulering af  

 elsektoren.
Også her forblev en problemkreds ubehandlet under hensyn  

 til opgavefordelingen i forhold til Justitsministeriet.
Jeg har endelig i perioden fra slutningen af marts 1999 og  

 indtil d.d. bistået styrelsen med rådgivning vedrørende  

 formuleringen af en række bestemmelser i det foreliggende udkast til  

 elforsyningslov samt bemærkninger til disse bestemmelser.
Min  

 rådgivning har bl.a. vedrørt de bestemmelser, som Danske  

 Elværkers Forening nu kritiserer for at være stridende mod  

 grundlovens § 73.
 Det har også i forbindelse med min rådgivning  

 i denne fase vedrørende konkrete bestemmelser i lovudkastet  

 været forudsat   såvel fra Energistyrelsens som fra min side   at  

 den endelige juridiske vurdering af bestemmelsernes grundlovsmæssighed  

 skulle foretages af Justitsministeriet.
På den anførte baggrund ville jeg anse det  

 for mindre heldigt, hvis jeg nu skulle fremkomme med en vurdering af  

 Justitsministeriets juridiske vurdering af bestemmelser, som er udformet  

 bl.a. under hensyntagen til rådgivningen fra mig.
En redegørelse  

 ville kunne fremstå som en vurdering af den rådgivning, jeg selv  

 har ydet, og værdien som en analyse af Justitsministeriets udtalelse  

 ville derfor være beskeden.
