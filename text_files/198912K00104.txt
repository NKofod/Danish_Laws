Nr LSF 104 Forslag til Teaterlov Fremsat af kulturministeren (Ole Vig Jensen) Ændringsforslag stillet den  

 16. maj den 7. december 1989 Vedtaget ved tredjebehandling den 22. maj 1990 Lov nr. 408 af 13/06/1990 Kapitel 1 Formål § 1. Lovens formål er at fremme teaterkunst og teaterkultur i  

 Danmark.
Kapitel 2 Det Kongelige Teater § 2. Det Kongelige Teater er Danmarks nationalteater.
Teatret,  

 hvis virke omfatter hele landet, skal uden ensidighed opføre forestillinger  

 af høj kvalitet baseret på nye og klassiske værker inden for ballet, opera og  

 skuespil med særlig hensyntagen til danske ophavsmænd.
Det Kongelige Teater  

 skal som led i sin virksomhed medvirke til at udvikle teaterkunsten gennem  

 eksperimenterende virksomhed og særlige initiativer.
 Stk. 2. Det Kongelige Kapels virke omfatter ud over virksomhed som  

 opera- og balletkapel afholdelse af koncerter af høj kvalitet.
 Stk. 3. Teatret kan drive uddannelsesvirksomhed inden for sit  

 arbejdsområde.
 § 3. Teatret drives som en statsvirksomhed under  

 Kulturministeriet.
 § 4. Teatrets øverste ledelse varetages af en teaterchef, der  

 udnævnes af kongen.
 Stk. 2. Teaterchefen udnævner de kunstneriske chefer.
 Stk. 3. Kulturministeren udfærdiger efter indstilling fra  

 teaterchefen et reglement for de ved teatret ansatte.
Kapitel 3 Den Jyske Opera og Det Danske Teater § 5. De selvejende institutioner Den Jyske Opera og Det Danske  

 Teater skal bidrage til at dække behovet for teater- og musikdramatiske  

 forestillinger i hele landet ved at opføre et alsidigt og kvalitetspræget  

 repertoire med særlig hensyntagen til værker af danske dramatikere og  

 komponister m.v.
Den Jyske Opera og Det Danske Teater skal som led i deres  

 virksomhed medvirke til at udvikle teaterkunsten gennem eksperimenterende  

 virksomhed og særlige initiativer.
 Stk. 2. Institutionernes vedtægter skal godkendes af  

 Amtsrådsforeningen i Danmark og kulturministeren.
§ 6. Den Jyske Opera og Det Danske Teater drives med tilskud fra  

 samtlige amtskommuner og staten.
Statens tilskud fastsættes på de årlige  

 finanslove.
 Stk. 2. Tilskuddene til Den Jyske Opera og Det Danske Teater  

 udbetales forskudsvis i henhold til budgetter, der er godkendt af amtsrådene.  

 Efter regnskabsårets afslutning indsendes regnskaber til de tilskudsgivende  

 myndigheder.
Stk. 3. Ud over det tilskud, der er nævnt i stk. 1, yder staten  

 efter ansøgning og efter indhentet udtalelse fra Teaterrådet støtte til Den  

 Jyske Opera og Det Danske Teater til turnerende eller opsøgende  

 børneteatervirksomhed.
Statens tilskud hertil fastsættes på de årlige  

 finanslove.
 § 7. Nærmere regler om Den Jyske Opera og Det Danske Teater  

 fastsættes af kulturministeren efter forhandling med Amtsrådsforeningen i  

 Danmark.
Kapitel 4 Det Rejsende Børneteater og Opsøgende Teater § 8. Det Rejsende Børneteater og Opsøgende Teater er en  

 selvejende institution bestående af et antal børneteatre og opsøgende teatre,  

 der tilknyttes institutionen for perioder af 1-3 år.
 Stk. 2. Institutionen skal bidrage til dækning af behovet for  

 rejsende børneteater og opsøgende teater i hele landet.
 Stk. 3. Institutionens vedtægter skal godkendes af  

 Amtsrådsforeningen i Danmark og kulturministeren.
 Stk. 4. Institutionens styrelse består af højst 24 medlemmer,  

 hvoraf over halvdelen repræsenterer amtskommunerne.
§ 9. Det Rejsende Børneteater og Opsøgende Teater drives med  

 tilskud fra amtskommuner og staten.
Statens tilskud fastsættes på de årlige  

 finanslove.
 Stk. 2. Styrelsen træffer efter indhentet udtalelse fra  

 Teaterrådet beslutning om anvendelse af de bevilgede midler.
Stk. 3. Statens tilskud udbetales forskudsvis i henhold til det  

 budget, der er godkendt af styrelsen.
Efter regnskabsårets afslutning  

 indsendes det af styrelsen godkendte regnskab til de tilskudsgivende  

 myndigheder.
 Stk. 4. Ud over tilskuddet efter stk. 1 kan staten yde en særlig  

 støtte til dækning af rejseudgifter for de teatre, der støttes af den  

 selvejende institution.
 § 10. Kulturministeren fastsætter efter forhandling med  

 Amtsrådsforeningen i Danmark nærmere regler om støtteordningen og  

 administrationen af denne.
Kapitel 5 Landsdelsscenerne i Århus, Odense og Ålborg § 11. Landsdelsscenerne i Århus, Odense og Ålborg skal bidrage  

 til at dække teaterbehovet i landsdelen ved opførelse af et alsidigt  

 repertoire bestående af såvel ældre som nyere dramatiske værker med særlig  

 hensyntagen til værker af danske dramatikere.
Landsdelsscenerne skal som et  

 led i deres virksomhed medvirke til at udvikle teaterkunsten gennem  

 eksperimenterende virksomhed og særlige initiativer.
Når det er påkrævet af  

 hensyn til dækning af landsdelens behov for musikdramatiske opførelser, skal  

 landsdelsscenerne give plads for opera- og balletforestillinger, der  

 gennemføres i samarbejde med andre teatre eller institutioner.
 § 12. Landsdelsscenerne i Århus, Odense og Ålborg drives med  

 tilskud fra amtskommunerne og staten.
 Stk. 2. Statens tilskud til landsdelsscenerne fastsættes på de  

 årlige finanslove.
Stk. 3. Tilskuddene til landsdelsscenerne udbetales forskudsvis i  

 henhold til budgetter, der er godkendt af amtsrådene i henholdsvis Århus,  

 Fyns og Nordjyllands Amtskommuner.
Efter regnskabsårets afslutning indsender  

 ovennævnte amtsråd de godkendte regnskaber til de øvrige tilskudsgivende  

 myndigheder.
 § 13. Landsdelsscenerne i Århus, Odense og Ålborg drives som  

 selskaber eller selvejende institutioner.
Kapitel 6 Den storkøbenhavnske teaterstøtteordning § 14. Staten yder sammen med Københavns, Roskilde og  

 Frederiksborg Amtskommuner samt Københavns og Frederiksberg Kommuner støtte  

 til driften af et antal teatre i hovedstadsområdet, der skal bidrage til at  

 dække teaterbehovet ved at opføre et alsidigt og kvalitetspræget repertoire  

 bestående af såvel ældre som nyere dramatiske værker med særlig hensyntagen  

 til værker af danske dramatikere.
Teatrene skal som led i deres virksomhed  

 medvirke til at udvikle teaterkunsten gennem eksperimenterende virksomhed og  

 særlige initiativer.
Stk. 2. Statens tilskud ydes til en af Københavns, Roskilde og  

 Frederiksborg Amtskommuner samt Københavns og Frederiksberg Kommuner oprettet  

 tværkommunal organisation, der fordeler den samlede bevilling mellem de  

 teatre, der indgår i støtteordningen.
Statens tilskud fastsættes på de årlige  

 finanslove.
 Stk. 3. De nærmere regler om støtteordningen fastsættes af  

 kulturministeren efter forhandling med Københavns, Roskilde og Frederiksborg  

 Amtskommuner samt Københavns og Frederiksberg Kommuner.
Kapitel 7 Egnsteatre § 15. Staten yder delvis refusion af kommunernes og  

 amtskommunernes udgifter til driften af egnsteatre.
 Stk. 2. Refusionsprocenten beregnes som forholdet mellem statens  

 på finansloven fastsatte bevilling og de samlede offentlige tilskud.
 Stk. 3. Kommunerne og amterne kan maksimalt få refunderet i alt 75  

 pct. af deres tilskud til egnsteatervirksomhed.
 Stk. 4. Statsrefusion af udgifter til det enkelte egnsteater ydes  

 inden for et maksimum, der angives i finansloven.
 Stk. 5. Kulturministeren fastsætter efter forhandling med  

 Kommunernes Landsforening, Amtsrådsforeningen i Danmark og Københavns og  

 Frederiksberg Kommuner nærmere regler for refusionsordningen.
§ 16. Kommuners og amtskommuners udgifter, der berettiger til  

 refusion i henhold til § 15, beregnes på grundlag af budgetter, der er  

 godkendt af vedkommende kommunalbestyrelser eller amtsråd.
Refusion udbetales  

 forskudsvis i løbet af teatersæsonen.
 Stk. 2. Endelig beregning af refusionen i henhold til § 15 finder  

 sted på grundlag af regnskaber for teatervirksomhederne, der er godkendt af  

 de i stk. 1 nævnte budgetgodkendende myndigheder.
Kapitel 8 Teaterrådet § 17. Teaterrådet skal rådgive og bistå offentlige myndigheder i  

 sager angående teaterforhold.
Rådet kan på eget initiativ behandle spørgsmål  

 vedrørende dansk teaterliv og fremsætte udtalelser herom.
 § 18. Teaterrådet kan inden for en på de årlige finanslove fastsat  

 beløbsramme yde støtte til:
1) Stationær og turnerende samt opsøgende teatervirksomhed bortset fra de  

 i kapitel 2, 3, 5 og 6 nævnte teatre, 2) fremme af ny dansk dramatik, 3) anskaffelse af teknisk udstyr m.v. samt i særlige tilfælde indretning  

 af lokaler til teaterformål og 4) andre aktiviteter, der kan fremme lovens formål.
Stk. 2. Ved fordeling af støtte efter stk. 1 skal Teaterrådet søge  

 at tilgodese alle genrer inden for det professionelle teater, herunder det  

 musikdramatiske område.
Der skal lægges vægt på at fremme udviklingen af nye  

 teaterformer og anden eksperimenterende virksomhed, og den geografiske  

 spredning af aktiviteterne skal søges fremmet.
En væsentlig del af støtten  

 skal anvendes til støtte af teatervirksomhed, der henvender sig til børn og  

 unge.
Stk. 3. Støtten kan ydes til løbende teaterdrift eller til  

 enkeltstående projekter.
Støtten ydes som tilskud, garanti eller lån.
 Stk. 4. Kulturministeren kan fastsætte nærmere regler for  

 tilbagebetaling af tilskud ydet til anskaffelse af teknisk udstyr m.v.
 § 19. Teaterrådet har den endelige administrative afgørelse med  

 hensyn til fordeling af de midler, der på de årlige finanslove bevilges til  

 rådets virksomhed.
§ 20. Teaterrådet består af 5 medlemmer, der beskikkes af  

 kulturministeren for en periode af 4 år. 2 af medlemmerne udpeges af  

 kontaktudvalget, og 3 af medlemmerne udpeges af kulturministeren.
Medlemmerne  

 må i funktionstiden ikke være knyttet til noget teater eller beklæde  

 teaterfaglige tillidsposter.
Ministeren kan i særlige tilfælde fravige denne  

 bestemmelse.
Medlemmerne kan ikke genbeskikkes.
 Stk. 2. Til Teaterrådet knyttes et sekretariat.
 § 21. Der nedsættes et kontaktudvalg til at følge Teaterrådets  

 virksomhed, drøfte dansk teaters situation og afgive udtalelser om  

 principielle forhold til kulturministeren.
 Stk. 2. Kontaktudvalget består af indtil tyve medlemmer, som  

 beskikkes af kulturministeren for fire år efter forslag fra de betydende  

 institutioner, organisationer og interessegrupper inden for dansk teater.  

 Kontaktudvalget vælger blandt sine medlemmer en formand og en næstformand.
 Stk. 3. Udvalget forelægger ministeren den fra Teaterrådet  

 modtagne beretning med de bemærkninger, som udvalget ønsker at knytte hertil.
 § 22. Kulturministeren fastsætter efter forslag fra henholdsvis  

 Teaterrådet og kontaktudvalget forretningsorden for de pågældende organer.
 § 23. Kulturministeren kan bestemme, at beføjelser, der i henhold  

 til denne lov tilkommer Teaterrådet, udøves af ministeren.
 Stk. 2. Kulturministeren kan give Teaterrådet instruktioner  

 vedrørende udøvelsen af de beføjelser, der er henlagt til Teaterrådet.
Kapitel 9 Teaterabonnementsordningen § 24. Amtskommunerne yder tilskud til nedbringelse af prisen på  

 teaterbilletter, der sælges i eller i forbindelse med abonnement eller med  

 ungdomsrabat.
Herudover kan der ydes tilskud til andre billetkøbsordninger  

 samt til administration af ordningerne.
I hovedstadsområdet ydes tilskuddene  

 af Københavns Amtskommune og Københavns og Frederiksberg Kommuner.
Stk. 2. Staten yder amtskommunerne og Københavns og Frederiksberg  

 Kommuner et tilskud, der fastsættes på de årlige finanslove, til finansiering  

 af de ordninger, der er nævnt i stk. 1, 1. pkt.
Statens tilskud ydes med  

 faste kronebeløb pr. billet solgt henholdsvis i eller i forbindelse med  

 abonnement eller med ungdomsrabat.
De faste kronebeløb fastsættes af  

 kulturministeren forud for hver sæson.
 Stk. 3. Regler for tilskud til abonnement, ungdomsrabat og andre  

 billetkøbsordninger fastsættes af kulturministeren efter forhandling med  

 Amtsrådsforeningen i Danmark og Københavns og Frederiksberg Kommuner.
 Stk. 4. Staten kan yde tilskud til centrale organisationer af  

 teaterpublikum.
Kapitel 10 Særlige bestemmelser om børneteater og opsøgende teater § 25. Staten refunderer 50 pct. af kommunernes og amtskommunernes  

 udgifter ved køb af forestillinger af børneteater og opsøgende teater.
 Stk. 2. Kulturministeren fastsætter efter forhandling med  

 Kommunernes Landsforening, Amtsrådsforeningen i Danmark og Københavns og  

 Frederiksberg Kommuner nærmere regler for refusionsordningen.
§ 26. Kulturministeren nedsætter et udvalg for børneteater og  

 opsøgende teater m.v.
Udvalget består af 3 medlemmer, der udpeges efter  

 indstilling af Børneteatersammenslutningen, Foreningen af små Teatre og  

 Danmarks Teaterforeninger, hvis medlem repræsenterer forbrugerne.
 Stk. 2. Vedtægter for udvalget godkendes af kulturministeren.
 Stk. 3. Der kan ydes tilskud til udvalgets virksomhed.
Kapitel 11 Amatørteatre § 27. Der kan ydes støtte til kunstnerisk arbejdende  

 amatørsceners virksomhed og til amatørscenernes centrale organisationer.
Kapitel 12 Teateruddannelse § 28. Statens Teaterskole er en statsinstitution, der har til  

 opgave at uddanne skuespillere, instruktører og scenografer.
Kulturministeren  

 kan bestemme, at der etableres uddannelser i andre fag inden for  

 teaterområdet.
 Stk. 2. Herudover kan skolen meddele videregående uddannelse til  

 alle, der er beskæftiget med teatervirksomhed.
 Stk. 3. Skolen ledes af en rektor, der ansættes af  

 kulturministeren.
 Stk. 4. Kulturministeren fastsætter nærmere regler om Statens  

 Teaterskoles virksomhed.
 § 29. Der kan ydes støtte til anden teateruddannelsesvirksomhed.
 Stk. 2. Støtten kan ydes som årlige driftstilskud eller som  

 engangstilskud til kurser, seminarer og lignende.
Kapitel 13 Generelle vilkår for støtte efter kapitel 3-8 § 30. Drives teatervirksomhed af et selskab, en forening eller en  

 selvejende institution eller som kommunal institution, skal selskabets,  

 foreningens eller institutionens vedtægter godkendes af den offentlige  

 hovedtilskudsyder.
 Stk. 2. Det påhviler den i stk. 1 nævnte tilskudsyder at påse, at  

 vedtægter for en selvejende institution enten indeholder bestemmelser, der  

 opfylder kravene i lov om erhvervsdrivende fonde eller lov om fonde og visse  

 foreninger, eller bestemmelser, der kan danne grundlag for undtagelse fra  

 denne lovgivning.
 § 31. Den offentlige hovedtilskudsyder skal godkende ansættelser  

 af teaterledelse og de vilkår, der gælder for ansættelsen.
 Stk. 2. Der må ikke uden kulturministerens godkendelse gøres  

 indskrænkninger i teaterledelsens ret til frit og uafhængigt at træffe  

 bestemmelse om repertoire, engagement og øvrige kunstneriske spørgsmål.
Kapitel 14 Ikrafttrædelse § 32. Loven træder i kraft den 1. januar 1991 med undtagelse af  

 §§ 5-24, der først træder i kraft den 1. juli 1991.
 Stk. 2. §§ 1-10, §§ 16 d og e, §§ 20-21, § 26, § 30 og §§ 34-38 i  

 lov om teatervirksomhed, jf. lovbekendtgørelse nr. 900 af 15. december 1986,  

 ophæves den 1. januar 1991. §§ 11-16 c, §§ 17-19, §§ 22-25, §§ 27-29 og §§  

 31-33 i samme lov ophæves den 1. juli 1991. §§ 1-6 i lov om Det kongelige  

 Teater og om oprettelsen af en kulturel fond, jf. lovbekendtgørelse nr. 898  

 af 15. december 1986, ophæves den 1. januar 1991.
 § 33. Loven gælder ikke for Færøerne og Grønland.
Oprindeligt fremsat forslag Kapitel 1 Formål § 1. Lovens formål er at fremme teaterkunst og teaterkultur i Danmark.
Kapitel 2 Det Kongelige Teater § 2. Det Kongelige Teater er Danmarks nationalteater.
Teatret, hvis virke  

 omfatter hele landet, skal uden ensidighed opføre forestillinger af høj  

 kvalitet baseret på nye og klassiske værker inden for ballet, opera og  

 skuespil med særlig hensyntagen til danske ophavsmænd.
Det Kongelige Teater  

 skal som led i sin virksomhed medvirke til at udvikle teaterkunsten gennem  

 eksperimenterende virksomhed og særlige initiativer.
 Stk. 2. Det Kongelige Kapels virke omfatter udover virksomhed som opera-  

 og balletkapel afholdelse af koncerter af høj kvalitet.
 Stk. 3. Teatret kan drive uddannelsesvirksomhed inden for sit  

 arbejdsområde.
 § 3. Teatret drives som en statsvirksomhed under Kulturministeriet.
 § 4. Teatrets øverste ledelse varetages af en teaterchef, der udnævnes af  

 Kongen.
 Stk. 2. Teaterchefen udnævner de kunstneriske chefer.
 Stk. 3. Kulturministeren udfærdiger efter indstilling fra teaterchefen et  

 reglement for de ved teatret ansatte.
Kapitel 3 Den jyske Opera og Det Danske Teater § 5. De selvejende institutioner Den jyske Opera og Det Danske Teater skal  

 bidrage til at dække behovet for teater- og musikdramatiske forestillinger i  

 hele landet ved at opføre et alsidigt og kvalitetspræget repertoire med  

 særlig hensyntagen til værker af danske dramatikere og komponister m.v.
Den  

 jyske Opera og Det Danske Teater skal som led i deres virksomhed medvirke til  

 at udvikle teaterkunsten gennem eksperimenterende virksomhed og særlige  

 initiativer.
 Stk. 2. Institutionernes vedtægter skal godkendes af Amtsrådsforeningen i  

 Danmark og kulturministeren.
§ 6. Den jyske Opera og Det Danske Teater drives med tilskud fra samtlige  

 amtskommuner og staten.
Statens tilskud fastsættes på de årlige finanslove.
Stk. 2. Tilskuddene til Den jyske Opera og Det Danske Teater udbetales  

 forskudsvis i henhold til budgetter, der er godkendt af amtsrådene.
Efter  

 regnskabsårets afslutning indsendes regnskaber til de tilskudsgivende  

 myndigheder.
 § 7. Nærmere regler om Den jyske Opera og Det Danske Teater fastsættes af  

 kulturministeren efter forhandling med Amtsrådsforeningen i Danmark.
Kapitel 4 Det rejsende Børneteater og opsøgende Teater § 8. Det rejsende Børneteater og opsøgende Teater er en selvejende  

 institution, bestående af et antal børneteatre og opsøgende teatre, der  

 tilknyttes institutionen for perioder af 1-3 år.
 Stk. 2. Institutionen skal bidrage til dækning af behovet for rejsende  

 børneteater og opsøgende teater i hele landet.
 Stk. 3. Institutionens vedtægter skal godkendes af Amtsrådsforeningen i  

 Danmark og kulturministeren.
 Stk. 4. Institutionens styrelse består af højst 24 medlemmer, hvoraf over  

 halvdelen repræsenterer amtskommunerne.
§ 9. Det rejsende Børneteater og opsøgende Teater drives med tilskud fra  

 amtskommuner samt staten.
Statens tilskud fastsættes på de årlige finanslove.
 Stk. 2. Styrelsen træffer efter indhentet udtalelse fra Teaterrådet  

 beslutning om anvendelse af de bevilgede midler.
Stk. 3. Statens tilskud udbetales forskudsvis i henhold til det budget,  

 der er godkendt af styrelsen.
Efter regnskabsårets afslutning indsendes det  

 af styrelsen godkendte regnskab til de tilskudsgivende myndigheder.
 Stk. 4. Udover tilskuddet efter stk. 1 kan staten yde en særlig støtte til  

 dækning af rejseudgifter for de teatre, der støttes af den selvejende  

 institution.
 § 10. Kulturministeren fastsætter efter forhandling med Amtsrådsforeningen  

 i Danmark nærmere regler om støtteordningen og administrationen af denne.
Kapitel 5 Landsdelsscenerne i Århus, Odense og Aalborg § 11. Landsdelsscenerne i Århus, Odense og Aalborg skal bidrage til at  

 dække teaterbehovet i landsdelen ved opførelse af et alsidigt repertoire,  

 bestående af såvel ældre som nyere dramatiske værker med særlig hensyntagen  

 til værker af danske dramatikere.
Landsdelsscenerne skal som et led i deres  

 virksomhed medvirke til at udvikle teaterkunsten gennem eksperimenterende  

 virksomhed og særlige initiativer.
Når det er påkrævet af hensyn til dækning  

 af landsdelens behov for musikdramatiske opførelser, skal landsdelsscenerne  

 give plads for opera- og balletforestillinger, der gennemføres i samarbejde  

 med andre teatre eller institutioner.
 § 12. Landsdelsscenerne i Århus, Odense og Aalborg drives med tilskud fra  

 amtskommunerne og staten.
 Stk. 2. Statens tilskud til landsdelsscenerne fastsættes på de årlige  

 finanslove.
Stk. 3. Tilskuddene til landsdelsscenerne udbetales forskudsvis i henhold  

 til budgetter, der er godkendt af amtsrådene i henholdsvis Århus, Fyns og  

 Nordjyllands amtskommuner.
Efter regnskabsårets afslutning indsender  

 ovennævnte amtsråd de godkendte regnskaber til de øvrige tilskudsgivende  

 myndigheder.
 § 13. Landsdelsscenerne i Århus, Odense og Aalborg drives som selskaber  

 eller selvejende institutioner.
Kapitel 6 Den storkøbenhavnske teaterstøtteordning § 14. Staten yder sammen med Københavns, Roskilde og Frederiksborg  

 amtskommuner samt Københavns og Frederiksberg kommuner støtte til driften af  

 et antal teatre i hovedstadsområdet, der skal bidrage til at dække  

 teaterbehovet ved at opføre et alsidigt og kvalitetspræget repertoire  

 bestående af såvel ældre som nyere dramatiske værker med særlig hensyntagen  

 til værker af danske dramatikere.
Teatrene skal som led i deres virksomhed  

 medvirke til at udvikle teaterkunsten gennem eksperimenterende virksomhed og  

 særlige initiativer.
Stk. 2. Statens tilskud ydes til en af Københavns, Roskilde og  

 Frederiksborg amtskommuner samt Københavns og Frederiksberg kommuner oprettet  

 tværkommunal organisation, der fordeler den samlede bevilling mellem de  

 teatre, der indgår i støtteordningen.
Statens tilskud fastsættes på de årlige  

 finanslove.
 Stk. 3. De nærmere regler om støtteordningen fastsættes af  

 kulturministeren efter forhandling med Københavns, Roskilde og Frederiksborg  

 amtskommuner samt Københavns og Frederiksberg kommuner.
Kapitel 7 Egnsteatre § 15. Staten yder delvis refusion af kommunernes og amtskommunernes  

 udgifter til driften af egnsteatre.
 Stk. 2. Refusionsprocenten beregnes som forholdet mellem statens på  

 finansloven fastsatte bevilling, fratrukket et beløb på 20 pct., og de  

 samlede offentlige tilskud.
 Stk. 3. De resterende 20 pct. af den statslige bevilling fordeles af  

 Teaterrådet i henhold til § 18.
 Stk. 4. Kommunerne og amterne kan maksimalt få refunderet i alt 75 pct. af  

 deres tilskud til egnsteatervirksomhed.
 Stk. 5. Statsrefusion af udgifter til det enkelte egnsteater ydes inden  

 for et maksimum, der angives i finansloven.
 Stk. 6. Kulturministeren fastsætter efter forhandling med Kommunernes  

 Landsforening, Amtsrådsforeningen i Danmark og Københavns og Frederiksberg  

 kommuner nærmere regler for refusionsordningen.
§ 16. Kommuners og amtskommuners udgifter, der berettiger til refusion i  

 henhold til § 15, beregnes på grundlag af budgetter, der er godkendt af  

 vedkommende kommunalbestyrelser eller amtsråd.
Refusion udbetales forskudsvis  

 i løbet af teatersæsonen.
 Stk. 2. Endelig beregning af refusionen i henhold til § 15 finder sted på  

 grundlag af regnskaber for teatervirksomhederne, der er godkendt af de i stk.  

 1 nævnte budgetgodkendende myndigheder.
Kapitel 8 Teaterrådet § 17. Teaterrådet skal rådgive og bistå offentlige myndigheder i sager  

 angående teaterforhold.
Rådet kan på eget initiativ behandle spørgsmål  

 vedrørende dansk teaterliv og fremsætte udtalelser herom.
 § 18. Teaterrådet kan yde supplerende refusion af kommunernes og  

 amtskommunernes tilskud til driften af egnsteatre, jf. § 15, stk. 3.
 Stk. 2. Kulturministeren fastsætter nærmere regler for, hvilke kriterier  

 Teaterrådet kan lægge til grund ved fordelingen af den supplerende refusion.
 § 19. Teaterrådet kan inden for en på de årlige finanslove fastsat  

 beløbsramme yde støtte til:
1) Stationær og turnerende samt opsøgende teatervirksomhed, bortset fra de  

 i kapitel 2, 3, 5 og 6 nævnte teatre, 2) fremme af ny dansk dramatik, 3) anskaffelse af teknisk udstyr m.v. samt i særlige tilfælde indretning  

 af lokaler til teaterformål, og 4) andre aktiviteter, der kan fremme lovens formål.
Stk. 2. Ved fordeling af støtte efter stk. 1 skal Teaterrådet søge at  

 tilgodese alle genrer inden for det professionelle teater, herunder det  

 musikdramatiske område.
Der skal lægges vægt på at fremme udviklingen af nye  

 teaterformer og anden eksperimenterende virksomhed, og den geografiske  

 spredning af aktiviteterne skal søges fremmet.
En væsentlig del af støtten  

 skal anvendes til støtte af teatervirksomhed, der henvender sig til børn og  

 unge.
Stk. 3. Støtten kan ydes til løbende teaterdrift eller til enkeltstående  

 projekter.
Støtten ydes som tilskud, garanti eller lån.
 Stk. 4. Kulturministeren kan fastsætte nærmere regler for tilbagebetaling  

 af tilskud ydet til anskaffelse af teknisk udstyr m.v.
 § 20. Teaterrådet har den endelige administrative afgørelse med hensyn til  

 fordeling af de midler, der på de årlige finanslove bevilges til rådets  

 virksomhed.
§ 21. Teaterrådet består af 5 alment sagkyndige medlemmer, der beskikkes  

 af kulturministeren for en periode af 4 år.
Medlemmerne må i funktionstiden  

 ikke være knyttet til noget teater eller beklæde teaterfaglige tillidsposter.  

 Ministeren kan i særlige tilfælde fravige denne bestemmelse.
Medlemmerne kan  

 ikke genbeskikkes.
 Stk. 2. Til Teaterrådet knyttes et sekretariat.
 Stk. 3. Kulturministeren fastsætter efter forslag fra Teaterrådet en  

 forretningsorden for rådet.
 § 22. Kulturministeren kan bestemme, at beføjelser, der i henhold til  

 denne lov tilkommer Teaterrådet, udøves af ministeren.
 Stk. 2. Kulturministeren kan give Teaterrådet instruktioner vedrørende  

 udøvelsen af de beføjelser, der er henlagt til Teaterrådet.
Kapitel 9 Teaterabonnementsordningen § 23. Amtskommunerne yder tilskud til nedbringelse af prisen på  

 teaterbilletter, der sælges i abonnement eller med ungdomsrabat.
Herudover  

 kan der ydes tilskud til andre billetkøbsordninger samt til administration af  

 ordningerne.
I hovedstadsområdet ydes tilskuddene af Københavns amtskommune  

 og Københavns og Frederiksberg kommuner.
Stk. 2. Staten yder amtskommunerne og Københavns og Frederiksberg kommuner  

 et tilskud, der fastsættes på de årlige finanslove, til finansiering af de  

 ordninger, der er nævnt i stk. 1, 1. pkt.
Statens tilskud ydes med faste  

 kronebeløb pr. billet solgt i henholdsvis abonnement eller med ungdomsrabat.  

 De faste kronebeløb fastsættes af kulturministeren forud for hver sæson.
 Stk. 3. Regler for tilskud til abonnement, ungdomsrabat og andre  

 billetkøbsordninger fastsættes af kulturministeren efter forhandling med  

 Amtsrådsforeningen i Danmark og Københavns og Frederiksberg kommuner.
 Stk. 4. Staten kan yde tilskud til centrale organisationer af  

 teaterpublikum.
Kapitel 10 Særlige bestemmelser om børneteater og opsøgende teater § 24. Staten refunderer 50 pct. af kommunernes og amtskommunernes udgifter  

 ved køb af forestillinger af børneteater og opsøgende teater.
 Stk. 2. Kulturministeren fastsætter efter forhandling med Kommunernes  

 Landsforening, Amtsrådsforeningen i Danmark og Københavns og Frederiksberg  

 kommuner nærmere regler for refusionsordningen.
§ 25. Kulturministeren nedsætter et udvalg for børneteater og opsøgende  

 teater m.v.
Udvalget består af 3 medlemmer, der udpeges efter indstilling af  

 Børneteatersammenslutningen, Foreningen af små Teatre og Danmarks  

 Teaterforeninger, hvis medlem repræsenterer forbrugerne.
 Stk. 2. Vedtægter for udvalget godkendes af kulturministeren.
 Stk. 3. Der kan ydes tilskud til udvalgets virksomhed.
Kapitel 11 Amatørteatre § 26. Der kan ydes støtte til kunstnerisk arbejdende amatørsceners  

 virksomhed og til amatørscenernes centrale organisationer.
Kapitel 12 Teateruddannelse § 27. Statens Teaterskole er en statsinstitution, der har til opgave at  

 uddanne skuespillere, instruktører og scenografer.
Kulturministeren kan  

 bestemme, at der etableres uddannelser i andre fag inden for teaterområdet.
 Stk. 2. Herudover kan skolen meddele videregående uddannelse til alle, der  

 er beskæftiget med teatervirksomhed.
 Stk. 3. Skolen ledes af en rektor, der ansættes af kulturministeren.
 Stk. 4. Kulturministeren fastsætter nærmere regler om Statens Teaterskoles  

 virksomhed.
 § 28. Der kan ydes støtte til anden teateruddannelsesvirksomhed.
 Stk. 2. Støtten kan ydes som årlige driftstilskud eller som  

 eengangstilskud til kurser, seminarer og lignende.
Kapitel 13 Generelle vilkår for støtte efter kapitel 3-8 § 29. Drives teatervirksomhed af et selskab, en forening eller en  

 selvejende institution eller som kommunal institution, skal selskabets,  

 foreningens eller institutionens vedtægter godkendes af den offentlige  

 hovedtilskudsyder.
 Stk. 2. Det påhviler den i stk. 1 nævnte tilskudsyder at påse, at  

 vedtægter for en selvejende institution enten indeholder bestemmelser, der  

 opfylder kravene i lov om erhvervsdrivende fonde eller lov om fonde og visse  

 foreninger, eller bestemmelser, der kan danne grundlag for undtagelse fra  

 denne lovgivning.
 § 30. Den offentlige hovedtilskudsyder skal godkende ansættelser af  

 teaterledelse og de vilkår, der gælder for ansættelsen.
 Stk. 2. Der må ikke uden kulturministerens godkendelse gøres  

 indskrænkninger i teaterledelsens ret til frit og uafhængigt at træffe  

 bestemmelse om repertoire, engagement og øvrige kunstneriske spørgsmål.
Kapitel 14 Ikrafttrædelse § 31. Loven træder i kraft den 1. januar 1991 med undtagelse af §§ 5-23,  

 der først træder i kraft den 1. juli 1991.
 Stk. 2. §§ 1-10, §§ 16 d og e, §§ 20-21, § 26, § 30 og §§ 34-38 i lov om  

 teatervirksomhed, jf. lovbekendtgørelse nr. 900 af 15. december 1986, ophæves  

 den 1. januar 1991. §§ 11-16 c, §§ 17-19, §§ 22-25, §§ 27-29 og §§ 31-33 i  

 samme lov ophæves den 1. juli 1991. §§ 1-6 i lov om Det kongelige Teater og  

 om oprettelsen af en kulturel fond, jf. lovbekendtgørelse nr. 898 af 15.  

 december 1986, ophæves den 1. januar 1991.
 § 32. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lov nr. 241 af 4. juni 1970 om teatervirksomhed, jf. lovbekendtgørelse nr.  

 900 af 15. december 1986 (vedlagt som bilag 4) indeholder en række  

 bestemmelser om opførelse af offentlige teaterforestillinger og danner  

 grundlag for en væsentlig del af den støtte, der fra statslig og kommunal  

 side ydes til teateraktiviteter.
 Om behandlingen af L 292 af 6. juni 1984 henvises til Folketingstidende  

 1983-84, 2. samling, Forhandlingerne sp. 941, 1581, 6823, 6979, Tillæg A, sp.  

 1675, Tillæg B, sp. 531, 1119, Tillæg C, sp. 499.
 Om behandlingen af L 591 af 19. december 1985, der delegerede kompetence  

 til at træffe endelig afgørelse på en række støtteområder til Teaterrådet,  

 henvises til Folketingstidende 1985-86, Forhandlingerne sp. 829, 1510, 4304,  

 4664, Tillæg A, sp. 1077, Tillæg B, sp. 203, Tillæg C, sp. 163.
Forslag til teaterlov blev fremsat i februar 1989, men blev ikke  

 færdigbehandlet.
Om behandlingen af L 198/1988-89 henvises til  

 Folketingstidende 1988-89, 1. samling, sp. 6044, 6699, Tillæg A. sp. 4623.
 Kulturministeren nedsatte i januar 1985 et udvalg, der fik til opgave at  

 forberede en samlet revision af teaterloven.
 Teaterlovrevisionsudvalget afgav betænkning i begyndelsen af 1988  

 (betænkning nr. 1132/1988).
Ministeriet er enig med lovrevisionsudvalget i en række af de principper,  

 der er lagt til grund for udvalgets overvejelser og forslag.
Det gælder  

 således målsætningen om at fremme et teaterudbud præget af kvalitet,  

 mangfoldighed og udvikling, ønsket om at sikre en større geografisk spredning  

 af teateraktiviteterne samt nødvendigheden af at sikre et væsentligt udbud af  

 teater for børn og unge.
 Ministeriet kan ligeledes tilslutte sig lovrevisionsudvalgets betragtning  

 om nødvendigheden af en udbygning af uddannelsesmulighederne og ønsket om at  

 fremme udviklingen inden for ny dansk dramatik og den moderne dans samt inden  

 for amatørteatret.
 Med hensyn til teaterstøttens opbygning er det ministeriets udgangspunkt,  

 at der må tilstræbes en forenkling af den offentlige administration, en  

 decentralisering af en række beslutningsprocesser og en afskaffelse af  

 overflødig regulering.
 Lovrevisionsudvalget har stillet forslag om en væsentlig bevillingsmæssig  

 styrkelse på en række af lovens støtteområder, dog uden at prioritere mellem  

 de enkelte forslag.
 Ministeriet må imidlertid konstatere, at der i den nuværende økonomiske  

 situation ikke er basis for at fremlægge forslag, der tilfører det samlede  

 teaterområde øgede bevillinger.
 I forbindelse med lovforslaget søges derfor gennem en omprioritering  

 tilvejebragt økonomisk mulighed for en styrkelse af de områder, hvor  

 ministeriet i den givne situation må anse behovet for at være størst.
 Det drejer sig om en forøgelse af bevillingerne til det rejsende teater,  

 herunder danseteatret, bevillinger til igangsætning af forsøg med nye  

 uddannelser inden for teaterområdet samt en forbedring af støtten til ny  

 dansk dramatik og til amatørteatret.
 En omprioritering til fordel for disse områder modsvares af en begrænsning  

 i statens udgifter til teaterabonnementsordningen og til landsdelsscenerne,  

 Det Kongelige Teater og egnsteatrene.
Den gældende teaterlovs tilskudsordninger er i vidt omfang  

 bevillingsmæssigt lovbundne udgifter.
Med det eksisterende  

 totalrammebevillingssystem og en økonomisk politik, der ikke tillader  

 stigning i det offentlige forbrug, er det imidlertid ikke rimeligt at  

 opretholde sådanne ordninger, der gør det umuligt for staten af varetage  

 generelle kulturpolitiske hensyn.
 Derfor foreslås en række af de nuværende tilskudsordninger med automatisk  

 lovbundne tilskud omlagt, således at en økonomisk styring fra statens side  

 bliver mulig.
 Ministeriet vil i samråd med de tilskudsgivende kommunale myndigheder søge  

 tilskudsordningerne tilrettelagt således, at teatrenes, herunder  

 landsdelsscenernes muligheder for en rimelig planlægning af aktiviteterne  

 ikke forringes.
 Desuden foreslås som princip indført, at amtskommunale tilskud ydes i  

 forhold til deres indbyggeres køb af billetter (forbrugsprincippet).
 Idet der i øvrigt henvises til bemærkningerne til de enkelte bestemmelser  

 skal om lovforslaget særligt bemærkes:
I den gældende lovs kapitel 1 findes regler om tilladelsessystemet for  

 offentlig opførelse af teaterforestillinger.
Foranlediget af  

 Finansministeriets initiativ vedrørende regelsanering er spørgsmålet om  

 ophævelse af tilladelsessystemet blevet rejst af Kulturministeriet overfor  

 Justitsministeriet.
Justitsministeriet har efter høring af  

 Politimesterforeningen meddelt, at man ikke har bemærkninger til en ophævelse  

 af systemet, idet hensynet til færdselsloven m.v. kan sikres ved en mindre  

 udvidelse af området for normalpolitivedtægtens § 49.
 I det foreliggende lovforslag er kapitlet om tilladelser til offentlig  

 opførelse af teaterforestillinger derfor udeladt.
 Bestemmelser om Det Kongelige Teater er som et særligt kapitel indarbejdet  

 i lovforslaget, der hermed kommer til at omfatte det samlede teaterliv i  

 Danmark.
Efter lovforslaget skal der ikke længere ydes tilskud til Det rejsende  

 Landsteater.
I stedet yder amterne og staten tilskud direkte til Den jyske  

 Opera og Det danske »Teater.
Statens tilskud kan som hidtil ikke  

 overstige 50 pct. af det samlede offentlige tilskud.
De amtslige tilskud til Den jyske Opera og Det Danske Teater forudsættes  

 opretholdt på det niveau, der hidtil har været gældende i relation til Det  

 rejsende Landsteater og forudsættes ydet efter forbrugsprincippet.  

 Institutionernes vedtægter skal godkendes af Amtsrådsforeningen i Danmark og  

 kulturministeren.
Det er en forudsætning for kulturministerens godkendelse af  

 vedtægterne, at der i bestyrelserne er repræsentation for brugerne f.eks.  

 teaterforeningerne og oplysningsforbundene.
 Da amtskommunerne efter forslaget ikke længere skal bidrage til andre  

 teatre end Den jyske Opera og Det Danske Teater, bliver der inden for en  

 uændret amtskommunal bevillingsramme mulighed for at forøge bevillingerne til  

 Den jyske Opera og Det Danske Teater, jf.bemærkningerne til lovforslagets §§  

 5 og 6 samt bilag 2.
 Det nye danseteater, som der blev stillet forslag om i L 198/1988-89,  

 forudsættes i nærværende forslag administreret af Teaterrådet, jf.  

 bemærkningerne til § 19 samt bilag 2.
 Den selvejende institution, der ifølge den gældende lovs § 16 a,  

 administrerer støtte til rejsende teatre, der udøver virksomhed som  

 børneteatre og opsøgende teatre, foreslås opretholdt, jf. bemærkningerne til  

 kapitel 4.
Tilskudsordningen for landsdelsscenerne i Århus, Odense og Ålborg foreslås  

 ændret fra en ordning med automatisk underskudsdækning til en ordning med  

 faste tilskud fra staten og amtskommunen.
De amtslige tilskud foreslås ydet  

 efter forbrugsprincippet.
Efter lovforslaget skal der ikke længere ydes støtte til Den  

 storkøbenhavnske Landsdelsscene.
I stedet foreslås etableret en  

 storkøbenhavnsk teaterstøtteordning, hvorefter der agtes ydet faste tilskud  

 til et nærmere aftalt antal teatre i hovedstadsområdet.
Den nugældende støtteordning for egnsteatre, hvorefter staten refunderer  

 50 pct. af kommunernes og amtskommunernes udgifter til driften, foreslås  

 ændret til en styrbar ordning med et fast statstilskud, der fastsættes på de  

 årlige finanslove.
Af bevillingen afsættes 20 procent til en særlig pulje,  

 der fordeles af Teaterrådet på grundlag af retningslinjer fastlagt af  

 kulturministeren, ifølge hvilke der ved fordelingen bl.a. kan lægges vægt på  

 geografisk beliggenhed, kvalitet, samt om teatret er nystartet.
Den  

 resterende del af bevillingen fordeles forholdsmæssigt blandt de indkomne  

 refusionsansøgninger fra kommuner og amter.
Lovforslaget indebærer samtidig en omlægning og smidiggørelse af  

 bestemmelserne om den støtte, der i øvrigt administreres af Teaterrådet.
I  

 stedet for den eksisterende opdeling af Teaterrådets bevilling på en række  

 enkeltbestemmelser foreslås fastsat en samlet bevilling til Teaterrådet med  

 angivelse af, hvilke hensyn rådet skal iagttage ved administrationen.
Bestemmelsen om teaterabonnementsordningen er foreslået ændret, således at  

 en styring af de statslige udgifter til formålet sikres.
Der lægges samtidig  

 op til en mindre nedsættelse af abonnementsrabatten og en øget  

 decentralisering af beslutningerne på området.
 Den gældende lovs § 16 d om statsrefusion af kommunernes og  

 amtskommunernes udgifter til køb af forestillinger af børneteater og  

 opsøgende teater foreslås opretholdt uændret.
Der foreslås optaget en særlig bestemmelse i lovforslaget om Statens  

 Teaterskole.
Samtidig foreslås der igangsat forsøgsordninger med uddannelse  

 for teaterteknikere, dansere og dramatikere.
 Dansens Hus foreslås opretholdt som et træningscenter for det  

 professionelle alternative danseteater.
Bemærkninger til lovforslagets enkelte bestemmelser Til kapitel 1 Formål Til § 1 Målsætningen for teaterloven er at skabe grundlag for en fortsat udvikling  

 af dansk teaterkunst og teaterkultur.
Loven skal således fremme et  

 teaterudbud, der er præget af kvalitet, mangfoldighed og udvikling.  

 Forskellige publikumsgruppers behov skal søges dækket, og der skal sikres en  

 geografisk spredning af teateraktiviteterne.
Loven skal også skabe grundlag  

 for aktiviteter som f.eks. amatørteater, der spiller en vigtig rolle for  

 udviklingen af dansk teater i bredere forstand.
Loven skal endvidere med  

 henblik på at sikre den kvalitative udvikling af dansk teater danne grundlag  

 for etablering og udbygning af teateruddannelserne.
Til kapitel 2 Det Kongelige Teater Til § 2 I bestemmelsen fastlægges teatrets opgave som landets nationalscene.
Der  

 er ved formuleringen lagt vægt på at fremhæve, at teatrets formål er at  

 producere forestillinger af høj kvalitet, mens tyngden i den gældende  

 formulering går på bedste dramatiske værker.
 Det fastslås i stk. 2, at opgaven for så vidt angår Det Kongelige Kapel  

 også omfatter koncertvirksomhed, hvilket svarer til gældende praksis.
 Bestemmelsen om teatrets uddannelsessituation er omformuleret, således at  

 teatret kan gennemføre den undervisningsvirksomhed, som der måtte vise sig  

 behov for.
Baggrunden herfor er, som allerede anført i Betænkning 872/1979 fra  

 Udvalget om Det Kongelige Teaters målsætning, jf. kap.
VI B, at hele Det  

 Kongelige Teaters omfattende virksomhed hviler på den forudsætning, at  

 teatret råder over et personale, der blandt andet har de nødvendige  

 uddannelsesmæssige forudsætninger.
Kan den pågældende uddannelse ikke finde  

 sted på anden måde, må teatret have ret og pligt til selv at etablere de  

 fornødne uddannelsesmuligheder, hvadenten det er egentlig grunduddannelse  

 eller efter- og videreuddannelse.
Uddannelserne på Det Kongelige Teater omfatter i dag udover uddannelserne  

 af operasangere og balletdansere uddannelse af teaterskræddere.
Som en  

 forsøgsordning er der endvidere pr. 1. august 1987 i samarbejde med Det  

 Kongelige Danske Kunstakademi etableret en 4-årig teatermaleruddannelse.
Med  

 nærværende lovforslag tilsigtes ikke at optage undervisning af anden art,  

 således heller ikke af en skuespilleruddannelse på teatret, men alene i loven  

 at åbne mulighed for, at teatret i givet fald kan optage den  

 undervisningsvirksomhed, der måtte opstå behov for.
Til § 3 Bestemmelsen fastslår Det Kongelige Teaters bevillingsmæssige status som  

 statsvirksomhed under Kulturministeriet.
Med Det Kongelige Teaters overgang i 1987 til status som statsvirksomhed  

 er der tilvejebragt et formelt grundlag for en mere fleksibel udfyldelse af  

 de økonomiske rammer og en højere grad af selvstyring.
Der sigtes herved imod  

 at øge mulighederne for at lægge forretningsmæssige principper til grund og  

 mod at give ledelsen og virksomheden en sådan dispositionsfrihed, at teatret  

 kan drives rationelt og effektivt.
 I hovedtræk indebærer Det Kongelige Teaters status som statsvirksomhed  

 følgende:
Teatret er forpligtet til at overholde det på de årlige finanslove anførte  

 nettotal.
Indtægter og udgifter kan forøges eller reduceres med bibeholdelse  

 af nettotallet.
 Eventuelle udsving i forhold til nettotallet kan inden for den for det  

 enkelte finansår fastsatte beløbsstørrelse (i 1989 6,7 mio. kr.) umiddelbart  

 overføres til følgende finansår, ved overskud som genbevilling og ved  

 underskud som krav om kompensation.
 Fordelingen inden for de enkelte drifts- og indtægtskonti er af  

 orienterende karakter og ikke bindende for teatret.
Teatret kan ændre størrelsen og sammensætningen af personalet.
Stillinger  

 i lønramme 36 og opefter skal dog godkendes særskilt.
 Teatret kan udover at spille forestillinger på nationalscenens faste  

 scener - i dag Gamle Scene, Nye Scene og Gråbrødrescenen - opføre  

 forestillinger på andre scener og lokaliteter.
 Det Kongelige Teaters status som statsvirksomhed forudsætter således, at  

 teatrets ledelse, inden for de rammer, der findes i lovgivningen herunder med  

 overholdelse af den for det enkelte år fastsatte nettobevilling, har ansvaret  

 for teatrets daglige drift.
Til § 4 Bestemmelsen fastslår, at det er teaterchefen, der alene har ansvaret for,  

 at driften af teatret gennemføres inden for de rammer, der findes i  

 lovgivningen.
Det er herved forudsat, at 1935-lovens ordning med et af  

 Folketinget udpeget tilsynsråd ikke videreføres.
Formålet med tilsynsrådet var i princippet at skabe lejlighed for  

 Folketinget til at følge og kontrollere teatrets drift.
Dette formål  

 tilgodeses i dag dels gennem Folketingets behandling af de årlige  

 bevillingslove og den eksisterende bevillingskontrol og dels gennem  

 Folketingets kulturudvalgs generelle adgang til at drøfte kulturpolitiske  

 spørgsmål og herunder stille spørgsmål og anmode om orientering om bl.a.  

 udviklingen og den aktuelle situation på statsinstitutioner og -virksomheder.
 Opretholdelse af tilsynsrådet vil iøvrigt ikke harmonere med teatrets  

 ændrede status som statsvirksomhed og næppe kunne indpasses på meningsfuld  

 måde i den organisations- og ledelsesstruktur, der overvejes gennemført, jf.  

 forslagene i Rapport om Det Kongelige Teaters organisatoriske og økonomiske  

 forhold afgivet til kulturministeren den 8. juni 1988 om bl.a. en præcisering  

 af ledelsesopgaverne og en klarere opgavefordeling mellem afdelingerne og  

 ledelsen.
Det fastslås endvidere, at det er teaterchefen, der udnævner de  

 kunstneriske chefer.
Det er teaterchefens ansvar gennem valget af de  

 kunstneriske chefer at sikre et højt kunstnerisk niveau.
 Det bemærkes herved, at der i forhold til i dag vil blive gennemført en  

 styrkelse af de kunstneriske afdelinger, således at de enkelte afdelinger i  

 højere grad bliver selvstændige beslutnings-, dispositions- og  

 ansvarsområder.
 Der vil blive iværksat en analyse af fordele og ulemper ved, at Det  

 Kongelige Teater omfatter 3 (4) kunstarter samt af det hensigtsmæssige i en  

 eventuel adskillelse af skuespillet fra Det Kongelige Teater.
Til kapitel 3 Den jyske Opera og Det Danske Teater Turneteatervirksomheden varetages i dag for den største dels vedkommende  

 af de to selvejende institutioner Det rejsende Landsteater og Det rejsende  

 Børneteater og opsøgende Teater.
 Det rejsende Landsteater blev etableret i 1977 med to faste teatre, Det  

 Danske Teater og Den jyske Opera samt et antal turnerende (voksen)teatre, der  

 knyttes til landsteatret som udgangspunkt for 3-årige perioder efter  

 indhentet udtalelse fra Teaterrådet.
Det rejsende Børneteater og opsøgende Teater blev oprettet i 1980 med det  

 formål at bidrage til at dække behovet for rejsende børneteater og opsøgende  

 teater i hele landet.
Institutionen optager en række børneteatre og opsøgende  

 teatre for 1 år ad gangen efter indhentet udtalelse fra Teaterrådet.
 De to selvejende institutioner ledes af hver sin styrelse på 24 medlemmer,  

 og i begge styrelser udgør repræsentanter for amtskommunerne flertallet.
For Det rejsende Landsteater dækkes driftsunderskuddet efter den gældende  

 lov med 50 pct. af staten og 50 pct. af de amtskommuner, der ikke yder  

 tilskud til landsdelsscenedrift.
Til Den jyske Opera ydes dog de  

 amtskommunale tilskud af samtlige amtskommuner.
Ved en revision af  

 teaterloven i 1984 blev der fastlagt regler om ydelse af særlige  

 statsbevillinger til Det rejsende Landsteater til dækning af rejseudgifter  

 samt til eksperimenterende virksomhed og særlige initiativer inden for  

 landsteatret.
 For Det rejsende Børneteater og opsøgende Teater gælder i dag den ordning,  

 at staten refunderer 50 pct. af udgifter, som amtskommunerne afholder til  

 institutionen.
 Ved lovrevisionen i 1984 blev der indført en ordning med særlig  

 statsstøtte til dækning af rejseudgifterne for de teatre, der deltager i  

 ordningen.
Lovrevisionsudvalget har i sin betænkning anbefalet, at Det rejsende  

 Landsteater gøres til en statsinstitution, bestående af 3 faste medlemmer,  

 Det Danske Teater, Den jyske Opera og et danseteater.
Herved mener udvalget,  

 at der kan sikres et stabilt og kontinuerligt udbud af  

 kvalitetsforestillinger inden for de tre kunstarter på turneområdet.
Det rejsende Børneteater og opsøgende Teater er af lovrevisionsudvalget  

 foreslået nedlagt og bevillingen overført til Teaterrådet til  

 produktionsstøtte for børneteatre og opsøgende teatre.
Baggrunden for dette  

 forslag er bl.a., at der efter udvalgets mening kan sættes spørgsmålstegn ved  

 det rationelle i at arbejde med en kompliceret organisation til  

 administration af en relativt begrænset bevilling til et formål, som også  

 støttes på anden måde.
 En gennemførelse af lovrevisionsudvalgets forslag vil ganske vist betyde  

 en forenkling af de nuværende støttesystemer, men indebærer samtidig en  

 kraftig centralisering af beslutningskompetencen på turneteaterområdet, som  

 ikke forekommer ønskelig.
Ministeriet foreslår i stedet, at det offentlige ikke længere yder tilskud  

 til Det rejsende Landsteater, men at der derimod ydes støtte direkte til Den  

 jyske Opera og Det Danske Teater.
De to sidstnævnte teaterinstitutioner ledes  

 af bestyrelser, hvis sammensætning fastsættes i vedtægterne.
Da  

 amtskommunerne i følge forslaget ikke længere skal bidrage til driften af  

 såkaldt løst optagne teatre, herunder danseteatre, der overgår til rent  

 statslig finansiering, vil det inden for uændrede amtskommunale udgiftsrammer  

 være muligt at skabe forbedrede bevillingsforhold for Den jyske Opera og Det  

 Danske Teater, jf. bilag 2.
 Desuden foreslås Det rejsende Børneteater og opsøgende Teater opretholdt.
Til §§ 5 og 6 Bestemmelserne indebærer, at amterne og staten fremover yder tilskud  

 direkte til Den jyske Opera og Det Danske Teater, mens tilskuddet til Det  

 rejsende Landsteater bortfalder.
 Statens tilskud, der bevilges på de årlige finanslove, vil som hidtil  

 blive fastsat således, at de ikke overstiger 50 pct. af det samlede  

 offentlige tilskud.
 Da statens tilskud ifølge lovforslaget ikke længere skal have sammenhæng  

 med institutionernes driftsunderskud, er den nugældende bestemmelse om  

 ministeriets budget- og regnskabsgodkendende kompetence ikke gentaget i  

 lovforslagets § 6, stk. 2.
Sammensætningen af de to institutioners bestyrelser fastsættes i  

 vedtægterne, der godkendes af Amtsrådsforeningen i Danmark og  

 kulturministeren.
Det er en forudsætning for kulturministerens godkendelse af  

 vedtægterne, at der i bestyrelserne er repræsentation for brugerne f.eks.  

 teaterforeningerne og oplysningsforbundene.
 Dette forslag skal ses i sammenhæng med de i bemærkningerne til § 19  

 nærmere omtalte forslag, der indebærer, at Teaterrådet inden for en rent  

 statslig bevillingsramme efter eget skøn skal kunne støtte turnevirksomhed,  

 herunder danseteatervirksomhed.
 Bag disse forslag ligger følgende principielle overvejelser og  

 vurderinger.
Efter den gældende teaterlov skal både beslutninger om optagelse af teatre  

 under Det rejsende Landsteater og beslutninger vedrørende budgetgodkendelser,  

 der er truffet af styrelsen for landsteatret, godkendes af ministeren.
For så  

 vidt angår optagelse af teatre er det i loven foreskrevet, at der skal  

 indhentes udtalelse fra Teaterrådet, hvis sagkyndige vurdering ministeren må  

 tillægge megen vægt, og disse udtalelser får indirekte betydning også for  

 ministerens overvejelser med hensyn til budgetgodkendelse.
 I de senere år har der markeret sig en væsentlig forskel i de vurderinger,  

 der anlægges af styrelsen for Det rejsende Landsteater og de, der anlægges af  

 Teaterrådet, hvilket har givet anledning til en række uoverensstemmelser, der  

 er søgt bilagt gennem ikke altid helt tilfredsstillende kompromisløsninger.
 Ministeriet er derfor i sine overvejelser nået til det resultat, at  

 ordninger, hvor beslutningskompetencen er klart opdelt, er at foretrække.
Med de forslag, der er indeholdt i §§ 5-7 og 19, stk. 1, tilvejebringes  

 der en ordning, hvor amterne træffer beslutning om godkendelse af budgetterne  

 og regnskaberne for Den jyske Opera og Det Danske Teater, samtidig med at  

 staten yder tilskud til institutionernes drift.
Parallelt hermed træffer  

 Teaterrådet som statsligt organ beslutning om støtte til turnerende  

 danseteatervirksomhed og støtte til anden turneeteatervirksomhed.
Der  

 foreslås ingen amtskommunal støtte til disse af Teaterrådet administrerede  

 områder.
Amtskommunerne fritages fremtidig for afholdelse af udgifter til såkaldt  

 løst optagne teatre, hvilket vil muliggøre blandt andet øget egenproduktion  

 for Det Danske Teater samt en udvidelse af dette teaters hidtidige virke til  

 også at omfatte de yngre og yngste aldersklasser.
Bevillingerne til Den jyske  

 Opera og Det Danske Teater har hidtil været af samme størrelse, men under  

 hensyn til Det Danske Teaters kommende udvidede forpligtelser lægges der op  

 til en vis skævdeling.
I FL 1990-niveau yder amtskommunerne ca. 16,1 mio. kr. til Det rejsende  

 Landsteater, hvilket beløb fremtidig forudsættes delt mellem Den jyske Opera  

 og Det Danske Teater.
Staten yder i FL 1990-niveau ca. 18,2 mio. kr. til Det  

 rejsende Landsteater og ca. 0,8 mio. kr. (via Teaterrådet) til anden  

 turnerende teatervirksomhed, i alt ca. 19,0 mio. kr., hvilket beløb i  

 forbindelse med nærværende lovforslag tænkes forøget med ca. 7,0 mio. kr.
 Der forudsættes således til den her omhandlede turnevirksomhed at være i  

 alt 42,1 mio. kr. til rådighed, hvoraf 16,1 mio. kr. hidrører fra  

 amtskommunerne og 26,0 mio. kr. fra staten.
 Der henvises til den som bilag 2 vedlagte skitse til fremtidige budgetter  

 for den samlede turneeteatervirksomhed.
Til § 7 På grundlag af forhandlinger med Amtsrådsforeningen i Danmark vil  

 kulturministeren udfærdige bekendtgørelse om Den jyske Opera og Det Danske  

 Teater, hvori vil indgå regler for bestyrelsernes sammensætning, valgperioder  

 samt vedtagelse af og kontrol med budgetter.
Til kapitel 4 Det rejsende Børneteater og opsøgende Teater Den selvejende institution Det rejsende Børneteater og opsøgende Teater  

 (RBOT) foreslås opretholdt.
 Der stilles forslag om en række ændringer i forhold til den nugældende  

 støtteordning, hvoraf den væsentligste er, at staten fremover yder et fast  

 tilskud til institutionen i modsætning til i dag, hvor den statslige  

 bevilling er lovbunden.
Til § 9 Til stk. 1 Statens tilskud vil som hidtil blive fastsat således, at dette ikke  

 overstiger 50 pct. af det samlede offentlige tilskud.
I øjeblikket er det kun eet amt, som ikke er tilsluttet RBOT, men fra og  

 med sæson 1990-91 har yderligere to amter udmeldt sig.
Det er ministeriets  

 erklærede hensigt, at det nuværende fifty-fifty princip også fremover skal  

 gælde i videst muligt omfang, således at når eller hvis de nævnte tre amter  

 måtte beslutte sig for påny at indtræde i støtteordningen, vil staten søge at  

 forhøje sin bevilling i fornødent omfang.
 Bestemmelsen om et maksimumbeløb for statens støtte til det enkelte teater  

 foreslås ikke opretholdt, dels fordi bestemmelsen ikke har været anvendt i de  

 10 år, RBOT har eksisteret, dels fordi statens tilskud til RBOT ændres fra en  

 lovbunden bevilling til et fikseret tilskud.
Som det indirekte fremgår af ovenstående vil det fortsat være op til  

 amterne selv at afgøre, om de ønsker at være tilsluttet RBOT.
Ordningen er  

 altså frivillig i modsætning til amternes deltagelse i Det Danske Teater og  

 Den jyske Opera.
Til stk. 2 Det foreslås, at Teaterrådet ligesom efter den nuværende ordning skal  

 afgive indstilling om, hvilke teatre der skal optages i RBOT.
Til stk. 4 Den særlige statsbevilling til dækning af rejseudgifter for de teatre, der  

 støttes af RBOT, opretholdes.
Til kapitel 5 Landsdelsscenerne i Århus, Odense og Aalborg Teaterlovens bestemmelser om landsdelsscenerne i Århus, Odense og Aalborg  

 hidrører fra lov nr. 241 af 4. juni 1970 om teatervirksomhed med den ændring,  

 der gennemførtes ved lov nr. 333 af 26. juni 1975.
 Efter den gældende lov dækkes underskuddet ved driften af de tre  

 landsdelsscener med 50 pct. af staten og 50 pct. af vedkommende amtskommune.
 De lokale myndigheder fastsætter ifølge den gældende lov tilskudsniveauet  

 for landsdelsscenerne og træffer dermed beslutning om størrelsen af de  

 statslige tilskud til de tre landsdelsscener.
 De samlede statstilskud til landsdelsscenerne i Århus, Odense og Aalborg  

 andrager ifølge regnskaberne for sæson 1987/88:
 Lovrevisionsudvalget har ingen forslag til ændring af den bestående  

 tilskudsordning, som efter udvalgets opfattelse har givet et godt grundlag  

 for de pågældende scener.
 Ministeriet er for så vidt enig med udvalget i dette synspunkt, men anser  

 det for nødvendigt at fremsætte forslag, der giver staten mulighed for  

 fremover at styre sine udgifter til de tre landsdelsscener.
 Man finder det desuden rimeligt, at i princippet alle amter bidrager til  

 driften af de tre landsdelsscener, da brugere af disse forestillingstilbud  

 også kommer fra andre amtskommuner end de tre landsdelssceneamter.
Det foreslås derfor, at den eksisterende ordning med automatisk  

 underskudsdækning ophæves og erstattes af en ordning, hvorefter de tre scener  

 drives med tilskud fra amterne og staten.
Statens tilskud fastsættes på de  

 årlige finanslove, og statens tilskud vil som hidtil blive fastsat således,  

 at dette ikke overstiger 50 pct. af det samlede offentlige tilskud til den  

 enkelte landsdelsscene.
Amternes tilskud ydes efter forbrugsprincippet.
Det  

 skal fortsat være henholdsvis Århus, Fyns og Nordjyllands amtskommuner, som  

 er bestemmende i relation til de tre landsdelsscener.
Til § 11 Bestemmelsen svarer til den gældende lovs § 12, stk. 1 og 2, med den  

 ændring, at det udtrykkelig fastslås, at det er et naturligt led i  

 landsdelsscenernes virksomhed, at de gennem eksperimenterende virksomhed og  

 særlige initiativer skal medvirke til at udvikle teaterkunsten.
I konsekvens  

 heraf er bestemmelsen i den gældende teaterlovs § 11, stk. 3, hvorefter der  

 kan ydes særlig statsstøtte til en landsdelsscene til fremme af den  

 eksperimenterende virksomhed eller særlige initiativer, ikke medtaget i  

 lovforslaget.
Til § 12 Til stk. 1 Bestemmelsen indebærer, at landsdelsscenernes tilskudsordning ændres fra  

 at være en ordning med automatisk underskudsdækning til en fast  

 tilskudsordning.
Hensigten hermed er at give de offentlige myndigheder en  

 bedre mulighed for styring af udgifterne.
Endvidere opnås, at der åbnes  

 mulighed for større dispositionsfrihed for den enkelte landsdelsscene, idet  

 f.eks. driftsoverskud som følge af en særlig vellykket sæson eller som følge  

 af opnåede besparelser i driftsudgifterne med den foreslåede ordning vil  

 kunne overføres til næstfølgende sæson til imødegåelse af eventuelle  

 driftsunderskud eller til f.eks. opsætning af særlige udgiftskrævende  

 forestillinger.
De amtskommunale tilskud ydes af de enkelte amter i forhold til omfanget  

 af deres indbyggeres benyttelse af den enkelte landsdelsscenes  

 forestillingstilbud.
Det forudsættes dog, at der er tale om et ikke  

 uvæsentligt forbrug.
Forbrugsomfanget må forventes at variere fra år til år,  

 og det vil derfor være nødvendigt at justere fordelingsgrundlaget med jævne  

 mellemrum, eksempelvis hvert 3. eller hvert 5. år.
 Som målestok for indbyggernes benyttelse af forestillingstilbud vil blive  

 anvendt den registrering, som allerede sker via abonnementsordningen.
Til stk. 2 Bestemmelsen fastslår, at staten i forbindelse med den almindelige  

 budgetlægning fastlægger det tilskud, der skal ydes til landsdelsscenerne.
 Den hidtidige fordeling af støtten til landsdelsscenerne med 50 pct. fra  

 amtskommunerne og 50 pct. fra staten opgives.
Det forudsættes dog, at statens procentvise andel af det samlede  

 offentlige tilskud til den enkelte scene ikke kan udvides i forhold til den  

 nuværende.
Det må fortsat være således, at det er den lokale interesse i og  

 vilje til at støtte en landsdelsscene, der danner grundlag for det statslige  

 tilskud.
Til stk. 3 Ifølge bestemmelsen er det fortsat Århus, Fyns og Nordjyllands  

 amtskommuner, der er budget- og regnskabsgodkendende myndighed i forhold til  

 den enkelte landsdelsscene.
Til § 13 Bestemmelsen svarer til den gældende lovs § 13, stk. 1, bortset fra at  

 reglen om kompetence til vedtægtsgodkendelse er flyttet til § 29, stk. 1.
Til kapitel 6 Den storkøbenhavnske Teaterstøtteordning Til § 14 En væsentlig del af teatrene i hovedstadsområdet - i alt 10 teatre -  

 modtager driftsstøtte som medlemmer af Den storkøbenhavnske Landsdelsscene.  

 Ordningen, der blev etableret ved lov af 26. juni 1975, bygger på en  

 økonomisk solidaritet landsdelsscenens teatre imellem, og på, at underskud  

 ved driften af landsdelsscenen dækkes med 40 pct. af staten og 60 pct. af  

 Københavns Amtskommune og Københavns og Frederiksberg kommuner.
De lokale  

 myndigheder fastsætter ifølge den gældende lov tilskudsniveauet for Den  

 storkøbenhavnske Landsdelsscene og træffer dermed beslutning om størrelsen af  

 de statslige tilskud til landsdelsscenen.
Udviklingen inden for landsdelsscenens teatre i de seneste år såvel  

 kunstnerisk som økonomisk har gjort det klart, at en opretholdelse af den  

 nuværende ordning med underskudsdækning og indbyrdes solidaritet ikke længere  

 er hensigtsmæssig.
Der har bl.a. været tale om et fortsat fald i billetsalget  

 siden 1981-82.
Ministeriet har indgået aftale med Københavns Amtskommune og Københavns og  

 Frederiksberg kommuner om en ændret tilskudsordning.
Det er herved forudsat,  

 at Frederiksborg og Roskilde amter bidrager med tilskud i forhold til deres  

 indbyggeres køb af billetter til de teatre, der modtager produktionsstøtte i  

 henhold til ordningen.
For så vidt angår de enkelte teatre forudsættes det, at de drives som  

 selvstændige enheder uden ret til fra tilskudsyderne at opnå dækning af  

 eventuelle underskud.
Bevillingsniveauet for det enkelte teater forudsættes  

 normalt fastsat for en periode på 4 år.
 Det fastslås, ligesom det blandt andet er tilfældet for landsdelsscenerne  

 i Århus, Odense og Ålborg, at der i de støttede teatres udbud af  

 forestillinger, som et naturligt led indgår eksperimenterende virksomhed og  

 særlige initiativer.
 Statens tilskud fikseres, således at der bliver tale om et fast årligt  

 tilskud.
Til kapitel 7 Egnsteatre Til § 15 Teaterlovens bestemmelser om egnsteaterstøtte, §§ 16 og 16 b, hidrører fra  

 lov nr. 211 af 23. maj 1979 med en senere ændring ved lov nr. 292 af 6. juni  

 1984.
 Bestemmelserne, der trådte i kraft den 1. januar 1980, indebærer, at der  

 ydes 50 pct. statsrefusion af de udgifter, som kommuner og amtskommuner  

 afholder til drift af egnsteatre, der udøver virksomhed som børneteater og  

 opsøgende teater.
Lovbestemmelserne om egnsteater havde det hovedsigte at stimulere de  

 decentrale tendenser, der op gennem 70'erne var blevet tydelige inden for  

 gruppeteatret, og som betød en prioritering af geografisk tilknytning til en  

 bestemt egn og dens befolkning.
Samtidig ønskede man at animere de kommunale  

 og amtskommunale myndigheder til et øget engagement på dette område.
Der er i de forløbne år oprettet en lang række egnsteatre.
Pr. 1. januar  

 1989 udbetales således statsrefusion til 30 egnsteatre.
 Der er i de sidste 3 år afholdt følgende statslige udgifter til  

 egnsteaterrefusion:
 Det foreslås, at den hidtidige ordning for statstilskuddet til  

 egnsteatrene ændres fra en ordning med automatisk refusion af amternes og  

 kommunernes udgifter til egnsteatrene til en styrbar ordning med en fast  

 statslig bevilling, der fastsættes på de årlige finanslove.
 Da man i forbindelse med ydelse af refusion for de enkelte egnsteatre  

 ønsker at sikre kvalitet og nye initiativer inden for området samt endelig at  

 egnsteatrene spredes mere jævnt over hele landet, foreslås det, at der af  

 finanslovbevillingen til egnsteatre afsættes en særlig pulje på 20 pct., som  

 på grundlag af visse nærmere af ministeren fastlagte kriterier såsom  

 kvalitet, beliggenhed, hvor nyt teatret er osv., fordeles af Teaterrådet.
 Den resterende del af bevillingen fordeles forholdsmæssigt blandt de  

 indkomne refusionsansøgninger fra kommunerne og amterne.
Statsrefusionen til egnsteatrene ydes fortsat inden for et maksimum, der  

 fastsættes på finansloven.
For 1989 er maksimumbeløbet, hvoraf der ydes  

 statsrefusion, på 3.610.000 kr.
 Såfremt en kommune eller et amt yder et tilskud, som er højere end  

 budgetteret, vil den del af tilskuddet, der ligger ud over det i budgettet  

 angivne, blive medtaget ved beregningen af den gennemsnitlige  

 refusionsprocent for det følgende år, og den yderligere refusion vil blive  

 udbetalt i dette (efterfølgende) finansår.
Bestemmelsen i den gældende lov, hvorefter det er en betingelse for  

 statsrefusion, at der er tale om et egnsteater, der udøver virksomhed som  

 børneteater og opsøgende teater, er ikke medtaget i lovforslaget.
Stedfundne  

 undersøgelser viser, at en række af de teatre, der støttes som egnsteatre  

 efter den gældende ordning, ikke har børneteater og opsøgende teater som  

 hovedbestanddel af deres repertoire.
Ministeriet er af den opfattelse, at et  

 egnsteater fremover må defineres som et teater for en hel egns befolkning, og  

 ikke kun for en bestemt aldersgruppe, og at den væsentligste del af  

 teatervirksomheden bør ligge inden for egnen eller lokalområdet.
Egnsteatrene  

 vil således kunne varetage opgaver som opsøgende teater, teater for børn og  

 unge, voksenteatervirksomhed, samarbejde med amatører, egnsspil og deltagelse  

 i dramapædagogisk arbejde.
 Der henvises i øvrigt til bemærkningerne til § 18.
Til kapitel 8 Teaterrådet Til § 17 Bestemmelsen fastslår, at Teaterrådet som hidtil skal være et rådgivende  

 organ såvel for Kulturministeriet som for andre offentlige myndigheder i  

 sager om teaterforhold.
 Rådet skal fortsat af egen drift kunne tage teaterspørgsmål op til  

 behandling og udtale sig herom.
Efter lovforslaget skal Teaterrådet fortsat afgive indstilling til  

 styrelsen for Det rejsende Børneteater og opsøgende Teater vedrørende  

 optagelse af børneteatre og opsøgende teatre, jf. lovforslagets § 9, stk. 2.  

 Derimod skal rådet ikke længere afgive indstilling til styrelsen for Det  

 rejsende Landsteater, allerede fordi ministeriet foreslår, at der ikke  

 længere skal ydes tilskud til denne institution.
Endelig bortfalder rådets  

 opgaver vedrørende fordelingen af de hidtidige særlige statsbevillinger til  

 eksperimenterende virksomhed, da disse bevillinger ikke agtes opretholdt.
Til § 18 Bestemmelsen skal læses i sammenhæng med § 15 og heri specielt stk. 3.
I forbindelse med oprettelsen af den særlige pulje på 20 pct. af statens  

 bevilling til støtte af egnsteatervirksomhed skabes der mulighed for, at  

 staten udover den automatiske gennemsnitlige refusion via Teaterrådet kan yde  

 en særlig støtte til egnsteatre, a) som har et højt kvalitativt niveau, b) udøver eksperimenterende virksomhed eller tager særlige initiativer, c) er beliggende i egne af landet, som i øvrigt kun har få teatertilbud,  

 eller d) er nystartet.
 Den særlige støtte ydes også som refusion, da ministeriet fortsat er af  

 den opfattelse, at det væsentlige element i egnsteaterordningen er det lokale  

 initiativ og den lokale medvirken.
 Teaterrådet skal kunne give flerårige tilsagn om refusion.
Kommuner og amter vil i det enkelte år maksimalt kunne modtage op til 75  

 pct. i refusion fra staten.
Ved beregningen af, om de 75 pct. er nået, skal  

 den »almindelige« refusion i henhold til den gennemsnitlige  

 refusionsprocent og den »særlige« refusion fra Teaterrådet lægges  

 sammen.
Til § 19 Bestemmelsen er ny og indebærer en sammenfatning af bestemmelserne i den  

 gældende lov om Teaterrådets støtteområder.
 Teaterrådet fordeler i dag støtte til turneteatervirksomhed uden for Det  

 rejsende Landsteater (§ 15), støtte til børneteater og opsøgende teater (§ 16  

 c), opera- og balletvirksomhed uden for Det Kongelige Teater og Den jyske  

 Opera (§ 17), anden teatervirksomhed (§ 18) og eksperimenterende virksomhed  

 (§ 19). Desuden administrerer rådet lånebevillingen i henhold til §§ 22 og 23  

 og fordeler stipendier i henhold til lovens § 31.
 Til hvert af disse støtteområder er der knyttet en bestemt bevilling,  

 hvoraf nogle i selve loven er fastlagt til at skulle udgøre en bestemt  

 procentdel af bevillingen i det enkelte finansår til Det Kongelige Teater (§§  

 16 c og 19).
 Lovrevisionsudvalget har i sin betænkning peget på, at den stærke  

 udspecificering af bevillingerne giver en uheldig låsning til bestemte  

 definitioner, der er upraktisk for teatrets og den enkelte teatervirksomheds  

 udvikling.
 Dette medfører for det første en uklar situation for ansøgerne, der ofte  

 må sammenstykke deres budgetter via parallelle eller supplerende ansøgninger  

 til flere bestemmelser inden for bevillingsområdet.
 For det andet medfører det for Teaterrådet en kompliceret administration  

 og begrænser navnlig rådets muligheder for at anlægge en helhedsvurdering på  

 området.
Bestemmelsen er derfor udformet således, at det alene fastlægges, hvilke  

 formål der skal tilgodeses ved Teaterrådets støttevirksomhed, men uden at  

 støtten til de enkelte formål nærmere dimensioneres.
Herved opnås en  

 smidiggørelse af reglerne således, at Teaterrådets administration kan gøres  

 mere fleksibel i forhold til den kunstneriske udvikling.
Til stk. 1, nr. 1 I bestemmelsen fastslås det, at Teaterrådet kan støtte stationær,  

 turnerende og opsøgende teatervirksomhed uden for Det kongelige Teater, Den  

 jyske Opera, Det Danske Teater, landsdelsscenerne samt Den storkøbenhavnske  

 Teaterstøtteordning.
Herved understreges, at det fortsat må være Teaterrådets hovedopgave, at  

 yde støtte til det ikke-etablerede teater.
Af Teaterrådets samlede bevilling  

 på 34,5 mio. kr. forudsættes omkring 4 mio. kr. anvendt til støtte af et nyt  

 turnerende danseteater.
Specielt i en overgangsperiode vil Teaterrådet kunne  

 træffe bestemmelse om, at forpligtelsen til at drive turnerende virksomhed  

 som danseteater skal varetages ikke af eet bestemt dansekompagni, men  

 eventuelt af to eller flere kompagnier.
Til nr. 2 Som noget nyt foreslås det i bestemmelsen, at Teaterrådet skal yde støtte  

 til fremme af ny dansk dramatik.
Efter den gældende lovs § 28 kan der ydes støtte til fremme af dansk  

 dramatik.
Til denne bestemmelse er knyttet en finanslovbevilling, der på FL  

 1989 udgør 573.400 kr.
Denne bevilling anvendes i dag udelukkende til de  

 såkaldte »antagelseshonorarer« til dramatikere, der har fået et  

 værk antaget ved et af de teatre, hvor honoraraftalerne i dag ikke anses for  

 tilfredsstillende.
 Bevillingen fordeles af Kulturministeriet efter indstilling fra Danske  

 Dramatikeres forbund, og der ydes 15.000 kr. for et helaftenskuespil og 7.500  

 kr. for et mindre værk.
 Lovrevisionsudvalget finder det principielt uheldigt, at der således  

 gennem lovgivningens støtteordning efterfølgende gribes ind på et område, der  

 bør reguleres på aftalemæssig basis mellem de berørte parter, og hvor  

 udgifterne må indgå i de enkelte teatres budgetter.
 Man vil derfor finde det mere rimeligt, om de bevillinger, som kan  

 tilvejebringes til formålet, rettes mod at stimulere skabelsen og  

 produktionen af forestillinger med ny dansk dramatik, for også på dette  

 område at fremme en kvalitativ udvikling.
 På denne baggrund foreslås det, at den gældende ordning med de nævnte  

 »antagelseshonorarer« ophæves, og at der i stedet gives Teaterrådet  

 mulighed for at yde støtte til særlige initiativer, der kan virke til fremme  

 af ny dansk dramatik.
 Der tænkes herved navnlig på støtte til etablering af  

 husdramatikerordninger inden for de forskellige teaterformer eller  

 gennemførelse af dramatisk »laboratorie«-virksomhed i tilknytning  

 til en teatervirksomheds daglige arbejde.
Til nr. 3 Efter den gældende lovs § 22 kan Teaterrådet yde lån til indretning og  

 forbedring af bestående bygninger eller lokaler, der anvendes til  

 teaterformål.
Lånene ydes mod sikkerhed i den faste ejendom eller anden passende  

 sikkerhed.
I den gældende lovs § 23 er der desuden hjemmel til, at  

 Teaterrådet kan yde lån til anskaffelse og modernisering af teknisk udstyr.  

 Disse lån ydes mod pantesikkerhed i løsøret.
 Det tekniske udstyr - typisk lys- og lydudstyr og biler - overgår til  

 ministeriet mod kvittering af pantebrevet, såfremt låntageren ophører med  

 teatervirksomhed.
Lånene er rente- og afdragsfri.
Lånevilkårene tages op til overvejelse  

 hvert 5. år.
Lånene nedskrives, således at der fortsat er overenstemmelse  

 mellem lånebeløbets størrelse og værdien af det udstyr, der er anskaffet for  

 lånet.
Pantebrevet kvitteres uden modydelse, når det pågældende løsøre er  

 nedslidt.
Teaterrådet skal efter lovforslagets bestemmelse fortsat kunne yde lån til  

 indretning af bygninger til teaterformål på de hidtidige vilkår.
Der skønnes  

 ikke på nuværende tidspunkt at kunne afsættes midler til etablering af den af  

 lovrevisionsudvalget foreslåede konsulentordning for teaterbygningers  

 indretning, men en sådan ordning vil eventuelt senere kunne etableres.
 Med hensyn til støtte til anskaffelse af teknisk materiel bemærkes, at den  

 gældende låneordning med tinglyst pantesikkerhed er en ordning, der for  

 låntagerne er forbundet med ikke ubetydelige udgifter til lysning af  

 pantebrevene og ofte også til advokatbistand.
 For staten er ordningen forbundet med en omfattende admininistration, dels  

 i Teaterrådet og dels i Hypotekbanken som administrator af statens lån.
 Den gældende låneordning må ses som udtryk for et ønske om at søge at  

 sikre, at det pågældende materiel ved en teatervirksomheds ophør kan  

 overføres til brug for anden teatervirksomhed.
 Fordelene ved låneordningen må imidlertid anses for begrænsede i forhold  

 til de ulemper og udgifter ordningen indebærer.
Det foreslås derfor i overensstemmelse med lovrevisionsudvalgets  

 indstilling at støtte til anskaffelse af teknisk materiel for fremtiden i de  

 tilfælde, hvor der er tale om større anskaffelser, ydes som ekstraordinært  

 tilskud i anskaffelsesåret, og at driftstilskuddene i øvrigt ydes med sådanne  

 beløb, at det er muligt for det enkelte teater løbende at forny og udskifte  

 nedslidt udstyr.
Tilskud til disse formål skal dog under visse omstændigheder  

 kunne kræves tilbagebetalt helt eller delvist, jf. bestemmelsen i stk. 4.
Bestemmelsen i den gældende lovs § 21 om ydelse af lån til opførelse eller  

 erhvervelse af bygninger til teaterformål og til arealerhvervelser i  

 forbindelse hermed foreslås ikke opretholdt.
Der har i årenes løb været  

 stillet meget få midler til rådighed efter denne bestemmelse, og ansvaret for  

 tilvejebringelse af den ydre ramme for teaterbygninger bør i fremtiden ligge  

 hos de lokale myndigheder.
 Heller ikke bestemmelsen i den gældende lovs § 23, stk. 2, der giver  

 hjemmel til at oprette en maskinstation for teaterteknisk udstyr er medtaget  

 i lovforslaget.
 Erfaringerne har vist, at der ikke er basis for oprettelse af en sådan  

 maskinpark, bl.a. fordi teatrenes behov for at råde over teknisk materiel er  

 koncentreret om de samme perioder.
Til nr. 4 Bestemmelsen giver Teaterrådet hjemmel til også at yde støtte til andre  

 formål end de, der er angivet i nr. 1-4, hvis rådet finder, at disse formål  

 kan fremme det generelle sigte med teaterloven.
 Som eksempler på sådanne formål kan nævnes stipendier til kunstnerisk og  

 anden videreuddannelse inden for teaterområdet samt støtte til  

 publikationsvirksomhed, herunder udgivelse af teatertidsskrifter og støtte  

 til planlægning og forberedelse af udenlandske gæstespil.
Kulturministeriet har hidtil støttet enkelte bogudgivelser i henhold til  

 den gældende lovs § 29, der giver hjemmel til at yde støtte til formål, der  

 kan fremme teaterinteressen.
Herudover er der som et led i ministeriets  

 generelle støtte over tipsmidlerne til udgivelse af tidsskrifter ydet støtte  

 til udgivelse af teatertidsskriftet »Teater 89«.
Dette støtteområde  

 foreslås nu henlagt til Teaterrådet.
Rådet bør også i et vist begrænset omfang kunne yde en støtte, der gør det  

 muligt at arbejde på lidt længere sigt med forberedelse af  

 festivalaktiviteter og gæstespil fra udlandet.
Selve finansieringen af  

 konkrete gæstespil må derimod fortsat ske ved særlige tilskud fra  

 ministeriets internationale bevillinger, fra lokal side eller ved  

 sponsorstøtte.
Til stk. 2 Bestemmelsen er ny og fastslår, at Teaterrådet skal varetage sin opgave  

 med fordeling af støtte til de formål, der er nævnt i stk. 1, uden ensidighed  

 og herunder være opmærksom på det musikdramatiske område, der også rummer  

 danseområdet.
Rådet skal i øvrigt varetage følgende hensyn:
I dag administrerer Teaterrådet en bevilling på godt 20 mio. kr., og heraf  

 anvendes ca. 8 mio. kr. til teater for børn og unge.
Det forudsættes, at  

 rådet også fremover anvender en væsentlig del af sine midler til støtte af  

 børneteatret og det opsøgende teater.
Ved fastsættelsen af gruppeteatrenes  

 andel bør rådet være opmærksom på, at børnene og de unge udgør omkring 25  

 pct. af den samlede befolkning, og at de etablerede teatre, der vil modtage  

 støtte efter andre bestemmelser i lovorslaget, spiller et repertoire, som  

 først og fremmest henvender sig til det voksne teaterpublikum.
 Der skal lægges vægt på at fremme en bred geografisk spredning af  

 aktiviteterne.
 Der skal lægges vægt på at fremme udvikling af nye teaterformer og anden  

 eksperimenterende virksomhed.
Til stk. 3 I bestemmelsen fastslås det, at Teaterrådet skal kunne støtte både løbende  

 teaterdrift og enkeltprojekter.
Teaterrådet kan yde sin støtte enten i form  

 af tilskud eller som en garantisum til dækning af et eventuelt underskud ved  

 et arrangement.
Til indretning af lokaler til teaterformål kan der fortsat  

 ydes lån, jf. bemærkningerne til stk. 1.
Teaterrådet bør tilstræbe en ændring af den hidtidige bevillingspraksis,  

 således at teatervirksomheder med en vis regelmæssig drift får mulighed for  

 at arbejde på basis af flerårige budgetter.
En sådan ordning vil forbedre  

 teatrenes planlægning og forenkle administrationen.
Til stk. 4 Med forslaget ønskes der skabt mulighed for, at et teater, der har  

 modtaget tilskud til anskaffelse af teknisk udstyr m.v., men opgiver  

 teaterdriften inden for et kortere åremål, f.eks. 5 år, skal kunne forpligtes  

 til enten at tilbagebetale lånet helt eller delvis eller at aflevere det for  

 tilskuddet indkøbte udstyr til Teaterrådet.
Også andre ændringer i  

 forudsætningerne for tilskudsydelsen, f.eks. salg af det for tilskuddet  

 indkøbte udstyr, skal kunne udløse tilbagebetalingspligt.
Til § 20 Bestemmelsen fastslår, at det er Teaterrådet, der har den endelige  

 administrative afgørelse vedrørende fordelingen af de midler, som på de  

 årlige finanslove bliver afsat til rådets støttevirksomhed.
 Teaterrådet var indtil 1984 alene et rådgivende organ for kulturministeren  

 vedrørende fordeling af teaterstøtte.
Ved en ændring af teaterloven i 1984 fik rådet imidlertid tillagt  

 kompetencen til at træffe endelig afgørelse om fordeling af støtte i henhold  

 til en række bestemmelser i teaterloven.
Denne delegation af  

 beslutningskompetencen på en række nærmere angivne områder til Teaterrådet  

 foreslås opretholdt ved lovforslaget, jf. dog lovforslagets § 22.
Til § 21 Til stk. 1 Bestemmelsen svarer til den gældende lovs § 32 og indebærer, at  

 Teaterrådet uændret skal bestå af 5 personer valgt af kulturministeren for en  

 periode af 4 år uden mulighed for genbeskikkelse.
 Lovrevisionsudvalget havde i sin betænkning stillet forslag om etablering  

 af et kontaktudvalg i tilknytning til Teaterrådet beskikket af ministeren  

 efter forslag fra de betydende organisationer, institutioner og  

 interessegrupper inden for dansk teater.
 Ministeriet er imidlertid af den opfattelse, at hensynet til den  

 igangværende afbureaukratisering gør det mindre hensigtsmæssigt at oprette  

 nye større tilsynsorganer inden for den offentlige sektor.
Der vil ved sammensætningen af rådet som hidtil blive lagt vægt på, at  

 medlemmerne tilsammen repræsenterer kulturel, teatermæssig og administrativ  

 indsigt.
Men der tilsigtes ikke en udpegning af rådets medlemmer som  

 repræsentanter for forskellige dele af dansk teaterliv.
Af hensyn til kontinuiteten af Teaterrådets arbejde har det været  

 overvejet tidsmæssigt af forskyde de enkelte rådsmedlemmers afgang.
Dette  

 skønnes dog ikke hensigtsmæssigt, men det må til gengæld tilstræbes, at et  

 nyt råd udpeges i hvert fald et halvt år førend det gamle råd skal fratræde.
Til stk. 2 og 3 Bestemmelserne svarer til den gældende lovs § 33, stk. 3 og 4.
Til § 22 Den foreslåede bestemmelse svarer til § 15 i lov om musik, jf.  

 lovbekendtgørelse nr. 505 af 22. juli 1987, og skal modvirke eventuelle  

 tendenser hos Teaterrådet til i længere eller kortere perioder at  

 nedprioritere enkelte teaterområder, der har bred folkelig og politisk  

 opbakning.
Til kapitel 9 Teaterabonnementsordningen m.v.
Den gældende abonnementsordning Grundlaget for den landsdækkende teaterabonnementsordning er den gældende  

 lovs § 27, hvorefter staten og amtskommunerne yder tilskud til godkendte  

 publikumsorganisationer til nedsættelse af billetpriserne i forbindelse med  

 faste teaterabonnementer samt til organisationernes administration af sådanne  

 ordninger.
Teaterabonnement kan tegnes af enhver, der er tilmeldt et  

 folkeregister i Danmark.
Publikumsorganisationerne skal godkendes af  

 amtsrådet.
Endvidere er der hjemmel til at yde statstilskud til centrale  

 organisationer af teaterpublikum.
 De nærmere regler om abonnementsordningen findes i ministeriets  

 bekendtgørelse nr. 478 af 12. november 1985 om den landsdækkende  

 teaterabonnementsordning.
 I henhold til § 27, stk. 3, er der i 1989, uafhængig af  

 teaterabonnementsordningen og dennes administration, ydet statstilskud til  

 følgende organisationer m.v.:
 Statens samlede udgift i 1989 i henhold til teaterlovens § 27, herunder  

 til publikumsorganisationer forventes at udgøre 28,6 mill. kr.
Lovrevisionsudvalgets forslag Udvalget har stillet forslag om, at amtskommunerne helt skal overtage  

 finansieringen af abonnementsordningen, mens staten alene betaler tilskuddene  

 til dækning af de turnerende teatres produktions- og administrationsudgifter.  

 Udvalget finder det imidlertid samtidig vigtigt at fastholde  

 abonnementsordningen som en landsdækkende ordning.
Der må derfor fastsættes  

 visse rammer for ordningens indhold, herunder bestemmelser om dens  

 obligatoriske dele.
Såvel for at lette administrationen som for at gøre det  

 enkelt for borgerne, bør rabatsatserne være så få som mulige.
Udvalget foreslår, at teaterabonnementsordningen over alt i landet skal  

 omfatte 1. En abonnementsordning, der skal omfatte mindst 3 forestillinger.
 2. En ungdomsrabatordning, der giver unge adgang til at købe billetter med  

 rabat uden at have tegnet abonnement.
 Udover disse obligatoriske ordninger kan der lokalt i de enkelte amtsråd  

 træffes beslutning om etablering af supplerende ordninger, hvorved der kan  

 varetages særlige sociale og kulturpolitiske hensyn.
 Efter lovrevisionsudvalgets opfattelse bør publikum desuden have adgang  

 til Det Kongelige Teaters forestillinger i København på samme vilkår som til  

 de teaterforestillinger, der i øvrigt indgår i den landsdækkende  

 teaterabonnementsordning.
Forslag til ændret abonnementsordning Ministeriet er enig med lovrevisionsudvalget i, at en forenkling af  

 abonnementsordningen må anses for ønskelig.
Samtidig kan man dog tilslutte  

 sig udvalgets forslag om, at ordningen fortsat bør være landsdækkende og  

 omfatte visse obligatoriske minimumsbestemmelser.
Udvalgets forslag om, at abonnementsordningen helt overgår til amtslig  

 finansiering, skulle ses i sammenhæng med forslaget om, at staten fuldt ud  

 overtog udgifterne til den turnerende teaterinstitution.
Da dette forslag  

 ikke gennemføres, vil det ikke være muligt uden kompensation at pålægge  

 amterne alene at opretholde abonnementsordningen.
 Da staten samtidig anser det for nødvendigt at få mulighed for at styre  

 sine udgifter til abonnementsordningen, er lovforslaget delvist udformet i  

 overensstemmelse med det herom i 1984 fremsatte forslag, der dog ikke blev  

 gennemført.
Lovforslaget har til formål at give såvel staten som den enkelte  

 amtskommune mulighed for at styre de med abonnementsordningen forbundne  

 udgifter.
Samtidig tilsigtes en forenkling af administrationen af ordningen,  

 idet det overlades til amtskommunerne - indenfor nærmere fastsatte rammer -  

 at træffe beslutning om indholdet og omfanget af de tilbud, der skal gives  

 borgerne.
 Der er ikke på nuværende tidspunkt økonomisk mulighed for at udvide  

 abonnementsordningen til også at omfatte Det Kongelige Teater.
Til § 23 Til stk. 1 Efter denne bestemmelse er det amtskommunerne - i hovedstadsområdet  

 Københavns Amtskommune og Københavns og Frederiksberg Kommuner - der yder  

 tilskud til abonnementsordningen.
Der skal ydes tilskud til nedsættelse af  

 billetprisen ved tegning af abonnement, og endvidere skal der ydes rabat til  

 unges køb af teaterbilletter.
Disse to rabatformer er de eneste obligatoriske.
De enkelte amtskommuner  

 kan herudover beslutte at supplere disse ordninger med andre  

 billetkøbsordninger, så som anvendelse af rabatkuponer, grupperabat m.v.
Herudover kan amtskommunerne beslutte at yde administrationstilskud til  

 publikumsorganisationerne og i givet fald i hvilken form.
Det hidtil anvendte  

 centralt fastsatte tilskud pr. administreret billet opgives.
Til stk. 2 og 3 Statens bidrag til finansiering af ordningen ydes som et på de årlige  

 finanslove fastsat tilskud til amtskommunerne og Københavns og Frederiksberg  

 kommuner.
Det foreslås, at den hidtidige ordning, som har hvilet på en  

 procentrabat i forhold til billetprisen, afløses af en ordning med et fast  

 kronetilskud pr. billet, uanset om der er tale om en dyr eller billig billet.
 Fastsættelsen af den statslige andel i kroner pr. billet af  

 abonnementsrabatten og ungdomsrabatten forudsættes at ske hvert år i  

 december/januar måned på basis af oplysninger om udviklingen i antallet af  

 solgte billetter med rabat og den skete pris- og lønudvikling.
 Ved nyordningens ikrafttræden forudsættes de faste kronebeløb fastsat  

 således, at de svarer til hvad rabatten ville være, gennemsnitligt ved rabat  

 på 331/3 pct. ved billetter solgt i abonnement og på 50 pct. ved billetter  

 solgt med ungdomsrabat.
 Statens tilskud til den enkelte amtskommune kan højst andrage 50 pct. af  

 de tilskud amtskommunen har ydet til nedbringelse af billetprisen for  

 billetter solgt i abonnement eller med ungdomsrabat.
 Rabatten ved eventuel anvendelse af andre billetkøbsordninger fastsættes  

 af amtskommunerne.
 Det er således den enkelte amtskommune, der kan beslutte hvorledes man  

 iøvrigt vil imødekomme lokale behov.
 Af den statslige bevilling til abonnementsordningen vil der hvert år blive  

 tilbageholdt en mindre del som reserve til imødegåelse af eventuelle ekstra  

 udgifter som følge af, at salget af billetter i abonnement og med  

 ungdomsrabat måtte blive større end forventet.
 De nærmere regler for abonnementsordningen fastsættes af kulturministeren  

 efter forhandling med Amtsrådsforeningen i Danmark og Københavns og  

 Frederiksberg kommuner.
Salg af teaterbilletter med rabat i henhold til abonnementsordningen  

 tænkes fortsat varetaget af teaterforeningerne.
Stationære teatre vil dog som  

 hidtil selv kunne udbyde deres forestillinger indenfor abonnementsordningen.
 Administration af abonnementsordningen for de københavnske teatre tænkes  

 fremover varetaget af den tværkommunale organisation, som er nævnt i § 14.
 De lokale myndigheder tager i forbindelse med godkendelsen af budgetter  

 for publikumsorganisationerne m.v. stilling til billetpriserne.
Til stk. 4 I henhold til denne bestemmelse skal der fortsat kunne ydes statstilskud  

 til centrale publikumsorganisationer.
Tilskuddet til Teatercentrum i Danmark  

 vil fremover blive ydet i henhold til bestemmelsen i lovforslagets § 25, stk.  

 3.
Til kapitel 10 Særlige bestemmelser om børneteater og opsøgende teater Til § 24 Til stk. 1 Bestemmelsen i stk. 1 opretholder ordningen i den gældende lovs § 16 d,  

 hvorefter staten refunderer 50 pct. af kommunernes og amtskommunernes  

 udgifter ved køb af forestillinger af børneteater og opsøgende teater.
Til stk. 2 Stk. 2 indeholder en ny bestemmelse om, at kulturministeren efter  

 forhandling med Kommunernes Landsforening, Amtsrådsforeningen i Danmark og  

 Københavns og Frederiksberg kommuner fastsætter nærmere regler for  

 refusionsordningen.
Ved disse forhandlinger vil Kulturministeriet som  

 udgangspunkt have et ønske om at sikre, at ordningen bringes til at fungere  

 på en sådan måde, at de enkelte købere af forestillingerne - eksempelvis  

 skoler, biblioteker etc. - umiddelbart nyder godt af, at de har købt en  

 refusionsberettiget teaterforestilling.
Til § 25 Bestemmelsen er uændret i forhold til den gældende lovs § 16 e.
 Det må anses for hensigtsmæssigt, at den generelle information om  

 børneteater - herunder udsendelse af sæsonbrochure med børneteatrenes  

 repertoire, udgivelsen af Børneteateravisen samt arrangement af den årlige  

 Børneteaterfestival m.v. - fortsat varetages af udvalget for Børneteater og  

 opsøgende Teater og dettes sekretariat, Teatercentrum i Danmark.
Til kapitel 11 Amatørteatre Det danske amatørteater er inde i en meget positiv udvikling.
I de seneste  

 år har der således været en kraftig forøgelse af aktiviteterne både i antal  

 og omfang, ligesom der er sket en forbedring af det kvalitative niveau.
Herom vidner bl.a. de mange egns- og lokalspil, der i 1988 i forbindelse  

 med 200 års dagen for stavnsbåndets ophævelse blev opført landet over.
Langt  

 over 100 lokalspil med ca. 9.000 deltagende amatører samlede således omkring  

 170.000 tilskuere.
 Af afgørende betydning for denne udvikling har været amatørscenernes  

 centrale organisation, Dansk Amatør Teater Samvirke (DATS).
 DATS varetager kursusvirksomhed og informations- og sekretariatsarbejde  

 samt rådgivende virksomhed dels via samvirkets ansatte konsulenter, dels via  

 de ulønnede kredskonsulenter (erfarne teateramatører). DATS har endvidere  

 oprettet det nu selvstændige teaterforlag DRAMA samt ydet støtte ved  

 etablering af den selvejende institution Theatre Traffic of Scandinavia.
 For så vidt angår økonomisk støtte til amatørteaterområdet har der  

 udviklet sig en opgavefordeling, der indebærer, at staten yder støtte til  

 DATS og initiativer herfra, mens amtskommuner og primærkommuner støtter  

 henholdsvis det amtslige og lokale amatørteaterarbejde.
Den statslige bevilling til amatørteater efter teaterlovens § 26 udbetaler  

 ministeriet således direkte til DATS.
Denne bevilling udgør for 1989  

 1.722.500 kr. svarende til 0,85 pct. af bevillingen i samme år til Det  

 Kongelige Teater.
Fra staten modtager samvirket herudover støtte i henhold til fritidsloven  

 og af tipsmidlerne.
Tilskuddet efter fritidsloven går til delvis dækning af  

 lønudgifterne for de ansatte konsulenter samt til afholdelse af kurser med  

 henblik på uddannelse af lærere og ledere i fritidsundervisning.
Siden starten af 1980-erne har DATS sammen med Danske Dramatikeres Forbund  

 administreret en forsøgsbevilling fra tipsmidlerne på 250.000 kr. om året til  

 samarbejde mellem på den ene side amatørscener, foreninger og skoler og på  

 den anden side danske dramatikere med henblik på at fremme ny dansk dramatik  

 på dette område.
Denne bevilling har i betydelig grad medvirket til at  

 stimulere fremkomsten af nye egns- og lokalspil.
Gennem en årrække er der af tipsmidlerne desuden ydet støtte til DATS til  

 aflønning af konsulent m.v. til samvirkets internationale samarbejde i  

 tilknytning til Theatre Traffic of Scandinavia.
Denne institution har siden  

 1975 formidlet udenlandske gæstespil i Danmark og i et vist omfang i det  

 øvrige Norden.
Gæstespillene er formidlet med vægt på kunstnerisk kvalitet og  

 har i en række tilfælde været kombineret med pædagogisk virksomhed, kurser  

 o.l.
 Lovrevisionsudvalget har foreslået, at amatørteatret styrkes  

 bevillingsmæssigt for at fremme en fortsat kvalitativ udvikling på området.
 For så vidt angår den statslige støtte i henhold til teaterloven finder  

 udvalget, at der navnlig bør lægges vægt på en udbygning af  

 konsulentfunktionen samt på mulighederne for at støtte projekter, der  

 indebærer et samarbejde med professionelle teaterkunstnere.
 Det vil også være ønskeligt, at der tilvejebringes bevilling til udbygning  

 af den kursusvirksomhed, som DATS forestår, herunder kurser til  

 videreuddannelse af landsorganisationens kredskonsulenter.
 Udvalget anbefaler, at den årlige bevilling fastsættes på grundlag af et  

 budgetforslag fra DATS, idet udvalget er af den opfattelse, at støttens  

 omfang må fastsættes efter en konkret vurdering af de foreslåede aktiviteter,  

 og således ikke sættes i et procentuelt forhold til bevillingen til Det  

 Kongelige Teater.
 Kulturministeriet er enig i disse synspunkter, og det foreslås, at støtten  

 til amatørteater forøges med 500.000 kr. årlig, jf. bilag 1.
Til § 26 Bestemmelsen svarer til den gældende lovs § 26 bortset fra, at den nye  

 bestemmelse ikke indeholder en regel om, at støtten skal fastsættes til 0,85  

 pct. af den bevilling, der i samme finansår ydes til Det Kongelige Teater.
Til kapitel 12 Teateruddannelse Til § 27 Bestemmelsen er ny.
 Statens Teaterskole har hidtil været drevet i henhold til den gældende  

 teaterlovs § 30. Da skolen er en statsinstitution, finder man det rigtigst at  

 give skolen selvstændig status i teaterloven.
Statens Teaterskole blev oprettet i 1968 som statslig institution under  

 Kulturministeriet.
Skolen varetager grunduddannelse af skuespillere,  

 instruktører og scenografer.
Instruktør- og scenografuddannelsen er 4-årige uddannelser.
Fra  

 undervisningsåret 1986-87 ændredes skuespilleruddannelsen fra at være en  

 3-årig uddannelse til en 4-årig uddannelse.
 Teaterskolens samlede antal elever vil, når skuespilleruddannelsen er  

 fuldt udbygget, udgøre ca. 50 elever.
 Statens Teaterskole ledes af en rektor, der samarbejder med Skolerådet om  

 skolens forvaltning.
Forslaget tilsigter ikke ændringer i teaterskolens hidtidige stilling og  

 opgaver.
Samtidig er lovforslaget dog udformet således, at kulturministeren  

 kan beslutte, at skolen kan varetage uddannelse inden for andre fagområder  

 end de nuværende, jf. bemærkningerne til § 28.
Til § 28 Bestemmelsen svarer stort set til den hidtidige lovs § 30, der giver  

 hjemmel for kulturministeren til at yde støtte til  

 teateruddannelsesvirksomhed uden for de statslige institutioner.
 Støtte i henhold til bestemmelsen har hidtil været ydet til  

 skuespillerskolerne i Odense og Århus, Odin Teatret og Tukak Teatret samt til  

 efter- og videreuddannelser.
Skuespillerskolerne i Odense og Århus Da Statens Teaterskole blev oprettet i 1968 besluttedes det samtidigt at  

 videreføre skuespillerskolerne ved landsdelsscenerne i Odense og Århus.
Det  

 forudsattes, at disse skoler alene skulle varetage skuespilleruddannelse, og  

 at denne uddannelse skulle være på niveau med den skuespilleruddannelse, der  

 blev etableret ved Statens Teaterskole.
Dette omtaltes i bemærkningerne til  

 den hidtil gældende teaterlovs § 30.
Staten har i overensstemmelse hermed i en lang årrække ydet tilskud til  

 driften af de 2 skuespillerskoler, der tillige modtager tilskud fra Fyens  

 amtsråd og Århus amtsråd.
Det statslige tilskud har udgjort 75 pct. af de  

 samlede driftsudgifter under forudsætning af, at de resterende 25 pct. blev  

 ydet af vedkommende amtsråd.
Denne udgiftsfordeling forudsættes opretholdt.
 Tilskuddene ydes i henhold til budgetter, der er godkendt af de  

 tilskudsgivende myndigheder.
 Statens tilskud androg i 1989 3,0 mio. kr. til Skuespillerskolen i Odense  

 og 2,3 mio. kr. til Skuespillerskolen i Århus.
 Det samlede elevtal andrager ca. 25 ved hver af skolerne.
I skuespillerskolernes vedtægter fastsættes de nærmere regler om skolernes  

 uddannelse og drift.
Vedtægterne godkendes af de tilskudsgivende myndigheder.  

 Skuespilleruddannelsen ved skolerne i Odense og Århus er ændret fra at være  

 en 3-årig uddannelse til en 4-årig uddannelse, således at disse uddannelser  

 er på niveau med skuspilleruddannelsen på Statens Teaterskole.
 Lovrevisionsudvalget går i sin betænkning ud fra, at de to  

 skuespillerskoler videreføres og finder generelt, at de bør arbejde efter  

 samme overordnede principper som Statens Teaterskole.
 Ministeriets forslag er på linje med denne opfattelse.
Alternative uddannelser Staten har gennem en årrække ydet støtte til den alternative uddannelse,  

 der finder sted på Nordisk Teaterlaboratorium/Odin Teatret og på Tukak  

 Teatret.
 Uddannelse på Odin Teatret, der dels omfatter træning og uddannelse af  

 egne skuespillere og dels en bredere pædagogisk virksomhed for interesserede  

 fra hele verden ved afholdelse af seminarer, udgivelse af publikationer m.v.,  

 har siden 1970/71 været støttet efter teaterlovens § 30. Tilskuddet i 1989  

 andrager 970.000 kr.
Uddannelsen, der er 4-årig, sigter imod at uddanne en teatermedarbejder,  

 der både kan fungere som skuespiller, som pædagog eller som leder af en  

 teatergruppe.
Odin teatret har siden 1967 uddannet 31 teatermedarbejdere.
Tukak Teatrets elevskole blev godkendt i 1975 som uddannelsessted for  

 grønlandske skuespillere.
Teatret har udover en 3-årig uddannelse gennemført  

 en kursus- og seminarievirksomhed, som har været åben for deltagelse af  

 teaterarbejdere og skuespillere fra hele verden.
Uddannelsesvirksomheden støttes efter teaterlovens § 30, i 1989 med  

 450.000 kr.
Der ydes endvidere støtte af Grønlands Hjemmestyre.
 Elevskolen har siden 1975 uddannet 38 skuespillere, 1 teaterleder og 2  

 teknikere.
 Ministeriet er enig med lovrevisionsudvalget, der har peget på, at det er  

 vigtigt, at der fortsat er mulighed for at yde støtte til forskellige former  

 for alternativ uddannelse og forskning i teatrets udtryk.
Efter- og videreuddannelseskurser Støtten har været ydet til efter- og uddannelseskurser, arrrangeret af  

 Dansk Skuespillerforbund, Sammenslutningen af Scenografer, Instruktører og  

 Filmarbejdere, Teaterteknikerforbundet og Danske Dramatikeres Forbund.  

 Endvidere har der været ydet støtte til gennemførelsen af det balletseminar,  

 der arrangeres hver sommer af International Ballet Seminar.
 Den samlede støtte til efter- og videreuddannelsesvirksomhed andrager i  

 1989 ca. 800.000 kr.
Lovrevisionsudvalget har påpeget, at der er tale om en  

 uddannelsesaktivitet, som er af stor betydning for opretholdelsen af og  

 fremme af dansk teaters kvalitative niveau.
Der vil også i de kommende år,  

 uanset der jf. nedenfor som forsøg gennemføres grunduddannelser på nogle af  

 disse områder, fortsat være et behov for efter- og videreuddannelseskurser.
Etablering af nye uddannelser Teaterlovrevisionsudvalget anfører, at en styrkelse af  

 uddannelsesaktiviteterne på en række områder vil være et af de væsentligste  

 midler til at fremme teatrets kvalitative udvikling.
Udvalget fremhæver  

 behovet for, at der etableres en teaterteknikeruddannelse, en grunduddannelse  

 inden for »moderne dans« og andre ikke klassiske danseformer samt  

 en dramatikeruddannelse.
Teaterteknikeruddannelsen Der har ikke hidtil eksisteret en almen, organiseret uddannelse af  

 teaterteknikere.
Teaterlovrevisionsudvalget har fundet det meget væsentligt, at der  

 etableres en egentlig uddannelse for teaterteknikere.
På baggrund af de  

 betydelige investeringer i teaterteknik, der er foretaget de senere år, er  

 der et påtrængende behov for uddannede teknikere, og udvalget foreslår, at  

 der påbegyndes en uddannelse for 3 teknikere på Statens Teaterskole med en  

 undervisningsplan på 3-4 år over en 2-3 års forsøgsperiode.
Ministeriet er enig i disse overvejelser.
Ministeriet er derfor indstillet  

 på at skabe økonomisk grundlag for at iværksætte en 4-årig forsøgsuddannelse  

 for teaterteknikere ved Statens Teaterskole.
En uddannelse for 3 elever vil  

 kunne påbegyndes i 1991 og tænkes opbygget af en bred basisdel, korte  

 praktikperioder og en specialisering inden for regissørområdet og lys- og  

 lydteknik.
Forsøgsuddannelsen vil efter en periode blive taget op til  

 vurdering.
Udgifterne til forsøgsuddannelsen vil, når den er fuldt udbygget,  

 blive ca. 1,2 mio. kr. årligt.
Herudover vil der det første år blive en  

 investeringsudgift til udstyr på ca. 0,5 mio. kr.
Danseuddannelse uden for Det Kongelige Teater Lovrevisionsudvalget påpeger, at det gennem en årrække har været erkendt,  

 at der er et stort behov for uddannelser i dans uden for Det Kongelige  

 Teaters undervisning.
Man finder, at der ved etablering af en alternativ  

 danseuddannelse primært må satses på den moderne dans, hvor der i dag ikke er  

 uddannelsesmuligheder i Danmark.
Udvalget er inde på, at der kan være  

 kulturpolitiske fordele forbundet med en placering af en sådan ny aktivitet  

 uden for København og peger derfor på muligheden af, at en uddannelse i  

 moderne dans placeres i Århus i tilknytning til et hjemsted for et nyt fast  

 dansekompagni.
Ministeriet er indstillet på at afsætte midler med henblik på etablering -  

 som en forsøgsordning - af en uddannelse i moderne dans.
Ministeriet agter at  

 nedsætte et udvalg med repræsentanter for det pågældende dansemiljø, der  

 inden for en nærmere fastsat økonomisk ramme skal fremlægge forslag til det  

 konkrete indhold af en sådan uddannelse.
 Der er ikke herved taget stilling til den geografiske placering, men  

 uddannelsen kan efter ministeriets opfattelse allerede af pladsmæssige  

 årsager ikke tænkes placeret på Statens Teaterskole, hvorimod en placering i  

 tilknytning til Dansens Hus kunne være en mulighed.
Dansens Hus Dansens Hus har siden 1985 fungeret som et forsøgsprojekt med det primære  

 formål at gennemføre træning for professionelle dansere og stille  

 prøvefaciliteter til rådighed for dansere og dansegrupper inden for det  

 professionelle alternative danseteater.
Forsøgsprojektet har været  

 finansieret ved en kombination af støtte fra Kulturministeriets tipsmidler og  

 Teaterrådet.
For sæsonen 1988-89 har Dansens Hus modtaget en samlet støtte på  

 550.000 kr.
 Det er ministeriets opfattelse at den forløbne forsøgsperiode med Dansens  

 Hus har bekræftet behovet for et sådant træningscenter for den moderne  

 professionelle dans i Danmark.
Ministeriet agter derfor inden for rammerne af de beløb, der i henhold til  

 lovforslaget stilles til rådighed for teateruddannelsesformål m.v. at afsætte  

 en bevilling på 500.000 kr. til videreførelse af Dansens Hus på det hidtidige  

 grundlag.
Den hidtidige støtte fra tipsmidlerne forudsættes opretholdt.
Dramatikeruddannelse Teaterlovrevisionsudvalget har overvejet forskellige muligheder for at  

 stimulere produktionen og kvaliteten af ny dansk dramatik og har i denne  

 forbindelse peget på, at der eventuelt sideløbende med et egentligt  

 uddannelsesforløb på Statens Teaterskole bør etableres en værkstedsordning  

 for dramatikere på teaterskolen som en selvstyrende afdeling.
 Ministeriet finder bl.a. under hensyn til dramtikernes meget forskellige  

 baggrund, at det vil være rimeligt at afprøve et sådant kortere og mere  

 målrettet uddannelsesforløb, inden der eventuelt tages stilling til en  

 egentlig grunduddannelse for dramatikere.
 Ministeriet er derfor indstillet på at afsætte midler til gennemførelse af  

 et 2-årigt forsøg med en værkstedsordning (drama - workshop).
 Lederen, der udpeges af en bestyrelse med repræsentanter for de berørte  

 organisationer m.v., skal være en instruktør eller dramaturg med interesse  

 for at udvikle ny dansk dramatik, og den pågældende skal i givet fald kunne  

 være den, der er ansvarlig for dramatikeruddannelsens forløb.
 Projekterne forudsættes ført frem til en reading, med professionelle  

 skuespillere og scenografer, for forfatteren og et inviteret professionelt  

 publikum.
Ministeriet anser det ikke for muligt bl.a. af lokalemæssige årsager at  

 etablere en sådan værkstedsordning som en selvstyrende afdeling på Statens  

 Teaterskole, men vil overveje en anden lokalemæssig løsning.
Den løbende  

 administration af ordningen tænkes varetaget af Danske Dramatikeres forbund.  

 Om den i øvrigt foreslåede støtte til fremme af ny dansk dramatik henvises  

 til bemærkningerne til § 19.
Til kapitel 13 Generelle vilkår for støtte efter kapitel 3-8 Den gældende lovs § 7 og § 8, stk. 2, hvori der er opstillet krav om, at  

 en person, der driver teatervirksomhed, skal have de fornødne teatermæssige  

 og administrative forudsætninger herfor, og at et selskab, en forening eller  

 en selvejende eller kommunal institution, der driver teatervirksomhed, skal  

 have det nødvendige økonomiske grundlag for sin virksomhed, foreslås ophævet.  

 Det må forudsættes, at offentlige tilskudsydere også uden lovkrav herom vil  

 forvisse sig om tilstedeværelsen af disse forudsætninger, forinden der gives  

 tilskudstilsagn.
 Også den gældende lovs § 10 om teaterlederens pligt til at give  

 oplysninger om teatervirksomhedens økonomi m.v. foreslås ophævet, idet  

 tilskudsyderen også uden lovmæssigt grundlag må antages at kunne opnå sådanne  

 oplysninger.
Til § 29 Til stk. 1 Bestemmelsen svarer til den gældende lovs § 8, stk. 1, dog med den  

 ændring, at kompetencen til godkendelse af vedtægter, der hidtil i alle  

 tilfælde har ligget hos kulturministeren, nu foreslås tillagt den offentlige  

 hovedtilskudsyder.
Ydes der lige store tilskud fra flere offentlige  

 tilskudsydere, skal den af disse, der har den regnskabsgodkendende  

 kompetence, godkende vedtægterne.
Styrelsen for Det rejsende Børneteater og  

 opsøgende Teater og styrelsen for Den storkøbenhavnske Teaterstøtteordning  

 betragtes i denne sammenhæng som hovedtilskudsydere.
Dette indebærer, at vedtægterne for instituttioner, der oppebærer støtte  

 efter kapitel 4, skal have godkendt deres vedtægter af Det rejsende  

 Børneteater og opsøgende Teater, at institutioner, der støttes efter kapitel  

 5, skal have deres vedtægter godkendt af henholdsvis Aarhus, Fyns og  

 Nordjyllands amtskommuner, at institutioner, der støttes efter kapitel 6 skal  

 have godkendt deres vedtægter af styrelsen for Den storkøbenhavnske  

 Teaterstøtteordning, og at institutioner, der støttes efter kapitel 7, skal  

 have deres vedtægter godkendt af den amts- eller primærkommune, der er  

 hovedtilskudsyder.
Institutioner, der modtager støtte efter kapitel 8, skal  

 have deres vedtægter godkendt af Teaterrådet, medmindre det drejer sig om  

 egnsteatre, hvis vedtægter godkendes af den amts- eller primærkommune, der er  

 hovedtilskudsyder.
Til stk. 2 Bestemmelsen er ny og nødvendiggjort af hensyn til opfyldelse af eller  

 undtagelse fra reglerne i fondslovgivningen.
Denne lovgivnings krav om  

 tilvejebringelse af en kapital på 200.000 - 300.000 kr. som forudsætning for  

 den registrering af selvejende institutioner, der bl.a. fritager de i en  

 selvejende institutions drift implicerede - ofte ulønnede - personer for  

 personlig hæftelse, indebærer en alvorlig indskrænkning af mange selvejende  

 teaterinstitutioners funktionsmuligheder.
 For institutioner, der er omfattet af fondsloven, gælder kapitalkravet  

 alene, hvis de er oprettet efter 1. januar 1985, medens alle institutioner,  

 der er omfattet af erhvervsfondsloven, har skullet opfylde denne lovs  

 kapitalkrav senest ved udgangen af 1987.
 De vedtægtsbestemmelser, der kan danne grundlag for undtagelse fra  

 fondslovgivningen, omhandler krav om, at regnskaber skal revideres af en  

 statsautoriseret eller registreret revisor, at vedtægtsændringer med  

 Justitsministeriets samtykke skal godkendes af den offentlige  

 hovedtilskudsyder, der tillige skal godkende bestyrelsens sammensætning samt  

 budgetter og regnskaber, at institutionens ledelse er forpligtet til at give  

 tilskudsyderne enhver oplysning om institutionens økonomi, som måtte blive  

 forlangt, og at tilskudsyderen skal godkende beslutning om opløsning af  

 institutionen.
 Det forudsættes, at den hidtidige praksis opretholdes med hensyn til  

 undtagelse fra fondslovene for allerede eksisterende selvejende  

 institutioner, med hvilke offentlig myndighed indgår aftale om kontrol og  

 tilsyn.
 Vedtægtsændringer skal fortsat godkendes af Justitsministeriet, selv om en  

 selvejende institution er undtaget fra fondslovgivningen.
Til § 30 Til stk. 1 Bestemmelsen svarer til den gældende lovs § 8, stk. 3, men er justeret,  

 således at den også dækker kollektiv ledelse.
Kompetencen til  

 ledergodkendelse m.v. foreslås tillagt den offentlige hovedtilskudsyder, jf.  

 bemærkningerne til § 29, stk. 1.
Til stk. 2 Bestemmelsen erstatter den gældende lovs § 9. Den ændrede formulering  

 skyldes ophævelse af tilladelsessystemet samt den omstændighed, at mange  

 selvejende institutioner nu ledes kollektivt.
Til kapitel 14 Ikrafttrædelse Til § 31 Til stk. 1 En omstillingsperiode på fra et halvt til et helt år fra lovforslagets  

 forventede vedtagelse indtil 1. januar 1991 er nødvendig og tilstrækkelig for  

 en del af lovens områder, medens det for andre områder, særlig de hvis  

 støtteområder er relateret til sæsoner (1. juli-30. juni) anses for  

 hensigtsmæssigt først at lade loven få virkning fra begyndelsen af sæsonen  

 1991-92.
Til stk. 2 Ud over den nugældende teaterlov foreslås de bestemmelser i lov om Det  

 Kongelige Teater og om oprettelsen af en kulturel fond, der vedrører Det  

 Kongelige Teater, ophævet.
Herved ophæves sidstnævnte lov i sin helhed, idet  

 dens øvrige bestemmelser - §§ 7-9 - foreslås ophævet i § 5 i det samtidig  

 fremsatte forslag til lov om Den kulturelle Fond og om visse bevillinger på  

 ophavsretsområder.
Til § 32 Bestemmelsen fastslår i modsætning til den gældende teaterlov, at loven  

 ikke kan sættes i kraft for Grønland, da teaterområdet må betragtes som  

 overgået til det grønlandske hjemmestyre i lighed med de øvrige kulturelle  

 områder ved hjemmestyrelovens ikrafttræden i 1979.
 Bilag 1.
 Oversigt over de bevillingsmæssige ændringer som følge af lovforslaget.
 Lovforslaget medfører ikke bevillingsmæssige merudgifter, men der er  

 gennem besparelser på visse områder tilvejebragt mulighed for at tilgodese  

 særlige formål inden for andre af teaterlovens områder.
Nuværende finanslovkonto FL 1990 FL 1991 FL 1992 § 21.05.02. Tilskud.
51.01. Landsdelsscener 74.279.600 73,0 71,8 51.02. Refusion af kommunale og amtskommunale udgifter til egnsteatre  

 25.960.000 24,5 23,0 51.03. Refusion af amtskommunale udgifter til rejsende børneteatre og  

 opsøgende teatre 4.707.000 5,1 5,5 51.04. Refusion af kommunale og amtskommunale udgifter til køb af  

 forestillinger 10.883.000 10,9 10,9 52.01. Det rejsende Landsteater 18.170.000 (* 1) 9,1 - 52.02. Anden rejsende teatervirksomhed 814.900 0,4 - 52.03. Børneteater og opsøgende teater 8.905.800 4,5 - 52.04. Opera- og balletvirksomhed 1.531.800 0,8 - 52.05. Anden teatervirksomhed 3.263.300 1,6 - 52.06. Amatørteatervirksomhed 1.722.500 2,0 2,3 52.07. Billetkøbssordninger og publikumsorganisationer 29.097.500 (* 2)  

 26,8 24,6 52.08. Støtte til fremme af nutidig dansk dramatik 566.300 0,3 - 52.09. Andre støtteforanstaltninger 165.500 0,1 - 52.10. Teateruddannelser 8.103.900 10,4 12,6 52.11. Stipendier til videreuddannelse 300.400 0,2 - 52.12. Landelsscener, særstatsstøtte 1.013.200 0,5 - 52.13. Eksperimenterende virksomhed 5.066.200 2,5 - Ny konto: Den Jyske Opera og Det Danske Teater - 6,4 12,8 Teaterrådet til  

 støtte i henhold til lovforslagets § 19 - 17,2 34,5 I alt 194.550.900 196,3 198,0 § 21.20.05. Teatre Udlån 74.01. Lån. 3.537.900 2,4 1,2 I alt 198.088.800 198,7 199,2 § 21.31.
Det Kongelige Teater 206.930.300 206,2 205,8 I alt 405.019.100 404,9 405,0 (* 1) Beløbet er 0,3 mio. kr. højere end på FL 1990. Forhøjelsen skyldes  

 en teknisk korrektion i forhold til konto 52.07.
 (* 2) Beløbet er 0,3 mio. kr. lavere end på FL 1990. Nedsættelsen skyldes  

 en teknisk korrektion i forhold til konto 52.01.
Bilag 2 Skitse til fremtidige budgetter for den samlede ammtskommunalt og  

 statsstøttede turneeteatervirksomhed m.v.
 Som det fremgår af bemærkningerne til §§ 5-6 skal amtskommunerne, der  

 hidtil har ydet støtte både til driften af Den jyske Opera, Det Danske Teater  

 og forskellige såkaldt løst optagne teatre, herunder danseteater, fremtidig  

 udelukkende yde støtte til driften af Den jyske Opera og Det Danske Teater.  

 Disse to institutioner har hidtil gennem Det rejsende Landsteater oppebåret  

 lige store offentlige tilskud, men der bør fremtidig ske en vis skævdeling  

 til fordel for Det Danske Teater, der efter lovforslaget forudsættes at  

 udvide sit hidtidige virke til også at omfatte forestillinger for de yngre og  

 yngste aldersklasser.
Den turneeteaterstøtte, der for tiden administreres af Teaterrådet,  

 andrager i FL 1990-niveau ca. 0,8 mio. kr., hvilket beløb agtes forøget med  

 8,4 mio. kr. til 9,2 mio. kr.
Endvidere agtes de af rådet administrerede  

 bevillinger forøget med et beløb på 4,0 mio. kr., der i følge  

 lovbemærkningerne som minimum skal anvendes årlig til danseteatervirksomhed.  

 Af den samlede bevillingsforøgelse til Teaterrådet på 12,4 mio. kr. til disse  

 formål agtes 5,4 mio. kr. dækket gennem reduktion af de hidtil til Det  

 Rejsende Landsteater ydede statstilskud, der fremtidig som nævnt kun skal  

 komme Den Jyske Opera og Det Danske Teater til gode, medens 7,0 mio. kr. er  

 tilvejebragt ved besparelser inden for andre områder.
 I FL 1990-niveau ser de nuværende turnevirksomhedsbudgetter omtrent  

 således ud:
 Kommentar:
 Da kulturministeren har budgetgodkendende myndighed i relation til Det  

 Rejsende Landsteater, og da Folketinget bestemmer størrelsen af §  

 15-bevillingen, har staten i realiteten indflydelse på anvendelsen af  

 samtlige 35,1 mio. kr., skønt staten kun yder 19,0 mio. kr., medens  

 amtskommunerne, der yder 16,1 mio. kr., ikke har ret til på egen hånd at  

 træffe beslutning om anvendelsen af nogen del af de samlede bevillinger.
 I FL 1990-niveau kunne de kommende turnevirksomhedsbudgetter i følge  

 lovforslaget komme til at se ud omtrent som følger:
 Kommentar:
Her har staten kun indflydelse på anvendelsen af 13,2 mio. kr., medens der  

 ydes 26,0 mio. kr. i statstilskud.
Amtskommunerne yder 16,1 mio. kr., men kan  

 råde over 28,9 mio. kr.
 På denne baggrund må det også for amtskommunerne være acceptabelt, at  

 statens tilskud til Det Danske Teater og Den Jyske Opera indtil videre kun  

 andrager ca. 44,3 pct. af det samlede offentlige tilskud til disse  

 institutioner, således at den i bemærkningerne til §§ 5 og 6 forudsatte  

 limitering af statstilskuddet til 50 pct. ikke for tiden er aktuel.
Bilag 3 Oversigt over hvorledes Teaterrådets nye bevilling på 34,5 mio. kr. i  

 henhold til lovforslagets § 19 er sammensat Efter lovforslagets § 19 skal Teaterrådet fremover varetage en række nye  

 opgaver.
Rådets bevilling bliver samtidig forhøjet med 13,1 mio. kr.  

 Nedenstående oversigt skal vise, hvorledes forbindelsen er mellem rådets nye  

 samlede bevilling på 34,5 mio. kr. og de nugældende bevillinger efter  

 teaterloven.
a.
Opgaver, der allerede i dag henhører under Teaterrådets administration § 21.05.02. Tilskud Alle beløb er i FL 1990 - niveau.
Bilag 4 Ministeriet for Kulturelle Anliggenders bekendtgørelse nr. 900 af 15.  

 december 1986 Efter 2. behandling den 17. maj 1990 Kapitel 1 Formål § 1. Lovens formål er at fremme teaterkunst og teaterkultur i Danmark.
Kapitel 2 Det Kongelige Teater § 2. Det Kongelige Teater er Danmarks nationalteater.
Teatret, hvis virke  

 omfatter hele landet, skal uden ensidighed opføre forestillinger af høj  

 kvalitet baseret på nye og klassiske værker inden for ballet, opera og  

 skuespil med særlig hensyntagen til danske ophavsmænd.
Det Kongelige Teater  

 skal som led i sin virksomhed medvirke til at udvikle teaterkunsten gennem  

 eksperimenterende virksomhed og særlige initiativer.
 Stk. 2. Det Kongelige Kapels virke omfatter ud over virksomhed som opera-  

 og balletkapel afholdelse af koncerter af høj kvalitet.
 Stk. 3. Teatret kan drive uddannelsesvirksomhed inden for sit  

 arbejdsområde.
 § 3. Teatret drives som en statsvirksomhed under Kulturministeriet.
 § 4. Teatrets øverste ledelse varetages af en teaterchef, der udnævnes af  

 kongen.
 Stk. 2. Teaterchefen udnævner de kunstneriske chefer.
 Stk. 3. Kulturministeren udfærdiger efter indstilling fra teaterchefen et  

 reglement for de ved teatret ansatte.
Kapitel 3 Den Jyske Opera og Det Danske Teater § 5. De selvejende institutioner Den Jyske Opera og Det Danske Teater skal  

 bidrage til at dække behovet for teater- og musikdramatiske forestillinger i  

 hele landet ved at opføre et alsidigt og kvalitetspræget repertoire med  

 særlig hensyntagen til værker af danske dramatikere og komponister m.v.
Den  

 Jyske Opera og Det Danske Teater skal som led i deres virksomhed medvirke til  

 at udvikle teaterkunsten gennem eksperimenterende virksomhed og særlige  

 initiativer.
 Stk. 2. Institutionernes vedtægter skal godkendes af Amtsrådsforeningen i  

 Danmark og kulturministeren.
§ 6. Den Jyske Opera og Det Danske Teater drives med tilskud fra samtlige  

 amtskommuner og staten.
Statens tilskud fastsættes på de årlige finanslove.
Stk. 2. Tilskuddene til Den Jyske Opera og Det Danske Teater udbetales  

 forskudsvis i henhold til budgetter, der er godkendt af amtsrådene.
Efter  

 regnskabsårets afslutning indsendes regnskaber til de tilskudsgivende  

 myndigheder.
Stk. 3. Ud over det tilskud, der er nævnt i stk. 1, yder staten efter  

 ansøgning og efter indhentet udtalelse fra Teaterrådet støtte til Den Jyske  

 Opera og Det Danske Teater til turnerende eller opsøgende  

 børneteatervirksomhed.
Statens tilskud hertil fastsættes på de årlige  

 finanslove.
 § 7. Nærmere regler om Den Jyske Opera og Det Danske Teater fastsættes af  

 kulturministeren efter forhandling med Amtsrådsforeningen i Danmark.
Kapitel 4 Det Rejsende Børneteater og Opsøgende Teater § 8. Det Rejsende Børneteater og Opsøgende Teater er en selvejende  

 institution bestående af et antal børneteatre og opsøgende teatre, der  

 tilknyttes institutionen for perioder af 1-3 år.
 Stk. 2. Institutionen skal bidrage til dækning af behovet for rejsende  

 børneteater og opsøgende teater i hele landet.
 Stk. 3. Institutionens vedtægter skal godkendes af Amtsrådsforeningen i  

 Danmark og kulturministeren.
 Stk. 4. Institutionens styrelse består af højst 24 medlemmer, hvoraf over  

 halvdelen repræsenterer amtskommunerne.
§ 9. Det Rejsende Børneteater og Opsøgende Teater drives med tilskud fra  

 amtskommuner og staten.
Statens tilskud fastsættes på de årlige finanslove.
 Stk. 2. Styrelsen træffer efter indhentet udtalelse fra Teaterrådet  

 beslutning om anvendelse af de bevilgede midler.
Stk. 3. Statens tilskud udbetales forskudsvis i henhold til det budget,  

 der er godkendt af styrelsen.
Efter regnskabsårets afslutning indsendes det  

 af styrelsen godkendte regnskab til de tilskudsgivende myndigheder.
 Stk. 4. Ud over tilskuddet efter stk. 1 kan staten yde en særlig støtte  

 til dækning af rejseudgifter for de teatre, der støttes af den selvejende  

 institution.
 § 10. Kulturministeren fastsætter efter forhandling med Amtsrådsforeningen  

 i Danmark nærmere regler om støtteordningen og administrationen af denne.
Kapitel 5 Landsdelsscenerne i Århus, Odense og Ålborg § 11. Landsdelsscenerne i Århus, Odense og Ålborg skal bidrage til at  

 dække teaterbehovet i landsdelen ved opførelse af et alsidigt repertoire  

 bestående af såvel ældre som nyere dramatiske værker med særlig hensyntagen  

 til værker af danske dramatikere.
Landsdelsscenerne skal som et led i deres  

 virksomhed medvirke til at udvikle teaterkunsten gennem eksperimenterende  

 virksomhed og særlige initiativer.
Når det er påkrævet af hensyn til dækning  

 af landsdelens behov for musikdramatiske opførelser, skal landsdelsscenerne  

 give plads for opera- og balletforestillinger, der gennemføres i samarbejde  

 med andre teatre eller institutioner.
 § 12. Landsdelsscenerne i Århus, Odense og Ålborg drives med tilskud fra  

 amtskommunerne og staten.
 Stk. 2. Statens tilskud til landsdelsscenerne fastsættes på de årlige  

 finanslove.
Stk. 3. Tilskuddene til landsdelsscenerne udbetales forskudsvis i henhold  

 til budgetter, der er godkendt af amtsrådene i henholdsvis Århus, Fyns og  

 Nordjyllands Amtskommuner.
Efter regnskabsårets afslutning indsender  

 ovennævnte amtsråd de godkendte regnskaber til de øvrige tilskudsgivende  

 myndigheder.
 § 13. Landsdelsscenerne i Århus, Odense og Ålborg drives som selskaber  

 eller selvejende institutioner.
Kapitel 6 Den storkøbenhavnske teaterstøtteordning § 14. Staten yder sammen med Københavns, Roskilde og Frederiksborg  

 Amtskommuner samt Københavns og Frederiksberg Kommuner støtte til driften af  

 et antal teatre i hovedstadsområdet, der skal bidrage til at dække  

 teaterbehovet ved at opføre et alsidigt og kvalitetspræget repertoire  

 bestående af såvel ældre som nyere dramatiske værker med særlig hensyntagen  

 til værker af danske dramatikere.
Teatrene skal som led i deres virksomhed  

 medvirke til at udvikle teaterkunsten gennem eksperimenterende virksomhed og  

 særlige initiativer.
Stk. 2. Statens tilskud ydes til en af Københavns, Roskilde og  

 Frederiksborg Amtskommuner samt Københavns og Frederiksberg Kommuner oprettet  

 tværkommunal organisation, der fordeler den samlede bevilling mellem de  

 teatre, der indgår i støtteordningen.
Statens tilskud fastsættes på de årlige  

 finanslove.
 Stk. 3. De nærmere regler om støtteordningen fastsættes af  

 kulturministeren efter forhandling med Københavns, Roskilde og Frederiksborg  

 Amtskommuner samt Københavns og Frederiksberg Kommuner.
Kapitel 7 Egnsteatre § 15. Staten yder delvis refusion af kommunernes og amtskommunernes  

 udgifter til driften af egnsteatre.
 Stk. 2. Refusionsprocenten beregnes som forholdet mellem statens på  

 finansloven fastsatte bevilling og de samlede offentlige tilskud.
 Stk. 3. Kommunerne og amterne kan maksimalt få refunderet i alt 75 pct. af  

 deres tilskud til egnsteatervirksomhed.
 Stk. 4. Statsrefusion af udgifter til det enkelte egnsteater ydes inden  

 for et maksimum, der angives i finansloven.
 Stk. 5. Kulturministeren fastsætter efter forhandling med Kommunernes  

 Landsforening, Amtsrådsforeningen i Danmark og Københavns og Frederiksberg  

 Kommuner nærmere regler for refusionsordningen.
§ 16. Kommuners og amtskommuners udgifter, der berettiger til refusion i  

 henhold til § 15, beregnes på grundlag af budgetter, der er godkendt af  

 vedkommende kommunalbestyrelser eller amtsråd.
Refusion udbetales forskudsvis  

 i løbet af teatersæsonen.
 Stk. 2. Endelig beregning af refusionen i henhold til § 15 finder sted på  

 grundlag af regnskaber for teatervirksomhederne, der er godkendt af de i stk.  

 1 nævnte budgetgodkendende myndigheder.
Kapitel 8 Teaterrådet § 17. Teaterrådet skal rådgive og bistå offentlige myndigheder i sager  

 angående teaterforhold.
Rådet kan på eget initiativ behandle spørgsmål  

 vedrørende dansk teaterliv og fremsætte udtalelser herom.
 § 18. Teaterrådet kan inden for en på de årlige finanslove fastsat  

 beløbsramme yde støtte til:
1) Stationær og turnerende samt opsøgende teatervirksomhed bortset fra de  

 i kapitel 2, 3, 5 og 6 nævnte teatre, 2) fremme af ny dansk dramatik, 3) anskaffelse af teknisk udstyr m.v. samt i særlige tilfælde indretning  

 af lokaler til teaterformål og 4) andre aktiviteter, der kan fremme lovens formål.
Stk. 2. Ved fordeling af støtte efter stk. 1 skal Teaterrådet søge at  

 tilgodese alle genrer inden for det professionelle teater, herunder det  

 musikdramatiske område.
Der skal lægges vægt på at fremme udviklingen af nye  

 teaterformer og anden eksperimenterende virksomhed, og den geografiske  

 spredning af aktiviteterne skal søges fremmet.
En væsentlig del af støtten  

 skal anvendes til støtte af teatervirksomhed, der henvender sig til børn og  

 unge.
Stk. 3. Støtten kan ydes til løbende teaterdrift eller til enkeltstående  

 projekter.
Støtten ydes som tilskud, garanti eller lån.
 Stk. 4. Kulturministeren kan fastsætte nærmere regler for tilbagebetaling  

 af tilskud ydet til anskaffelse af teknisk udstyr m.v.
 § 19. Teaterrådet har den endelige administrative afgørelse med hensyn til  

 fordeling af de midler, der på de årlige finanslove bevilges til rådets  

 virksomhed.
§ 20. Teaterrådet består af 5 medlemmer, der beskikkes af kulturministeren  

 for en periode af 4 år. 2 af medlemmerne udpeges af kontaktudvalget, og 3 af  

 medlemmerne udpeges af kulturministeren.
Medlemmerne må i funktionstiden ikke  

 være knyttet til noget teater eller beklæde teaterfaglige tillidsposter.  

 Ministeren kan i særlige tilfælde fravige denne bestemmelse.
Medlemmerne kan  

 ikke genbeskikkes.
 Stk. 2. Til Teaterrådet knyttes et sekretariat.
 § 21. Der nedsættes et kontaktudvalg til at følge Teaterrådets virksomhed,  

 drøfte dansk teaters situation og afgive udtalelser om principielle forhold  

 til kulturministeren.
Stk. 2. Kontaktudvalget består af indtil tyve medlemmer, som beskikkes af  

 kulturministeren for fire år efter forslag fra de betydende institutioner,  

 organisationer og interessegrupper inden for dansk teater.
Kontaktudvalget  

 vælger blandt sine medlemmer en formand og en næstformand.
 Stk. 3. Udvalget forelægger ministeren den fra Teaterrådet modtagne  

 beretning med de bemærkninger, som udvalget ønsker at knytte hertil.
 § 22. Kulturministeren fastsætter efter forslag fra henholdsvis  

 Teaterrådet og kontaktudvalget forretningsorden for de pågældende organer.
 § 23. Kulturministeren kan bestemme, at beføjelser, der i henhold til  

 denne lov tilkommer Teaterrådet, udøves af ministeren.
 Stk. 2. Kulturministeren kan give Teaterrådet instruktioner vedrørende  

 udøvelsen af de beføjelser, der er henlagt til Teaterrådet.
Kapitel 9 Teaterabonnementsordningen § 24. Amtskommunerne yder tilskud til nedbringelse af prisen på  

 teaterbilletter, der sælges i eller i forbindelse med abonnement eller med  

 ungdomsrabat.
Herudover kan der ydes tilskud til andre billetkøbsordninger  

 samt til administration af ordningerne.
I hovedstadsområdet ydes tilskuddene  

 af Københavns Amtskommune og Københavns og Frederiksberg Kommuner.
Stk. 2. Staten yder amtskommunerne og Københavns og Frederiksberg Kommuner  

 et tilskud, der fastsættes på de årlige finanslove, til finansiering af de  

 ordninger, der er nævnt i stk. 1, 1. pkt.
Statens tilskud ydes med faste  

 kronebeløb pr. billet solgt henholdsvis i eller i forbindelse med abonnement  

 eller med ungdomsrabat.
De faste kronebeløb fastsættes af kulturministeren  

 forud for hver sæson.
 Stk. 3. Regler for tilskud til abonnement, ungdomsrabat og andre  

 billetkøbsordninger fastsættes af kulturministeren efter forhandling med  

 Amtsrådsforeningen i Danmark og Københavns og Frederiksberg Kommuner.
 Stk. 4. Staten kan yde tilskud til centrale organisationer af  

 teaterpublikum.
Kapitel 10 Særlige bestemmelser om børneteater og opsøgende teater § 25. Staten refunderer 50 pct. af kommunernes og amtskommunernes udgifter  

 ved køb af forestillinger af børneteater og opsøgende teater.
 Stk. 2. Kulturministeren fastsætter efter forhandling med Kommunernes  

 Landsforening, Amtsrådsforeningen i Danmark og Københavns og Frederiksberg  

 Kommuner nærmere regler for refusionsordningen.
§ 26. Kulturministeren nedsætter et udvalg for børneteater og opsøgende  

 teater m.v.
Udvalget består af 3 medlemmer, der udpeges efter indstilling af  

 Børneteatersammenslutningen, Foreningen af små Teatre og Danmarks  

 Teaterforeninger, hvis medlem repræsenterer forbrugerne.
 Stk. 2. Vedtægter for udvalget godkendes af kulturministeren.
 Stk. 3. Der kan ydes tilskud til udvalgets virksomhed.
Kapitel 11 Amatørteatre § 27. Der kan ydes støtte til kunstnerisk arbejdende amatørsceners  

 virksomhed og til amatørscenernes centrale organisationer.
Kapitel 12 Teateruddannelse § 28. Statens Teaterskole er en statsinstitution, der har til opgave at  

 uddanne skuespillere, instruktører og scenografer.
Kulturministeren kan  

 bestemme, at der etableres uddannelser i andre fag inden for teaterområdet.
 Stk. 2. Herudover kan skolen meddele videregående uddannelse til alle, der  

 er beskæftiget med teatervirksomhed.
 Stk. 3. Skolen ledes af en rektor, der ansættes af kulturministeren.
 Stk. 4. Kulturministeren fastsætter nærmere regler om Statens Teaterskoles  

 virksomhed.
 § 29. Der kan ydes støtte til anden teateruddannelsesvirksomhed.
 Stk. 2. Støtten kan ydes som årlige driftstilskud eller som engangstilskud  

 til kurser, seminarer og lignende.
Kapitel 13 Generelle vilkår for støtte efter kapitel 3-8 § 30. Drives teatervirksomhed af et selskab, en forening eller en  

 selvejende institution eller som kommunal institution, skal selskabets,  

 foreningens eller institutionens vedtægter godkendes af den offentlige  

 hovedtilskudsyder.
 Stk. 2. Det påhviler den i stk. 1 nævnte tilskudsyder at påse, at  

 vedtægter for en selvejende institution enten indeholder bestemmelser, der  

 opfylder kravene i lov om erhvervsdrivende fonde eller lov om fonde og visse  

 foreninger, eller bestemmelser, der kan danne grundlag for undtagelse fra  

 denne lovgivning.
 § 31. Den offentlige hovedtilskudsyder skal godkende ansættelser af  

 teaterledelse og de vilkår, der gælder for ansættelsen.
 Stk. 2. Der må ikke uden kulturministerens godkendelse gøres  

 indskrænkninger i teaterledelsens ret til frit og uafhængigt at træffe  

 bestemmelse om repertoire, engagement og øvrige kunstneriske spørgsmål.
Kapitel 14 Ikrafttrædelse § 32. Loven træder i kraft den 1. januar 1991 med undtagelse af §§ 5-24,  

 der først træder i kraft den 1. juli 1991.
 Stk. 2. §§ 1-10, §§ 16 d og e, §§ 20-21, § 26, § 30 og §§ 34-38 i lov om  

 teatervirksomhed, jf. lovbekendtgørelse nr. 900 af 15. december 1986, ophæves  

 den 1. januar 1991. §§ 11-16 c, §§ 17-19, §§ 22-25, §§ 27-29 og §§ 31-33 i  

 samme lov ophæves den 1. juli 1991. §§ 1-6 i lov om Det kongelige Teater og  

 om oprettelsen af en kulturel fond, jf. lovbekendtgørelse nr. 898 af 15.  

 december 1986, ophæves den 1. januar 1991.
 § 33. Loven gælder ikke for Færøerne og Grønland.
Ændringsforslag til 2. behandling den 16. maj 1990 Af kulturministeren:
Til § 23 7) I stk. 1 affattes 1. pkt. således:
»Amtskommunerne yder tilskud til nedbringelse af prisen på  

 teaterbilletter, der sælges i eller i forbindelse med abonnement eller med  

 ungdomsrabat.« 8) I stk. 2 affattes 2. pkt. således:
»Statens tilskud ydes med faste kronebeløb pr. billet solgt  

 henholdsvis i eller i forbindelse med abonnement eller med  

 ungdomsrabat.« Bemærkninger Til nr. 1 og 2 Som anført i den af Kulturudvalget den 15. maj 1990 afgivne betænkning har  

 kulturministeren besluttet at stille forslag om, at staten fortsat skal yde  

 tilskud til køb af billetter til andre teaterforestillinger end dem, der  

 indgår i det tegnede abonnement (rabatkuponer). Ved nærværende  

 ændringsforslag skabes der hjemmel for et sådant tilskud.
Som for billetter  

 købt i abonnement og med ungdomsrabat ydes tilskuddet med et fast kronebeløb  

 pr. billet, der ved nyordningens ikrafttræden vil blive fastsat således, at  

 det gennemsnitligt svarer til, hvad rabatten ville være ved et tilskud på 25  

 pct. af billetprisen.
