Nr LSF 168 Forslag til Lov om forsikring mod følger af arbejdsskade Fremsat af socialministeren (Else Winther Andersen) den 18. december 1991 Vedtaget ved tredjebehandling den 14. maj 1992 Lov nr. 390 af 20/05/1992 Kapitel 1 Lovens område Den forsikringsberettigede personkreds § 1. Enhver, der mod løn eller som ulønnet medhjælper antages til  

 i en arbejdsgivers tjeneste varigt, midlertidigt eller forbigående at udføre  

 arbejde her i landet, er forsikret mod følgerne af arbejdsskade efter denne  

 lov, jf. § 9. Forsikret er endvidere medlemmer af arbejdsgiverens familie,  

 for så vidt de efter beskaffenheden og omfanget af deres arbejde i  

 arbejdsgiverens virksomhed kan sidestilles med andre arbejdere.  

 Arbejdsgiverens ægtefælle er kun forsikret, hvis der er indgået lønaftale,  

 der kan tillægges skattemæssig virkning efter kildeskatteloven ved sidste  

 lønudbetaling forud for arbejdsskaden.
 Stk. 2. Ligestillet med en person, der er antaget til udførelse af  

 arbejde her i landet, er søfarende, der gør tjeneste på dansk skib.
 Stk. 3. Et levendefødt barn, der inden fødslen har pådraget sig en  

 sygdom som følge af moderens arbejde under graviditeten, er forsikret mod  

 følgerne af sygdommen efter denne lov.
 Stk. 4. Hvis det senere godtgøres, at påvirkninger af forældrene  

 før befrugtningen eller efter fødslen har skadende effekt på foster eller  

 barn, vil sådanne skader kunne henføres under loven i overensstemmelse med §  

 10.
 § 2. Forsikringen omfatter alt arbejde for arbejdsgiveren,  

 herunder arbejde i dennes virksomhed, erhvervsmæssig eller ej, i  

 arbejdsgiverens personlige husholdning og ved udførelse af privat tjeneste  

 for arbejdsgiveren og dennes familie.
§ 3. Lovens regler finder tillige anvendelse på personer 1) under udøvelse af borgerlige eller kommunale ombud, 2) under varetagelse af tillidshverv i forbindelse med de ansattes  

 arbejdsforhold på virksomheden, 3) under forsøg på redning af menneskeliv, forebyggelse af ulykker eller  

 afværgelse af større materielle og kulturelle tab, når forsøget uden at kunne  

 anses for arbejde efter § 1 dog sker i sammenhæng med sådant arbejde, og 4) under forsøg på redning af menneskeliv her i landet, uden at forsøget  

 indgår som en naturlig del af den pågældendes arbejde.
 § 4. Socialministeren fastsætter regler om, i hvilket omfang loven  

 skal gælde for den personkreds, der er omfattet af afsnit VI og VII i lov om  

 social bistand.
 Stk. 2. Socialministeren fastsætter regler om, i hvilket omfang  

 loven skal gælde for uddannelsessøgende, der opholder sig på en arbejdsplads  

 som led i uddannelsen.
 Stk. 3. Chefen for Arbejdsskadestyrelsen fastsætter regler om  

 anvendelse af loven på personer, der i arbejdsgiverens tjeneste udsendes til  

 midlertidigt arbejde i udlandet.
Den forsikringspligtige arbejdsgiver § 5. Enhver arbejdsgiver, som i sin tjeneste beskæftiger personer  

 som nævnt i § 1, har forsikringspligt efter loven for disse personer, jf. dog  

 stk. 2 og 3.
Stk. 2. Reder for et skib, som er indført eller skal indføres i  

 Det Danske Skibsregister eller Dansk Internationalt Skibsregister, har  

 forsikringspligt for enhver person omfattet af § 1, der er antaget til efter  

 skibsførerens anvisninger at udføre arbejde om bord på skibet, uanset om den  

 pågældende er ansat eller aflønnet af andre end rederen, og uanset om  

 arbejdet vedrører andet end skibets drift.
Forsikringspligten omfatter også  

 personer, der helt eller delvis ejer skibet, og som udfører arbejde på dette,  

 medmindre skibet udelukkende anvendes til lystsejlads.
Stk. 3. Forsikringspligten omfatter ikke medhjælp under arbejde i  

 privat husholdning eller under udførelse af privat tjeneste, hvis den samlede  

 beskæftigelse herved ikke overstiger 400 timer i et kalenderår.
Ydelser i  

 anledning af arbejdsskader, der overgår sådan medhjælp, udbetales forskudsvis  

 af Arbejdsskadestyrelsen og fordeles for hvert kalenderår på samtlige  

 forsikringsselskaber, som har koncession til at tegne  

 arbejdsskadeforsikringer.
Arbejdsskadestyrelsen fastsætter i samarbejde med  

 Finanstilsynet nærmere regler for denne fordeling.
 § 6. Forsikringspligtig arbejdsgiver for en skadelidt er den  

 arbejdsgiver, i hvis virksomhed eller tjeneste arbejdsskaden er indtrådt, jf.  

 dog stk. 2 og 3 samt § 5, stk. 2 og 3.
 Stk. 2. Forsikringspligtig arbejdsgiver for en skadelidt, der har  

 pådraget sig sygdom som nævnt i § 10, er arbejdsgiveren i den virksomhed, i  

 hvilken den sygdomsramte senest før sygdommens påvisning har været udsat for  

 skadelige påvirkninger, der antages at have medført den pågældende sygdom.  

 Dette gælder dog ikke, såfremt det godtgøres, at sygdommen skyldes arbejde i  

 anden virksomhed.
 Stk. 3. Kan en forsikringspligtig arbejdsgiver efter stk. 2 ikke  

 med rimelig sandsynlighed udpeges, udbetales ydelserne efter loven  

 forskudsvis af Arbejdsskadestyrelsen og fordeles for hvert finansår på de  

 forsikringsselskaber, som har koncession til at drive  

 arbejdsskadeforsikringsvirksomhed, Ulykkesforsikringsforbundet for Dansk  

 Søfart, staten og de kommuner, der ikke har tegnet forsikring efter denne  

 lov, jf. § 45. Arbejdsskadestyrelsen fastsætter i samarbejde med  

 Finanstilsynet nærmere regler for denne fordeling.
 § 7. En arbejdsgiver, der har overtaget udførelsen af et arbejde,  

 er forsikringspligtig arbejdsgiver også for de personer, som kontrahenten  

 overlader den pågældende til arbejdets udførelse.
Stk. 2. Den, der driver virksomhed eller udfører arbejde, hvortil  

 der er knyttet forsikringspligt, anses som forsikringspligtig arbejdsgiver  

 for dem, der er beskæftiget ved virksomheden eller arbejdet, uanset om de er  

 antaget af en anden arbejdsgiver, der har overtaget udførelsen af en del af  

 arbejdet.
Såfremt den anden arbejdsgiver selv har sine ansatte forsikret,  

 anses denne som forsikringspligtig arbejdsgiver.
 § 8. Enhver, for hvem sædvanlig mindst 3/5 af årsindtægten stammer  

 fra personligt arbejde ved fiskeri, skal i det omfang, erhvervet drives for  

 egen regning, tegne forsikring for sin egen person.
Kapitel 2 Arbejdsskaden § 9. Ved arbejdsskade forstås i denne lov 1) ulykkestilfælde, der skyldes arbejdet eller de forhold, hvorunder dette  

 foregår, 2) skadelige påvirkninger af højst 5 dages varighed, der skyldes arbejdet  

 eller de forhold, hvorunder dette foregår, og 3) erhvervssygdomme, jf. § 10.
§ 10. Ved erhvervssygdomme forstås i denne lov 1) sygdomme, som efter medicinsk og teknisk erfaring er forårsaget af  

 særlige påvirkninger, som bestemte persongrupper gennem deres arbejde eller  

 de forhold, hvorunder dette foregår, er udsat for i højere grad end personer  

 uden sådant arbejde.
Endvidere sygdomme hos et levendefødt barn, der er  

 pådraget inden fødslen som følge af moderens arbejde under graviditeten.  

 Chefen for Arbejdsskadestyrelsen fastsætter i en fortegnelse, hvilke sygdomme  

 der anses for at være af denne karakter.
Det kan herved bestemmes, at  

 sygdomme kun anses for omfattet, når de er forårsaget af arbejde i bestemte  

 arbejdsområder eller andre særlige vilkår er opfyldt.
 2) andre sygdomme, herunder sygdomme hos et levendefødt barn pådraget  

 inden fødslen, hvis det godtgøres, enten at sygdommen efter den nyeste  

 medicinske erfaring opfylder de krav, som er nævnt i nr. 1, 1. og 4. pkt.,  

 eller at den må anses for udelukkende eller i overvejende grad at være  

 forårsaget af arbejdets særlige art.
 Stk. 2. Sygdomme som følge af påvirkninger af forældrene før  

 befrugtningen eller efter fødslen vil kunne henføres under loven ved ændring  

 af fortegnelsen nævnt i stk. 1, nr. 1, eller efter stk. 1, nr. 2, hvis det  

 senere godtgøres, at disse påvirkninger har skadende effekt på foster eller  

 barn.
 Stk. 3. Sygdomme, der er omfattet af stk. 1, nr. 2, og stk. 2, kan  

 kun anerkendes efter forelæggelse for Erhvervssygdomsudvalget, jf. § 58.  

 Disse sygdomme skal forelægges Erhvervssygdomsudvalget, medmindre  

 Arbejdsskadestyrelsen skønner, at forelæggelsen vil være udsigtsløs.
 § 11. En person, der har pådraget sig en sygdom, som er optaget i  

 fortegnelsen, jf. § 10, stk. 1, nr. 1, har krav på ydelser efter loven,  

 medmindre det anses for overvejende sandsynligt, at sygdommen skyldes andre  

 forhold end de erhvervsmæssige.
 Stk. 2. Hvor der i denne lov er knyttet retsvirkninger til dagen  

 for en arbejdsskades indtræden, gælder disse for erhvervssygdomme fra den  

 dag, hvor sygdommen anmeldes, jf. kapitel 3.
 § 12. Forsikringsdækningen efter denne lov omfatter den  

 personskade, som er forvoldt af arbejdsskaden, selv om den er beskeden i  

 forhold til skadelidtes samlede helbredstilstand.
 Stk. 2. Godtgøres det, at den anmeldte personskade ikke  

 udelukkende er forvoldt af den anmeldte skade, skal skadelidte underrettes  

 herom senest samtidig med meddelelsen om skadetilfældets anerkendelse, jf. §  

 23.
 § 13. Et påvist tab af erhvervsevne, et varigt men eller en  

 persons død anses for at være en følge af arbejdsskaden, medmindre  

 overvejende sandsynlighed taler herimod.
 § 14. Er Danmark i krig, anses skade som følge af krigshandlinger  

 ikke som arbejdsskade, medmindre skaden rammer personer, der er forsikret i  

 de ulykkesforsikringsforbund, som er nævnt i § 52.
Kapitel 3 Anmeldelse og sagsoplysning § 15. En arbejdsskade, der antages at kunne begrunde krav på  

 ydelser efter loven, skal anmeldes snarest muligt og senest 9 dage efter  

 skadens indtræden.
 Stk. 2. En arbejdsskade, der ikke er anmeldt efter stk. 1, og som  

 har medført, at skadelidte endnu ikke på 5-ugers-dagen for skadens indtræden  

 kan genoptage sædvanligt arbejde i fuldt omfang, skal anmeldes senest 9 dage  

 herefter.
 Stk. 3. For erhvervssygdomme, jf. § 10, regnes  

 anmeldelsesfristerne fra det tidspunkt, hvor den anmeldelsespligtige har fået  

 kendskab til, at sygdommen må antages at være erhvervsbetinget.
Stk. 4. Arbejdsskadestyrelsen skal inden 48 timer underrettes om  

 dødsfald, der kan være forårsaget af en arbejdsskade, herunder ethvert  

 dødsfald indtruffet på en arbejdsplads.
Underretning skal finde sted, selv om  

 den arbejdsskade, der kan have medført dødsfaldet, allerede er anmeldt eller  

 skal anmeldes efter stk. 1-3.
 § 16. Anmeldelsespligten påhviler den forsikringspligtige  

 arbejdsgiver.
 Stk. 2. For erhvervssygdomme, jf. § 10, påhviler  

 anmeldelsespligten den arbejdsgiver, hos hvem skadelidte senest var ansat, da  

 sygdommen blev påvist, selv om denne er en anden end den forsikringspligtige.
 Stk. 3. For personer under arbejde i privat husholdning eller  

 under udførelse af privat tjeneste, og for hvem der ikke er forsikringspligt,  

 jf. § 5, stk. 3, påhviler anmeldelsespligten arbejdsgiveren.
 Stk. 4. For personer, som har tegnet forsikring for sig selv efter  

 § 8, og for personer omfattet af § 3, nr. 4, skal anmeldelsen foretages af de  

 pågældende eller deres efterladte.
 § 17. Arbejdsgiveren anmelder arbejdsskader til det  

 forsikringsselskab, hvor forsikring er tegnet, jf. § 46.
Stk. 2. Arbejdsgiveren anmelder arbejdsskader til  

 Arbejdsskadestyrelsen, når 1) arbejdsgiveren ikke har tegnet forsikring, jf. § 5, stk. 3, og § 45,  

 eller 2) arbejdsgiveren har undladt at opfylde sin forsikringspligt, jf. § 48.
 Stk. 3. Skadetilfælde omfattet af § 3, nr. 4, anmeldes til  

 Arbejdsskadestyrelsen.
 § 18. Socialministeren fastsætter regler om, at læger og tandlæger  

 til Arbejdsskadestyrelsen og Arbejdstilsynet skal anmelde såvel klare som  

 formodede tilfælde af erhvervssygdomme, som de pågældende gennem deres  

 erhverv bliver bekendt med.
 § 19. Socialministeren fastsætter retningslinier for samarbejdet  

 mellem Arbejdsskadestyrelsen, forsikringsselskaber og kommuner m.fl. med  

 henblik på koordinering af hjælpeforanstaltningerne for de skadelidte.
 Stk. 2. Chefen for Arbejdsskadestyrelsen fastsætter regler for,  

 hvilke oplysninger anmeldelsen skal indeholde, og hvorledes anmeldelse skal  

 ske, herunder hvilke anmeldelser forsikringsselskabet skal videresende til  

 Arbejdsskadestyrelsen samt tidspunktet herfor.
Stk. 3. Chefen for Arbejdsskadestyrelsen fastsætter, hvilke  

 blanketter der skal benyttes ved anmeldelse og ved afgivelse af  

 lægeerklæringer, der er nødvendige til sagens behandling.
Chefen for  

 Arbejdsskadestyrelsen fastsætter endvidere regler for, i hvilket omfang  

 lægeerklæringer og lægeattester, jf. stk. 4, skal honoreres med fast takst,  

 samt størrelsen af denne takst.
 Stk. 4. Forsikringsselskabet afholder udgifterne til  

 lægeerklæringer, herunder speciallægeerklæringer og obduktionserklæringer, og  

 til udtalelser og dokumentationer i øvrigt, herunder til nødvendige  

 revisionsopgørelser.
§ 20. Er anmeldelse ikke indsendt rettidigt, kan krav om  

 erstatning efter loven dog rejses af skadelidte eller de efterladte inden for  

 en frist af 1 år fra arbejdsskadens indtræden.
For erhvervssygdomme, jf. §  

 10, regnes fristen fra det tidspunkt, hvor skadelidte eller de efterladte har  

 fået kendskab til, at sygdommen må antages at være erhvervsbetinget.
Når der  

 er særlig grund dertil, kan der ses bort fra fristen.
 § 21. Arbejdsskadestyrelsen kan udsende sagkyndige til at foretage  

 undersøgelse på stedet.
 Stk. 2. Arbejdsskadestyrelsen kan af arbejdsgivere, ansatte,  

 kommuner og andre vedkommende, herunder sygehuse, institutter og behandlende  

 læger m.v., forlange meddelt enhver oplysning, styrelsen skønner er af  

 betydning, herunder eventuelle politirapporter, sygehusjournaler med hvad  

 dertil hører, produktionsprocedurer, produkters og stoffers kemiske  

 bestanddele eller afskrift af sådanne rapporter, journaler og formler.  

 Arbejdsskadestyrelsen kan forlange retsligt forhør i overensstemmelse med  

 retsplejelovens § 1018, få udskrift heraf samt forlange, at der foretages  

 obduktion efter reglerne om lovmæssige obduktioner.
 Stk. 3. For personer, der er nævnt i § 5, stk. 2, påhviler det  

 skibsføreren at tilføre skibsdagbogen fyldige oplysninger om arbejdsskadens  

 indtræden og omstændighederne i forbindelse hermed.
§ 22. Skadelidte skal snarest muligt efter arbejdsskadens  

 indtræden lade sig undersøge af en læge og derefter gennemgå den  

 lægebehandling eller den optræning, som lægen eller Arbejdsskadestyrelsen  

 finder nødvendig.
Skadelidte skal om nødvendigt lade sig indlægge til  

 observation på sygehus eller lignende institution.
Skadelidte skal endvidere  

 efter Arbejdsskadestyrelsens bestemmelse lade sig undersøge af en læge  

 udpeget af styrelsen, lade sig arbejdsprøve og efter anmodning afgive  

 mundtlig forklaring for Arbejdsskadestyrelsen.
Stk. 2. Forsikringsselskabet skal afholde rejseudgifterne, når  

 skadelidte får lægebehandling m.v., jf. stk. 1, efter Arbejdsskadestyrelsens  

 anmodning.
Forsikringsselskabet skal endvidere yde erstatning for  

 dokumenteret tabt arbejdsfortjeneste i de tilfælde, der er nævnt i stk. 1, 2.  

 og 3. pkt., hvis fraværet er af mindst 2 timers varighed.
Som grundlag for  

 beregningen kan højst anvendes den timefortjeneste, der svarer til den i §  

 41, stk. 3, nævnte årsløn.
 Stk. 3. Stk. 2 gælder også, når Den Sociale Ankestyrelse har  

 begæret de oplysninger, der er nævnt i stk. 1.
Kapitel 4 Arbejdsskadens anerkendelse § 23. Arbejdsskadestyrelsen skal senest 3 måneder efter at have  

 modtaget anmeldelse om ulykkestilfælde eller kortvarige skadelige  

 påvirkninger, jf. § 9, nr. 1 og 2, meddele skadelidte eller dennes  

 efterladte, om tilfældet er omfattet af loven.
Fristen er 9 måneder for  

 sygdomme på fortegnelsen over erhvervssygdomme, jf. § 10, stk. 1, nr. 1.
Stk. 2. Afgår skadelidte ved døden efter skadens anmeldelse,  

 finder fristerne i stk. 1 tilsvarende anvendelse for meddelelse til de  

 efterladte om, hvorvidt dødsfaldet er omfattet af loven.
Fristerne regnes her  

 fra underretningen om dødsfaldet til Arbejdsskadestyrelsen.
 Stk. 3. Skønner Arbejdsskadestyrelsen, at stillingtagen til  

 anerkendelsesspørgsmålet ikke er mulig inden for de frister, der er nævnt i  

 stk. 1 og 2, skal skadelidte eller de efterladte underrettes herom.
 § 24. Har skadelidte eller de efterladte fået meddelelse om, at  

 skadetilfældet eller dødsfaldet ikke er omfattet af loven, kan sagen  

 genoptages inden 5 år fra meddelelsens dato.
 Stk. 2. Har Arbejdsskadestyrelsen meddelt, at en anmeldt sygdom  

 ikke hører under loven, og optages sygdommen senere på fortegnelsen nævnt i §  

 10, stk. 1, nr. 1, kan sagen genoptages, selv om der er forløbet mere end 5  

 år fra Arbejdsskadestyrelsens afgørelse.
 Stk. 3. Kan et anmeldt tilfælde ikke behandles på grund af  

 forhold, der skyldes skadelidte eller dennes efterladte, bortfalder kravet  

 efter loven efter 5 år regnet fra arbejdsskadens indtræden.
Kapitel 5 Ydelserne § 25. Ydelserne efter loven er 1) betaling af udgifter til sygebehandling, optræning og hjælpemidler  

 m.m., jf. § 30, 2) erstatning for tab af erhvervsevne, jf. § 32, 3) godtgørelse for varigt men, jf. § 33, 4) overgangsbeløb ved dødsfald, jf. § 35, 5) erstatning for tab af forsørger, jf. §§ 36-38.
 Almindelige regler om fastsættelse af erstatning m.v.
§ 26. Erstatning efter §§ 30 og 32 samt godtgørelse efter § 33 i  

 denne lov fastsættes på grundlag af arbejdsskadens følger.
Erstatningen kan  

 således nedsættes eller efter omstændighederne bortfalde, hvis skadelidtes  

 aktuelle lægelige og sociale situation ikke udelukkende kan henføres til  

 arbejdsskaden.
 § 27. Når Arbejdsskadestyrelsen har meddelt parterne, at en sag om  

 en anmeldt arbejdsskade må anses for afsluttet uden erstatningsberettigende  

 følger, kan krav efter loven ikke rejses efter 5 år fra meddelelsens dato,  

 medmindre styrelsen skønner, at ganske særlige omstændigheder taler herfor.
 § 28. Efterkommer skadelidte ikke de krav, der er nævnt i § 22,  

 eller modarbejder skadelidte sin helbredelse ved tilsidesættelse af givne  

 forskrifter, kan retten til erstatning helt eller delvis bortfalde.
 Stk. 2. Hvis de efterladte modsætter sig obduktion, kan retten til  

 erstatning bortfalde.
§ 29. Har skadelidte forsætligt eller ved retsstridig handling  

 eller undladelse fremkaldt eller væsentligt bidraget til arbejdsskadens  

 indtræden, kan krav på erstatning for tab af erhvervsevne og godtgørelse for  

 varigt men nedsættes eller helt bortfalde.
Skadelidte skal i givet fald  

 udtrykkeligt gøres opmærksom herpå.
 Sygebehandling, optræning og hjælpemidler m.m.
§ 30. Er sygebehandling eller optræning under sagens behandling  

 nødvendig for at opnå bedst mulig helbredelse, kan udgifterne hertil betales  

 i det omfang, udgifterne ikke kan afholdes efter lov om offentlig sygesikring  

 eller som led i behandlingen på offentligt sygehus.
Optræningen skal  

 foretages som efterbehandling under lægelig kontrol i umiddelbar tilknytning  

 til sygebehandlingen.
 Stk. 2. Er anskaffelse af proteser, briller og lignende  

 hjælpemidler samt sygevogne under sagens behandling nødvendig for at sikre  

 sygebehandlingens eller genoptræningens resultater, for at formindske  

 arbejdsskadens følger eller for nøjere at kunne bestemme omfanget af  

 erhvervsevnetabet og graden af varigt men, kan udgifterne herved betales.
 Stk. 3. Stk. 1 og 2 gælder også ved genoptagelse af sagen med  

 henblik på en ændret vurdering af erhvervsevnetabet og det varige men.
 Stk. 4. Har en forsikret under arbejdet anvendt et af de  

 hjælpemidler, der er nævnt i stk. 2, og er hjælpemidlet blevet beskadiget som  

 følge af arbejdet eller de forhold, hvorunder arbejdet foregår, kan  

 udgifterne til reparation, eventuelt fornyelse af hjælpemidlet, betales.
 Stk. 5. Chefen for Arbejdsskadestyrelsen fastsætter regler om, i  

 hvilket omfang der kan ske dækning af udgifter efter stk. 1-4. Chefen for  

 Arbejdsskadestyrelsen fastsætter endvidere regler om, at sådanne udgifter  

 under særlige omstændigheder kan dækkes, selv om sagen ikke er under  

 behandling.
§ 31. Når der efter sygebehandling, optræning eller revalidering  

 er grundlag for at skønne over skadelidtes fremtidige helbredstilstand og  

 erhvervsmuligheder, afgør Arbejdsskadestyrelsen, om der tilkommer skadelidte  

 erstatning for tab af erhvervsevne og godtgørelse for varigt men.
Afgørelsen  

 skal så vidt muligt træffes inden 1 år og senest inden 2 år efter  

 arbejdsskadens anmeldelse.
 Stk. 2. Har arbejdsskaden medført døden, fastsættes inden for  

 samme frister som nævnt i stk. 1 regnet fra anmeldelsen af dødsfaldet, om der  

 tilkommer skadelidtes efterladte overgangsbeløb ved dødsfald og erstatning  

 for tab af forsørger.
 Stk. 3. Forskud på erstatning for tab af erhvervsevne og på  

 godtgørelse for varigt men kan udbetales i tiden, indtil der er truffet  

 endelig afgørelse i sagen.
Erstatning for tab af erhvervsevne § 32. Har arbejdsskaden medført nedsættelse af skadelidtes evne  

 til at skaffe sig indtægt ved arbejde, tilkommer der den pågældende  

 erstatning for tab af erhvervsevne.
Der ydes ikke erstatning, hvis  

 erhvervsevnetabet er mindre end 15 pct.
 Stk. 2. Ved bedømmelsen af erhvervsevnetabet tages hensyn til  

 skadelidtes muligheder for at skaffe sig indtægt ved sådant arbejde, som med  

 rimelighed kan forlanges af den pågældende efter dennes evner, uddannelse,  

 alder og muligheder for erhvervsmæssig omskoling og optræning.
 Stk. 3. Erstatning for tab af erhvervsevne til et barn med  

 fosterskade, jf. § 10, stk. 1, nr. 2, eller til et barn med sygdomme som  

 følge af påvirkning af forældrene før befrugtningen eller efter fødslen, jf.  

 § 10, stk. 2, kan tidligst ydes fra skadelidtes 15. år.
 Stk. 4. Erstatningen tilkendes som en løbende ydelse, medmindre  

 denne kapitaliseres efter reglerne i § 43.
 Stk. 5. Ved fuldstændigt tab af erhvervsevne udgør den løbende  

 ydelse årlig 4/5 af skadelidtes årsløn, jf. § 41, og ved nedsættelse af  

 erhvervsevnen en forholdsmæssig del heraf.
 Stk. 6. Den årlige ydelse udbetales med 1/12 månedlig forud og  

 løber fra tidspunktet for afgørelsen, medmindre særlige omstændigheder taler  

 for et andet tidspunkt.
 Stk. 7. Fra udgangen af den måned, hvor den erstatningsberettigede  

 fylder 67 år, afløses den løbende ydelse af et engangsbeløb på 2 gange den  

 årlige ydelse efter stk. 5. Er en erstatningsberettiget på tidspunktet for  

 afgørelsen fyldt 67 år, udbetales erstatningen som anført i 1. pkt.
Godtgørelse for varigt men § 33. Har en arbejdsskade påført skadelidte varigt men, tilkommer  

 der den pågældende godtgørelse herfor.
Godtgørelse ydes dog ikke, hvis  

 mengraden fastsættes til mindre end 5 pct.
 Stk. 2. Mengraden fastsættes på grundlag af skadens medicinske art  

 og omfang og under hensyn til de af arbejdsskaden forvoldte ulemper i  

 skadelidtes personlige livsførelse.
Stk. 3. Mengodtgørelsen udbetales som et kapitalbeløb og udgør ved  

 en mengrad på 100 pct. 340.000 kr.
Beløbet reguleres efter § 42. Ved lavere  

 mengrader udgør godtgørelsen en forholdsmæssig del af 340.000 kr.
 Stk. 4. I ganske særlige tilfælde kan mengodtgørelsen fastsættes  

 til et højere beløb, dog højst 120 pct. af 340.000 kr. reguleret efter § 42.
 Stk. 5. Var skadelidte ved arbejdsskadens indtræden fyldt 60 år,  

 nedsættes den efter stk. 3 eller 4 beregnede godtgørelse med 5 pct. for hvert  

 år, skadelidte på tidspunktet for arbejdsskadens indtræden var over 59 år.  

 Mengodtgørelsen nedsættes dog ikke yderligere efter det fyldte 69. år.
Genoptagelse af erstatningsspørgsmål § 34. Efter anmodning fra skadelidte eller på  

 Arbejdsskadestyrelsens foranledning kan erstatnings- og  

 godtgørelsesspørgsmålene, jf. §§ 30, 32 og 33, genoptages inden for en frist  

 af 5 år fra første fastsættelse, hvis der er sket væsentlige ændringer af de  

 forhold, der blev lagt til grund for fastsættelsen.
Fristen for genoptagelse  

 kan forlænges inden udløbet af 5-års-fristen.
Når ganske særlige  

 omstændigheder taler herfor, kan der ses bort fra fristerne.
 Stk. 2. Modtageren af løbende ydelse efter § 32 skal underrette  

 forsikringsselskabet eller Arbejdsskadestyrelsen om enhver forandring i sine  

 forhold, som kan formodes at medføre en nedsættelse eller bortfald af  

 ydelsen, ligesom forsikringsselskabet eller Arbejdsskadestyrelsen skal være  

 opmærksom på, om der indtræder sådanne forandringer i modtagerens forhold.
Overgangsbeløb ved dødsfald § 35. Har en arbejdsskade medført døden, tilkommer der den  

 efterladte ægtefælle et overgangsbeløb een gang for alle på 88.500 kr., hvis  

 ægteskabet var indgået før arbejdsskadens indtræden og samlivet bestod på  

 tidspunktet for skadelidtes død.
Beløbet reguleres efter § 42.
 Stk. 2. Er ægteskabet indgået efter arbejdsskadens indtræden, har  

 den efterladte ægtefælle krav på samme overgangsbeløb, hvis ægteskabet på  

 tidspunktet for skadelidtes død havde bestået de sidste 5 år og ægtefællerne  

 levede sammen på tidspunktet for skadelidtes død.
 Stk. 3. Overgangsbeløbet tilkommer endvidere en efterladt, som før  

 arbejdsskadens indtræden levede sammen med skadelidte i et ægteskabslignende  

 forhold, hvis samlivet på tidspunktet for dødens indtræden havde bestået de  

 sidste 5 år.
 Stk. 4. Efterlader afdøde sig ingen, der er berettiget til  

 overgangsbeløb efter stk. 1-3, kan overgangsbeløbet tilkendes en anden  

 efterladt person, når særlige omstændigheder taler derfor.
Erstatning for tab af forsørger § 36. Den, der er berettiget til overgangsbeløb efter § 35, stk.  

 1-3, og som ved skadelidtes død har mistet en forsørger, eller som ved  

 dødsfaldet på anden måde har fået sine forsørgelsesmæssige forhold forringet,  

 har ret til erstatning herfor.
Erstatningen fastsættes under hensyn til  

 forsørgelsens omfang og den efterladtes muligheder for at forsørge sig selv,  

 når alder, helbredstilstand, uddannelse, beskæftigelse samt forsørgerforhold  

 og økonomiske forhold tages i betragtning.
Stk. 2. Erstatningen ydes i form af en tidsbestemt løbende ydelse,  

 som årlig udgør 30 pct. af afdødes årsløn, jf. § 41, og som udbetales med  

 1/12 månedlig forud.
Perioden kan højst fastsættes til 10 år.
Udbetales der i  

 anledning af dødsfaldet efterindtægt, udbetales ydelsen dog først fra udløbet  

 af efterindtægtsperioden.
 Stk. 3. Ydelse efter stk. 2 løber uændret i den fastsatte periode,  

 medmindre ydelsen helt eller delvis omsættes til kapitalbeløb eller den  

 berettigede afgår ved døden.
Stk. 4. Fra udgangen af den måned, hvor den erstatningsberettigede  

 fylder 67 år, afløses den løbende ydelse af et engangsbeløb på 2 gange den  

 årlige ydelse.
Er en erstatningsberettiget på tidspunktet for skadelidtes død  

 fyldt 67 år, udbetales erstatningen som anført i 1. pkt.
Stk. 5. Er en efterladt ikke anset for erstatningsberettiget efter  

 stk. 1, kan den pågældende inden for en frist på 5 år fra modtagelsen af  

 meddelelsen herom kræve erstatningsspørgsmålet genoptaget.
På samme måde kan  

 en efterladt, der har fået tilkendt erstatning efter stk. 1, jf. stk. 2,  

 inden for en frist på 5 år efter ydelsens ophør kræve erstatningsspørgsmålet  

 genoptaget med henblik på tilkendelse af yderligere tidsbestemt løbende  

 ydelse.
 § 37. Efterlader afdøde sig børn, over for hvilke den pågældende  

 havde forsørgelsespligt efter lov om social bistand, tilkommer der hvert  

 barn, som har den anden af sine forældre i live, en løbende årlig ydelse på  

 10 pct. af afdødes årsløn, jf. § 41, stk. 3, indtil barnets fyldte 18. år.
Stk. 2. Mister et barn, som modtager løbende ydelse efter stk. 1,  

 den anden af sine forældre, tilkommer der for den resterende tid barnet en  

 årlig ydelse på 20 pct. af afdødes årsløn.
Samme årlige ydelse tilkommer  

 indtil barnets fyldte 18. år hvert barn, for hvilket skadelidte ved sin død  

 stod som eneforsørger efter lov om social bistand.
Stk. 3. Er barnet ved det fyldte 18. år under uddannelse og  

 forholdene i øvrigt taler derfor, kan ydelsen forlænges til tidspunktet for  

 uddannelsens afslutning, dog længst til pågældendes fyldte 21. år.
Samme ret  

 har afdødes barn, som på tidspunktet for dødens indtræden var fyldt 18 år og  

 under uddannelse.
Stk. 4. Hvis ydelserne efter stk. 1-3 udregnes til mere end 50  

 pct. af afdødes årsløn, nedsættes de enkelte ydelser til samlet 50 pct. af  

 afdødes årsløn.
Ydes der samtidig erstatning efter § 36, nedsættes ydelserne  

 tilsvarende til 40 pct. af afdødes årsløn.
Stk. 5. Ydelserne efter stk. 1-3 udbetales med virkning fra  

 dødsfaldet med 1/12 månedlig forud.
Udbetales der i anledning af dødsfaldet  

 efterindtægt, udbetales ydelsen dog først fra udløbet af  

 efterindtægtsperioden.
§ 38. Hvis de samlede årlige ydelser efter §§ 36 og 37 udgør  

 mindre end 70 pct. af afdødes årsløn, kan der inden for denne begrænsning  

 under særlige omstændigheder tillægges erstatning til andre, som afdøde helt  

 eller delvis forsørgede, da arbejdsskaden indtraf.
Erstatningen kan bortset  

 fra erstatning til afdødes stedbørn under 21 år udbetales som kapitalbeløb,  

 jf. § 43.
Fælles bestemmelser § 39. Tilkommer der som følge af arbejdsskaden den skadelidte  

 pension efter lov om tjenestemandspension, nedsættes værdien af skadelidtes  

 erstatning for tab af erhvervsevne efter denne lov.
Nedsættelsen sker med 2/3  

 af værdien af det beløb, hvormed tjenestemandspensionen er forhøjet ud over  

 den pension, der svarer til tjenestealderen på tidspunktet for  

 pensioneringen.
 Stk. 2. Medfører arbejdsskaden døden, og tilkommer der som følge  

 af dødsfaldet de efterladte pension efter lov om tjenestemandspension,  

 nedsættes erstatning for tab af forsørger efter denne lov med 2/3 af det  

 beløb, hvormed tjenestemandspensionen er forhøjet ud over den pension, der  

 svarer til afdødes tjenestealder på tidspunktet for dødsfaldet.
 Stk 3. Ved beregning af den tjenestemandspension, som efter stk. 1  

 og 2 lægges til grund for fastsættelse af erstatningen efter denne lov, ses  

 der bort fra det samordningsfradrag, der er nævnt i kapitel 9 i lov om  

 tjenestemandspension.
Stk. 4. Bestemmelserne i stk. 1-3 anvendes tilsvarende på andre  

 erstatningsberettigede efter denne lov, for hvem der med hensyn til pension  

 er fastsat regler, der svarer til reglerne i lov om tjenestemandspension.
I  

 disse tilfælde betaler forsikringsselskabet til pensionsgiveren et beløb  

 svarende til det beregnede fradrag i skadelidtes eller de efterladtes  

 erstatning efter denne lov.
§ 40. Hvis skadelidte eller de efterladte har fået udbetalt  

 ydelser efter lov om social pension eller lov om social bistand for en  

 periode, hvor der senere tilkendes erstatning som løbende ydelse for tab af  

 erhvervsevne, jf. § 32, eller tab af forsørger, jf. §§ 36-38, har kommunen  

 krav på refusion fra forsikringsselskabet.
Refusionskravet omfatter  

 forskellen mellem det beløb, som efter de nævnte love er udbetalt, og det  

 beløb, som ville være blevet udbetalt, hvis erstatningen var blevet udbetalt  

 samtidig med de sociale ydelser.
Kommunens krav kan dog ikke overstige det  

 beløb, der efter denne lov er tilkendt den pågældende for samme tidsrum.
 Stk 2. Er der som følge af arbejdsskaden udbetalt skadelidte eller  

 dennes efterladte erstatning af en erstatningsansvarlig skadevolder eller  

 dennes forsikringsselskab, har skadevolderen henholdsvis forsikringsselskabet  

 krav på af arbejdsskadeforsikringsselskabet at få godtgjort det  

 erstatningsbeløb af samme art, som arbejdsskadeforsikringsselskabet har pligt  

 til at betale på det tidspunkt, hvor kravet fremsættes.
Kapitel 6 Årslønsfastsættelsen § 41. Som årsløn regnes skadelidtes samlede arbejdsfortjeneste i  

 året før arbejdsskadens indtræden. Årslønnen fastsættes efter et skøn, når  

 særlige ansættelsesforhold gør sig gældende, eller når skadelidte på grund af  

 en erhvervssygdom ikke har været beskæftiget til samme løn i hele det  

 foregående år, eller hvis skadelidte har været ude af erhverv i en kortere  

 eller længere periode før datoen for sygdommens anmeldelse.
Stk. 2. I årslønnen medregnes værdien af fri kost og logi samt  

 værdien af andre naturalydelser.
Chefen for Arbejdsskadestyrelsen fastsætter  

 værdien af kost og logi for personer, der har ophold hos arbejdsgiveren.
Stk. 3. Årslønnen kan ikke sættes højere end 280.500 kr.
Beløbet  

 reguleres efter § 42.
 Stk. 4. Er skadelidte under 21 år eller under uddannelse, kan der  

 ved årslønsfastsættelsen tages hensyn til den erhvervsindtægt, skadelidte  

 kunne forvente at opnå efter det fyldte 21. år eller efter uddannelsens  

 afslutning, hvis arbejdsskaden ikke havde fundet sted. Årslønnen skal dog  

 ansættes til mindst 104.500 kr. reguleret efter § 42, medmindre skadelidtes  

 erhvervsevne allerede forud for arbejdsskadens indtræden var nedsat i  

 væsentlig grad.
 Stk. 5. For personer, der er forsikret efter § 8, beregnes  

 erstatningen efter en årsløn på 104.500 kr. reguleret efter § 42.
Stk. 6. Til brug ved beregning og regulering af erstatning for tab  

 af erhvervsevne som løbende ydelse fastsættes en grundløn.
Denne beregnes ved  

 at gange den årsløn, der er fastsat efter reglerne i stk. 1-5, med forholdet  

 mellem 280.500 kr. og det maksimale årslønsbeløb, der var gældende, da  

 arbejdsskaden indtraf.
§ 42. De i §§ 33, 35 og 41, stk. 3-5, nævnte beløb reguleres med  

 samme procent, som ugelønnen er steget eller faldet i forhold til april  

 kvartal 1991. Ugelønnen beregnes som den af Danmarks Statistik  

 offentliggjorte gennemsnitlige timefortjeneste (inkl. dyrtidstillæg, men  

 bortset fra alle andre tillæg) for alle arbejdere inden for håndværk og  

 industri i hele landet i april kvartal ganget med det ugentlige antal  

 arbejdstimer ved fuld sædvanlig arbejdstid.
De herefter fremkomne beløb  

 afrundes til nærmeste med 1.000 delelige kronebeløb.
 Stk. 2. Grundlønnen, jf. § 41, stk. 6, reguleres med samme procent  

 som de beløb, der er nævnt i stk. 1.
 Stk. 3. Chefen for Arbejdsskadestyrelsen bekendtgør hvert år inden  

 udgangen af januar måned, hvilke reguleringer der skal finde sted.  

 Ændringerne har gyldighed fra den følgende 1. april.
 Stk. 4. Ved fastsættelsen af løbende erstatningsydelse,  

 kapitalerstatning samt godtgørelsesbeløb beregnes erstatningen og  

 godtgørelsen, som om arbejdsskaden var indtruffet på afgørelsens tidspunkt.
 Stk. 5. Løbende årlige ydelser, der ikke er delelige med 12,  

 forhøjes til nærmeste med 12 delelige kronebeløb.
Kapitel 7 Erstatningsforvaltning og erstatningsudbetaling § 43. Løbende årlig erstatning tilkendt efter § 32 for tab af  

 erhvervsevne på mindre end 50 pct. skal normalt og uden den  

 erstatningsberettigedes samtykke omsættes til et kapitalbeløb.
Af løbende  

 årlig erstatning tilkendt for tab af erhvervsevne på 50 pct. og derover  

 omsættes efter den erstatningsberettigedes begæring herom den del af  

 erstatningen, der svarer til 50 pct. erhvervsevnetab, til kapitalbeløb.  

 Erstatning efter § 36 for tab af forsørger omsættes til kapitalbeløb efter  

 den erstatningsberettigedes begæring.
Stk. 2. Omsætning af løbende ydelse til kapitalbeløb finder sted  

 på grundlag af ydelsens størrelse på omsætningstidspunktet.
Socialministeren  

 fastsætter efter indstilling fra Arbejdsskadestyrelsen de nærmere regler for  

 omsætning af den løbende ydelse til kapitalbeløb.
 § 44. Erstatninger og godtgørelsesbeløb efter denne lov udbetales  

 til den berettigede.
 Stk. 2. Skønner Arbejdsskadestyrelsen, at modtageren af en løbende  

 ydelse ikke bør have fri rådighed over ydelsen, træffes bestemmelse om, på  

 hvilken måde ydelsen skal komme den pågældende til gode.
 Stk. 3. I særlige tilfælde kan Arbejdsskadestyrelsen udbetale  

 erstatnings- og godtgørelsesbeløb til den berettigede og derefter kræve det  

 udlagte beløb ind hos forsikringsselskabet.
Stk. 4. Udbetales de i stk. 1 omhandlede beløb senere end 14 dage  

 fra datoen for underretningen om beløbets tilkendelse, forrentes beløbet fra  

 udløbet af 14-dages-fristen, til betaling sker, med en årlig rente på 1 pct.  

 over Nationalbankens diskonto.
I de i § 40, stk. 1, omhandlede tilfælde løber  

 fristen fra datoen for kommunens meddelelse om refusionskravet.
Kapitel 8 Forsikringspligtens ordning § 45. Staten og kommunerne har ikke pligt til at afgive risikoen  

 efter denne lov.
Det samme gælder civillisten.
 § 46. Forsikringspligtige arbejdsgivere skal overføre deres risiko  

 efter loven til et forsikringsselskab eller et forsikringsforbund, jf. § 52,  

 der af Finanstilsynet er meddelt koncession til at tegne  

 arbejdsskadeforsikring.
§ 47. Efter Arbejdsskadestyrelsens bestemmelse skal en  

 arbejdsgiver, som har undladt at tegne pligtig forsikring efter loven eller  

 at holde sådan forsikring i kraft, betale den præmie, der er unddraget  

 forsikringsselskabet.
Beløbet skal indbetales til Arbejdsskadestyrelsen og  

 godskrives samtlige forsikringsselskaber, som har koncession til at drive  

 arbejdsskadeforsikringsvirksomhed, efter regler fastsat af  

 Arbejdsskadestyrelsen i samarbejde med Finanstilsynet.
 Stk. 2. Beløb svarende til ubetalte præmier, jf. stk. 1, kan med  

 tillæg af omkostninger inddrives af Kongeriget Danmarks Hypotekbank og  

 Finansforvaltning (Hypotekbanken). Skyldige beløb kan inddrives ved  

 udpantning, og Hypotekbanken kan inddrive skyldige beløb ved indeholdelse i  

 løn m.v. hos den pågældende efter reglerne om inddrivelse af personlige  

 skatter i kildeskatteloven.
Stk. 3. Socialministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
Bestemmelsen i § 67, stk. 3, finder tilsvarende  

 anvendelse.
 Stk. 4. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 48. Foreligger der en arbejdsskade, og har arbejdsgiveren  

 undladt at opfylde sin forsikringspligt, udbetaler Arbejdsskadestyrelsen  

 forskudsvis ydelser efter loven til skadelidte eller dennes efterladte.
 Stk. 2. Arbejdsgiveren skal refundere Arbejdsskadestyrelsen det  

 udbetalte beløb, medmindre styrelsen skønner, at der har foreligget sådanne  

 undskyldende omstændigheder for arbejdsgiveren, at den pågældende helt eller  

 delvis bør fritages for betaling.
 Stk. 3. Arbejdsskadestyrelsen kan i det omfang, det skønnes  

 rimeligt, eftergive arbejdsgiveren beløbet.
 Stk. 4. De beløb, som Arbejdsskadestyrelsen har udbetalt efter  

 stk. 1, fordeles efter reglerne i § 5, stk. 3, med fradrag af eventuelt  

 refunderet beløb efter stk. 2 på samtlige forsikringsselskaber, som har  

 koncession til at tegne arbejdsskadeforsikring.
 Stk. 5. Reglerne i § 47, stk. 2-4, finder tilsvarende anvendelse  

 for refusionskrav efter stk. 2 og renter heraf efter § 50, 1. pkt.
 § 49. Når et forsikringsselskab, der er meddelt koncession til at  

 tegne arbejdsskadeforsikring af Finanstilsynet, har overtaget en  

 forsikringspligtig arbejdsgivers risiko, hæfter selskabet, selv om det ved  

 forsikringsaftalen er gået ud fra urigtige forudsætninger vedrørende  

 forsikringsansvarets art og omfang.
§ 50. De beløb, der forskudsvis er udlagt af Arbejdsskadestyrelsen  

 efter § 5, stk. 3, § 6, stk. 3, § 48, stk. 1 og 4, og § 51, stk. 2, forrentes  

 med en årlig rente, der svarer til gennemsnittet af den af Nationalbanken  

 opgjorte dag til dag-pengemarkedsrente.
De nærmere regler for beregningen af  

 renten fastsættes af chefen for Arbejdsskadestyrelsen.
§ 51. Tilbagekaldes et forsikringsselskabs koncession, tages  

 bestanden af arbejdsskadeforsikringer under administration af  

 Arbejdsskadestyrelsen, og samtlige skader, der anmeldes til  

 forsikringsselskabet efter datoen for tilbagekaldelsen, sendes til  

 Arbejdsskadestyrelsen.
Samtidig overdrages til Arbejdsskadestyrelsen de  

 kapitaler, som selskabet har reserveret i medfør af lov om  

 forsikringsvirksomhed, og som vedrører selskabets bestand af forsikringer  

 efter loven på tidspunktet for tilbagekaldelsen af koncessionen.
 Stk. 2. De udgifter, der følger af forsikringsbestandens  

 administration, betales forskudsvis af Arbejdsskadestyrelsen og fordeles  

 efter reglerne i § 5, stk. 3, for hvert kalenderår på samtlige  

 forsikringsselskaber, som har koncession til at tegne arbejdsskadeforsikring.  

 De overdragne kapitaler fordeles efter samme regler.
 § 52. Forsikringspligtige arbejdsgivere for personer antaget til  

 arbejde om bord på fartøj af enhver art, der sædvanligvis anvendes i  

 fiskerierhverv, er under gensidigt ansvar medlemmer af  

 Ulykkesforsikringsforbundet for Dansk Fiskeri.
 Stk. 2. Forsikringspligtige arbejdsgivere for personer antaget til  

 arbejde om bord på fartøj af enhver art, der sædvanligvis anvendes i anden  

 virksomhed end fiskerierhverv, er under gensidigt ansvar medlemmer af  

 Ulykkesforsikringsforbundet for Dansk Søfart.
 Stk. 3. Ulykkesforsikringsforbundene overtager tillige  

 forsikringsrisikoen efter loven for arbejdsgivere, der er forpligtet til at  

 tegne forsikring for sig selv, jf. § 5, stk. 2, 2. pkt., og § 8.
 Stk. 4. Stk. 1 og 2 gælder ikke for forsikringspligtige  

 arbejdsgivere for personer antaget til arbejde om bord på fartøj, der  

 udelukkende anvendes til lystsejlads, og som er målt til under 4  

 bruttoregistertons.
 § 53. Forsikringsselskaber og forsikringsforbund, som har  

 koncession til at tegne arbejdsskadeforsikring, samt kommuner og  

 statsinstitutioner, der ikke har tegnet forsikring efter loven, jf. § 45,  

 skal betale for Arbejdsskadestyrelsens og Den Sociale Ankestyrelses  

 administration af de forhold, der er omfattet af loven, og som vedrører de  

 pågældende.
 Stk. 2. Socialministeren fastsætter regler for betalingen og  

 opkrævningen heraf.
 Stk. 3. Chefen for Arbejdsskadestyrelsen kan pålægge de  

 forsikringsselskaber m.v., der er nævnt i stk. 1, at tilvejebringe  

 statistiske oplysninger og lignende.
Kapitel 9 Afgørelser og klageadgang § 54. Arbejdsskadestyrelsen træffer, medmindre andet er fastsat,  

 afgørelse om alle spørgsmål efter denne lov.
§ 55. Arbejdsskadestyrelsens afgørelser efter § 54 kan af  

 skadelidte, dennes efterladte og forsikringsselskabet samt arbejdsgiveren  

 indklages for Den Sociale Ankestyrelse.
Arbejdsgiveren kan dog alene  

 indbringe Arbejdsskadestyrelsens afgørelse om, hvorvidt et anmeldt tilfælde  

 er omfattet af loven, for Ankestyrelsen.
Arbejdsgiverens aktindsigt er  

 begrænset til oplysninger, der alene vedrører virksomhedens forhold.
Stk. 2. Klage efter stk. 1 skal indgives inden 4 uger efter, at  

 klageren har modtaget afgørelsen.
For skadelidte eller efterladte, der på  

 afgørelsens tidspunkt opholder sig på Færøerne eller i det øvrige Europa uden  

 for Danmark, er fristen dog 6 uger.
Opholder skadelidte eller de efterladte  

 sig uden for Europa, er fristen 3 måneder.
 Stk. 3. Ankestyrelsen kan se bort fra overskridelse af  

 klagefristerne, når der er særlig grund hertil.
 Stk. 4. I det omfang arbejdsgiveren eller forsikringsselskabet har  

 adgang til at anke Arbejdsskadestyrelsens afgørelser til Ankestyrelsen og  

 udnytter denne adgang, har anken opsættende virkning.
 § 56. Den i medfør af lov om forsikringsvirksomhed oprettede  

 erhvervssygdomspool har ankeadgang som nævnt i § 55 i erhvervssygdomssager,  

 som af Arbejdsskadestyrelsen henføres under fordelingen i § 6, stk. 3.
 § 57. Hypotekbankens afgørelser efter § 47, stk. 2-4, og § 48,  

 stk. 5, kan indbringes for finansministeren.
Kapitel 10 Erhvervssygdomsudvalget § 58. Socialministeren nedsætter et udvalg, med hvilket  

 Arbejdsskadestyrelsen mindst hvert andet år skal optage forhandling med  

 henblik på en almindelig revision af, hvilke sygdomme der opfylder kravene  

 for at blive optaget på den i § 10, stk. 1, nr. 1, nævnte fortegnelse.
 Stk. 2. Udvalget består af en formand og 8 andre medlemmer, der  

 udnævnes for 3 år ad gangen.
Stk. 3. Socialministeren udnævner udvalgets formand og medlemmer  

 samt stedfortrædere for disse.
Formanden udnævnes efter indstilling fra  

 Arbejdsskadestyrelsen, et medlem efter indstilling fra Sundhedsstyrelsen, et  

 medlem efter indstilling fra Direktoratet for Arbejdstilsynet, et medlem  

 efter indstilling fra de offentlige arbejdsgivere, et medlem efter  

 indstilling fra Funktionærernes og Tjenestemændenes Fællesråd, to medlemmer  

 efter indstilling fra Dansk Arbejdsgiverforening og to medlemmer efter  

 indstilling fra Landsorganisationen i Danmark.
 Stk. 4. Socialministeren fastsætter udvalgets forretningsorden.
Kapitel 11 Forskellige bestemmelser § 59. Ydelser i henhold til loven kan ikke danne grundlag for  

 regreskrav mod en skadevolder, der har pådraget sig erstatningspligt over for  

 skadelidte eller dennes efterladte.
Skadelidtes eller dennes efterladtes krav  

 mod den erstatningsansvarlige nedsættes i det omfang, forsikringsselskabet  

 har betalt eller er pligtigt at betale erstatning til de pågældende efter  

 denne lov.
§ 60. Aftaler mellem forsikringspligtige og forsikringsberettigede  

 er ugyldige, når de går ud på eller fører til, at bestemmelser i loven ikke  

 skal gælde, eller at den forsikrede skal udrede en forsikringspræmie, som  

 efter loven påhviler arbejdsgiveren, eller at pligtige ydelser ikke skal  

 beregnes efter loven.
Ligeledes er aftaler om tilbageholdelse i løn i  

 anledning af forsikring efter loven ugyldige.
§ 61. Krav, som efter loven tilkommer en skadelidt eller dennes  

 efterladte, kan ikke gøres til genstand for arrest, eksekution eller anden  

 retsforfølgning.
Retshandler, der afsluttes af de pågældende med hensyn til  

 sådanne krav, er ugyldige.
 § 62. Efter overenskomst med andre stater kan socialministeren  

 fastsætte regler om, i hvilket omfang lovens bestemmelser eller  

 bestemmelserne i den fremmede stats tilsvarende lovgivning skal anvendes på  

 forhold, der reguleres i loven.
 Stk. 2. Socialministeren fastsætter bestemmelser om fravigelse af  

 lovens regler i det omfang, det er nødvendigt for anvendelse af De Europæiske  

 Fællesskabers forordninger om social sikring for arbejdstagere m.v.
 § 63. Når en skade er indtruffet som følge af forsikrede personers  

 forsøg på redning af menneskeliv, jf. § 3, nr. 3, godtgøres vedkommende  

 forsikringsselskabs ydelser af statskassen.
 Stk. 2. Hvis en person, der ikke i øvrigt er forsikret efter  

 loven, pådrager sig skade ved forsøg på redning af menneskeliv, jf. § 3, nr.  

 4, betaler statskassen ydelserne efter loven.
 Stk. 3. I de tilfælde, der omfattes af stk. 1 og 2, beregnes  

 skadelidtes årsløn efter lovens almindelige regler, uanset om pågældende  

 samtidig er forsikret efter § 8. Dette gælder dog ikke, hvis anvendelse af §  

 41, stk. 5, fører til fastsættelse af en højere årsløn.
 § 64. Staten og kommunerne udreder ydelser efter loven for skade,  

 som er en følge af udøvelse af borgerlige eller kommunale ombud.
 § 65. Arbejdsskadestyrelsens tjenestemænd og dermed ligestillede,  

 herunder de til Arbejdsskadestyrelsen knyttede læger, må ikke være ansat i  

 eller tage del i ledelsen af et forsikringsselskab, som har koncession til at  

 drive arbejdsskadeforsikringsvirksomhed.
§ 66. Efter anmodning kan Arbejdsskadestyrelsen under anvendelse  

 af denne lovs bestemmelser i øvrigt afgive udtalelser om spørgsmål vedrørende  

 personskade, der ikke er omfattet af loven.
Styrelsen kan tillige afgive  

 udtalelser efter § 10 i lov om erstatningsansvar.
 Stk. 2. For sådanne udtalelser betales et beløb, der fastsættes af  

 socialministeren.
 § 67. En forsikringspligtig arbejdsgiver, der undlader at tegne  

 forsikring efter loven eller at holde forsikringen i kraft, straffes med  

 bøde.
 Stk. 2. På samme måde straffes en arbejdsgiver, som ikke rettidigt  

 anmelder en indtruffet arbejdsskade, jf. kapitel 3.
 Stk. 3. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 Stk. 4. Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 68. Staten yder erstatning efter loven til sine tjenestemænd,  

 der er beskæftiget på Færøerne, samt til de af staten beskæftigede arbejdere,  

 der ikke har fast bopæl der.
 Stk. 2. Afgørelse truffet af Det Færøske Ulykkesforsikringsråd  

 efter den færøske ulykkesforsikringslovgivning kan i overensstemmelse med de  

 heri fastsatte regler indbringes for Den Sociale Ankestyrelse.
§ 69. Arbejdsskadestyrelsen aflægger skriftlig beretning med  

 statistiske oversigter een gang årligt.
Beretningen og statistikken skal også  

 omfatte Erhvervssygdomsudvalgets arbejde.
Kapitel 12 Slutnings- og overgangsbestemmelser § 70. Loven træder i kraft den 1. januar 1993.
Stk. 2. Loven anvendes på 1) arbejdsulykker og kortvarige skadelige påvirkninger, der indtræder på  

 ikrafttrædelsesdatoen eller senere, og 2) erhvervssygdomme, der anmeldes på ikrafttrædelsesdatoen eller senere.
 § 71. Samtidig ophæves lov om arbejdsskadeforsikring, jf.  

 lovbekendtgørelse nr. 450 af 25. juni 1987 med senere ændringer.
Stk. 2. Lov om arbejdsskadeforsikring anvendes dog fortsat på 1) arbejdsulykker og kortvarige skadelige påvirkninger, der er indtruffet  

 før denne lovs ikrafttræden, og 2) erhvervssygdomme m.v., der er anmeldt før denne lovs ikrafttræden.
Stk. 3. I sager, der er omfattet af stk. 2, anvendes denne lovs §§  

 43, 44, 54 og 55 i stedet for §§ 39, 40, 53 og 54 i lov om  

 arbejdsskadeforsikring 1) ved omsætning af løbende årlig erstatning for tab af erhvervsevne og  

 for tab af forsørger til efterladt ægtefælle m.fl. til kapitalbeløb, 2) ved udbetaling af erstatning og godtgørelsesbeløb, 3) ved høring af sagens parter og 4) ved aktindsigt og klageadgang for sagens parter og arbejdsgiveren.
Stk. 4. I sager, der er omfattet af lov om forsikring mod følger  

 af ulykkestilfælde, jf. lovbekendtgørelse nr. 137 af 26. april 1968 med  

 senere ændringer, som blev ophævet ved den i stk. 1 nævnte lov med bemærkning  

 om, at loven fortsat anvendes på ulykkestilfælde, der er indtrådt før den 1.  

 april 1978, anvendes denne lovs § 34, stk. 1, og § 43, stk. 1, i stedet for §  

 34, stk. 4, og § 36, stk. 1 og 2, i lov om forsikring mod følger af  

 ulykkestilfælde 1) ved genoptagelse til revision af invaliditetserstatningen og 2) ved omsætning af årlig invaliditetserstatning til kapitalbeløb.
 Stk. 5. Personer, der er fyldt 67 år, og som modtager løbende  

 erstatning efter lov om forsikring mod følger af ulykkestilfælde, kan  

 forlange, at erstatningen, efter at den er nedsat efter  

 ulykkesforsikringslovens § 32, stk. 4, eller § 39, stk. 6, bliver omsat til  

 et kapitalbeløb.
 Stk. 6. Fristen, inden for hvilken den i stk. 5 nævnte omsætning  

 af løbende erstatning til kapital kan ske, fastsættes af chefen for  

 Arbejdsskadestyrelsen, der ligeledes fastsætter regler for omsætning af rente  

 til efterladte.
§ 72. Rente efter lov om forsikring mod følger af ulykkestilfælde  

 samt løbende ydelse efter lov om arbejdsskadeforsikring forhøjes fra den 1.  

 januar 1993 til 260,8 pct. af den rente eller løbende ydelse, der svarer til  

 grundlønnen.
Renterne og de løbende ydelser reguleres efter denne lovs § 42.
 Stk. 2. For efterladte, der som følge af skadelidtes død efter  

 denne lovs ikrafttræden har krav på erstatning efter lov om forsikring mod  

 følger af ulykkestilfælde eller lov om arbejdsskadeforsikring, beregnes og  

 reguleres erstatningen på grundlag af den årsløn, der svarer til det efter  

 stk. 1 fastsatte rente- eller ydelsesbeløb.
 Stk. 3. Stk. 1 og 2 gælder ikke for forsikringer, der er tegnet  

 efter §§ 55, 58, 59 og 74 i lov om forsikring mod følger af ulykkestilfælde.
 § 73. Socialministeren fastsætter, hvilke administrative  

 forskrifter udstedt efter den tidligere lov der forbliver i kraft efter den  

 1. januar 1993.
§ 74. De godkendelser af forsikringsselskaber, der er meddelt  

 efter den tidligere ulykkesforsikringslovgivning og  

 arbejdsskadeforsikringslovgivning, har fortsat gyldighed.
Det samme gælder en  

 arbejdsgivers fritagelse for at afgive risikoen efter  

 ulykkesforsikringsloven, meddelt i medfør af ulykkesforsikringslovens § 15,  

 stk. 13. Sådanne arbejdsgivere har samme retsstilling efter denne lov som et  

 forsikringsselskab.
Fordeling af bidrag efter denne lovs §§ 5, stk. 3, 6,  

 stk. 3, 48, stk. 4, og 51, stk. 2, foretages efter nærmere regler fastsat af  

 Arbejdsskadestyrelsen i samarbejde med Finanstilsynet.
 § 75. Loven gælder ikke for Færøerne og Grønland, men kan ved kgl.  

 anordning sættes i kraft i Grønland med de ændringer, som følger af de  

 særlige grønlandske forhold.
Oprindeligt fremsat forslag Kapitel 1 Lovens område Den forsikringsberettigede personkreds § 1. Enhver, der mod løn eller som ulønnet medhjælper antages til  

 i en arbejdsgivers tjeneste varigt, midlertidigt eller forbigående at udføre  

 arbejde her i landet, er forsikret mod følgerne af arbejdsskade efter denne  

 lov, jf. § 9. Forsikret er endvidere medlemmer af arbejdsgiverens familie,  

 for så vidt de efter beskaffenheden og omfanget af deres arbejde i  

 arbejdsgiverens virksomhed kan sidestilles med andre arbejdere.  

 Arbejdsgiverens ægtefælle er kun forsikret, hvis der er indgået lønaftale,  

 der kan tillægges skattemæssig virkning efter kildeskatteloven ved sidste  

 lønudbetaling forud for arbejdsskaden.
 Stk. 2. Ligestillet med en person, der er antaget til udførelse af  

 arbejde her i landet, er søfarende, der gør tjeneste på dansk skib.
 Stk. 3. Et levendefødt barn, der inden fødslen har pådraget sig en  

 sygdom som følge af moderens arbejde under graviditeten, er forsikret mod  

 følgerne af sygdommen efter denne lov.
 Stk. 4. Hvis det senere godtgøres, at påvirkninger af forældrene  

 før befrugtningen eller efter fødslen har skadende effekt på foster eller  

 barn, vil sådanne skader kunne henføres under loven i overensstemmelse med §  

 10.
 § 2. Forsikringen omfatter alt arbejde for arbejdsgiveren,  

 herunder arbejde i dennes virksomhed, erhvervsmæssig eller ej, i  

 arbejdsgiverens personlige husholdning og ved udførelse af privat tjeneste  

 for arbejdsgiveren og dennes familie.
 § 3. Lovens regler finder tillige anvendelse på personer:
1) under udøvelse af borgerlige eller kommunale ombud, 2) under varetagelse af tillidshverv i forbindelse med de ansattes  

 arbejdsforhold på virksomheden, 3) under forsøg på redning af menneskeliv, forebyggelse af ulykker eller  

 afværgelse af større materielle og kulturelle tab, når forsøget, uden at  

 kunne anses for arbejde efter § 1, dog sker i sammenhæng med sådant arbejde,  

 og 4) under forsøg på redning af menneskeliv her i landet, uden at forsøget  

 indgår som en naturlig del af den pågældendes arbejde.
 § 4. Socialministeren fastsætter regler om, i hvilket omfang loven  

 skal gælde for den personkreds, der er omfattet af afsnit VI og VII i lov om  

 social bistand.
 Stk. 2. Socialministeren fastsætter regler om, i hvilket omfang  

 loven skal gælde for uddannelsessøgende, der opholder sig på en arbejdsplads  

 som led i uddannelsen.
 Stk. 3. Chefen for Arbejdsskadestyrelsen fastsætter regler om  

 anvendelse af loven på personer, der i arbejdsgiverens tjeneste udsendes til  

 midlertidigt arbejde i udlandet.
Den forsikringspligtige arbejdsgiver § 5. Enhver arbejdsgiver, som i sin tjeneste beskæftiger personer  

 som nævnt i § 1, har forsikringspligt efter loven for disse personer, jf. dog  

 stk. 2 og 3.
Stk. 2. Reder for et skib, som er indført eller skal indføres i  

 Det Danske Skibsregister eller Dansk Internationalt Skibsregister, har  

 forsikringspligt for enhver person, omfattet af § 1, der er antaget til efter  

 skibsførerens anvisninger at udføre arbejde ombord på skibet, uanset om den  

 pågældende er ansat eller aflønnet af andre end rederen, og uanset om  

 arbejdet vedrører andet end skibets drift.
Forsikringspligten omfatter også  

 personer, der helt eller delvis ejer skibet, og som udfører arbejde på dette,  

 medmindre skibet udelukkende anvendes til lystsejlads.
Stk. 3. Forsikringspligten omfatter ikke medhjælp under arbejde i  

 privat husholdning eller under udførelse af privat tjeneste, hvis den samlede  

 beskæftigelse herved ikke overstiger 400 timer i et kalenderår.
Ydelser i  

 anledning af arbejdsskader, der overgår sådan medhjælp, udbetales forskudsvis  

 af Arbejdsskadestyrelsen og fordeles for hvert kalenderår på samtlige  

 forsikringsselskaber, som har koncession til at tegne  

 arbejdsskadeforsikringer.
Arbejdsskadestyrelsen fastsætter i samarbejde med  

 Finanstilsynet nærmere regler for denne fordeling.
 § 6. Forsikringspligtig arbejdsgiver for en skadelidt er den  

 arbejdsgiver, i hvis virksomhed eller tjeneste arbejdsskaden er indtrådt, jf.  

 dog stk. 2 og 3 samt § 5, stk. 2 og 3.
 Stk. 2. Forsikringspligtig arbejdsgiver for en skadelidt, der har  

 pådraget sig sygdom, som nævnt i § 10, er arbejdsgiveren i den virksomhed, i  

 hvilken den sygdomsramte senest før sygdommens påvisning har været udsat for  

 skadelige påvirkninger, der antages at have medført den pågældende sygdom.  

 Dette gælder dog ikke, såfremt det godtgøres, at sygdommen skyldes arbejde i  

 anden virksomhed.
 Stk. 3. Kan en forsikringspligtig arbejdsgiver efter stk. 2 ikke  

 med rimelig sandsynlighed udpeges, udbetales ydelserne efter loven  

 forskudsvis af Arbejdsskadestyrelsen og fordeles for hvert finansår på de  

 forsikringsselskaber, som har koncession til at drive  

 arbejdsskadeforsikringsvirksomhed, Ulykkesforsikringsforbundet for Dansk  

 Søfart, staten og de kommuner, der ikke har regnet forsikring efter denne lov  

 jf. § 45. Arbejdsskadestyrelsen fastsætter i samarbejde med Finanstilsynet  

 nærmere regler for denne fordeling.
 § 7. En arbejdsgiver, der har overtaget udførelsen af et arbejde,  

 er forsikringspligtig arbejdsgiver også for de personer, som kontrahenten  

 overlader den pågældende til arbejdets udførelse.
Stk. 2. Den, der driver virksomhed eller udfører arbejde, hvortil  

 der er knyttet forsikringspligt, anses som forsikringspligtig arbejdsgiver  

 for dem, der er beskæftiget ved virksomheden eller arbejdet, uanset om de er  

 antaget af en anden arbejdsgiver, der har overtaget udførelsen af en del af  

 arbejdet.
Såfremt den anden arbejdsgiver selv har sine ansatte forsikret,  

 anses denne som forsikringspligtig arbejdsgiver.
 § 8. Enhver, for hvem sædvanlig mindst 3/5 af årsindtægten stammer  

 fra personligt arbejde ved fiskeri, skal i det omfang, erhvervet drives for  

 egen regning, tegne forsikring for sin egen person.
Kapitel 2 Arbejdsskaden § 9. Ved arbejdsskade forstås i denne lov:
1) ulykkestilfælde, der skyldes arbejdet eller de forhold, hvorunder dette  

 foregår, 2) skadelige påvirkninger af højst 5 dages varighed, der skyldes arbejdet  

 eller de forhold, hvorunder dette foregår, og 3) erhvervssygdomme, jf. § 10.
 § 10. Ved erhvervssygdomme forstås i denne lov:
1) sygdomme, som efter medicinsk og teknisk erfaring er forårsaget af  

 særlige påvirkninger, som bestemte persongrupper gennem deres arbejde eller  

 de forhold, hvorunder dette foregår, er udsat for i højere grad end personer  

 uden sådant arbejde.
Endvidere sygdomme hos et levendefødt barn, der er  

 pådraget inden fødslen som følge af moderens arbejde under graviditeten.  

 Chefen for Arbejdsskadestyrelsen fastsætter i en fortegnelse, hvilke  

 sygdomme, der anses for at være af denne karakter.
Det kan herved bestemmes,  

 at sygdomme kun anses for omfattet, når de er forårsaget af arbejde i  

 bestemte arbejdsområder eller andre særlige vilkår er opfyldt.
 2) andre sygdomme, herunder sygdomme hos et levendefødt barn pådraget  

 inden fødslen, hvis det godtgøres, enten at sygdommen efter den nyeste  

 medicinske erfaring opfylder de krav, som er nævnt i nr. 1, 1. og 4. pkt.,  

 eller at den må anses for udelukkende eller i overvejende grad at være  

 forårsaget af arbejdets særlige art.
 Stk. 2. Sygdomme som følge af påvirkninger af forældrene før  

 befrugtningen eller efter fødselen vil kunne henføres under loven ved ændring  

 af fortegnelsen nævnt i stk. 1, nr. 1 eller efter stk. 1, nr. 2, hvis det  

 senere godtgøres, at disse påvirkninger har skadende effekt på foster eller  

 barn.
 Stk. 3. Sygdomme, der er omfattet af stk. 1, nr. 2 og stk. 2, kan  

 kun anerkendes efter forelæggelse for Erhvervssygdomsudvalget, jf. § 58.  

 Arbejdsskadestyrelsen afgør, om den anmeldte sygdom skal forelægges for  

 Erhvervssygdomsudvalget.
 § 11. En person, der har pådraget sig en sygdom, som er optaget i  

 fortegnelsen, jf. § 10, stk. 1, nr. 1, har krav på ydelser efter loven,  

 medmindre det anses for overvejende sandsynligt, at sygdommen skyldes andre  

 forhold end de erhvervsmæssige.
 Stk. 2. Hvor der i denne lov er knyttet retsvirkninger til dagen  

 for en arbejdsskades indtræden, gælder disse for erhvervssygdomme fra den  

 dag, hvor sygdommen anmeldes, jf. kapitel 3.
 § 12. Forsikringsdækningen efter denne lov omfatter den  

 personskade, som er forvoldt af arbejdsskaden, selv om den er beskeden i  

 forhold til skadelidtes samlede helbredstilstand.
 Stk. 2. Er den anmeldte personskade ikke udelukkende forvoldt af  

 den anmeldte skade, skal skadelidte underrettes herom senest samtidig med  

 meddelelsen om skadetilfældets anerkendelse, jf. § 23.
 § 13. Et påvist tab af erhvervsevne, et varigt meen eller en  

 persons død anses at være en følge af arbejdsskaden, medmindre overvejende  

 sandsynlighed taler herimod.
 § 14. Er Danmark i krig, anses skade som følge af krigshandlinger  

 ikke som arbejdsskade, medmindre skaden rammer personer, der er forsikret i  

 de ulykkesforsikringsforbund, som er nævnt i § 52.
Kapitel 3 Anmeldelse og sagsoplysning § 15. En arbejdsskade, der antages at kunne begrunde krav på  

 ydelser efter loven, skal anmeldes snarest muligt og senest 9 dage efter  

 skadens indtræden.
 Stk. 2. En arbejdsskade, der ikke er anmeldt efter stk. 1, og som  

 har medført, at skadelidte endnu ikke på 5 ugers dagen for skadens indtræden  

 kan genoptage sædvanligt arbejde i fuldt omfang, skal anmeldes senest 9 dage  

 herefter.
 Stk. 3. For erhvervssygdomme, jf. § 10, regnes  

 anmeldelsesfristerne fra det tidspunkt, hvor den anmeldelsespligtige har fået  

 kendskab til, at sygdommen må antages at være erhvervsbetinget.
Stk. 4. Arbejdsskadestyrelsen skal inden 48 timer underrettes om  

 dødsfald, der kan være forårsaget af en arbejdsskade, herunder ethvert  

 dødsfald indtruffet på en arbejdsplads.
Underretning skal finde sted, selv om  

 den arbejdsskade, der kan have medført dødsfaldet, allerede er anmeldt eller  

 skal anmeldes efter stk. 1-3.
 § 16. Anmeldelsespligten påhviler den forsikringspligtige  

 arbejdsgiver.
 Stk. 2. For erhvervssygdomme, jf. § 10, påhviler  

 anmeldelsespligten den arbejdsgiver, hos hvem skadelidte senest var ansat, da  

 sygdommen blev påvist, selv om denne er en anden end den forsikringspligtige.
 Stk. 3. For personer under arbejde i privat husholdning eller  

 under udførelse af privat tjeneste, og for hvem der ikke er forsikringspligt,  

 jf. § 5, stk. 3, påhviler anmeldelsespligten arbejdsgiveren.
 Stk. 4. For personer, som har tegnet forsikring for sig selv efter  

 § 8, og for personer, omfattet af § 3, nr. 4, skal anmeldelsen foretages af  

 de pågældende eller deres efterladte.
 § 17. Arbejdsgiveren anmelder arbejdsskader til det  

 forsikringsselskab, hvor forsikring er tegnet, jf. § 46.
 Stk. 2. Arbejdsgiveren anmelder arbejdsskader til  

 Arbejdsskadestyrelsen, når:
1) arbejdsgiveren ikke har tegnet forsikring, jf. § 5, stk. 3, og § 45,  

 eller 2) arbejdsgiveren har undladt at opfylde sin forsikringspligt, jf. § 48.
 Stk. 3. Skadetilfælde omfattet af § 3, nr. 4, anmeldes til  

 Arbejdsskadestyrelsen.
 § 18. Socialministeren fastsætter regler om, at læger og tandlæger  

 til Arbejdsskadestyrelsen og Arbejdstilsynet skal anmelde såvel klare som  

 formodede tilfælde af erhvervssygdomme, som de pågældende gennem deres  

 erhverv bliver bekendt med.
 § 19. Socialministeren fastsætter retningslinier for samarbejdet  

 mellem Arbejdsskadestyrelsen, forsikringsselskaber og kommuner m.fl. med  

 henblik på koordinering af hjælpeforanstaltningerne for de skadelidte.
 Stk. 2. Chefen for Arbejdsskadestyrelsen fastsætter regler for,  

 hvilke oplysninger anmeldelsen skal indeholde, og hvorledes anmeldelse skal  

 ske, herunder hvilke anmeldelser forsikringsselskabet skal videresende til  

 Arbejdsskadestyrelsen samt tidspunktet herfor.
Stk. 3. Chefen for Arbejdsskadestyrelsen fastsætter, hvilke  

 blanketter der skal benyttes ved anmeldelse og ved afgivelse af  

 lægeerklæringer, der er nødvendige til sagens behandling.
Chefen for  

 Arbejdsskadestyrelsen fastsætter endvidere regler for, i hvilket omfang  

 lægeerklæringer og lægeattester, jf. stk. 4, skal honoreres med fast takst,  

 samt størrelsen af denne takst.
 Stk. 4. Forsikringsselskabet afholder udgifterne til  

 lægeerklæringer, herunder speciallægeerklæringer og obduktionserklæringer, og  

 til udtalelser og dokumentationer i øvrigt, herunder til nødvendige  

 revisionsopgørelser.
§ 20. Er anmeldelse ikke indsendt rettidigt, kan krav om  

 erstatning efter loven dog rejses af skadelidte eller de efterladte inden for  

 en frist af 1 år fra arbejdsskadens indtræden.
For erhvervssygdomme, jf. §  

 10, regnes fristen fra det tidspunkt, hvor skadelidte eller de efterladte har  

 fået kendskab til, at sygdommen må antages at være erhvervsbetinget.
Når der  

 er særlig grund dertil, kan der ses bort fra fristen.
 § 21. Arbejdsskadestyrelsen kan udsende sagkyndige til at foretage  

 undersøgelse på stedet.
 Stk. 2. Arbejdsskadestyrelsen kan af arbejdsgivere, ansatte,  

 kommuner og andre vedkommende, herunder sygehuse, institutter og behandlende  

 læger m.v., forlange meddelt enhver oplysning, styrelsen skønner er af  

 betydning, herunder eventuelle politirapporter, sygehusjournaler med hvad  

 dertil hører, produktionsprocedurer, produkters og stoffers kemiske  

 bestanddele eller afskrift af sådanne rapporter, journaler og formler.  

 Arbejdsskadestyrelsen kan forlange retsligt forhør i overensstemmelse med  

 retsplejelovens § 1018, få udskrift heraf, samt forlange at der foretages  

 obduktion efter reglerne om lovmæssige obduktioner.
 Stk. 3. For personer, der er nævnt i § 5, stk. 2, påhviler det  

 skibsføreren at tilføre skibsdagbogen fyldige oplysninger om arbejdsskadens  

 indtræden og omstændighederne i forbindelse hermed.
§ 22. Skadelidte skal snarest muligt efter arbejdsskadens  

 indtræden lade sig undersøge af en læge og derefter gennemgå den  

 lægebehandling eller den optræning, som lægen eller Arbejdsskadestyrelsen  

 finder nødvendig.
Skadelidte skal om nødvendigt lade sig indlægge til  

 observation på sygehus eller lignende institution.
Skadelidte skal endvidere  

 efter Arbejdsskadestyrelsens bestemmelse lade sig undersøge af en læge,  

 udpeget af styrelsen, lade sig arbejdsprøve og efter anmodning afgive  

 mundtlig forklaring for Arbejdsskadestyrelsen.
Stk. 2. Forsikringsselskabet skal afholde rejseudgifterne, når  

 skadelidte får lægebehandling m.v., jf. stk. 1, efter Arbejdsskadestyrelsens  

 anmodning.
Forsikringsselskabet skal endvidere yde erstatning for  

 dokumenteret tabt arbejdsfortjeneste i de tilfælde, der er nævnt i stk. 1, 2.  

 og 3. pkt., hvis fraværet er af mindst 2 timers varighed.
Som grundlag for  

 beregningen kan højst anvendes den timefortjeneste, der svarer til den i §  

 41, stk. 3, nævnte årsløn.
 Stk. 3. Stk. 2 gælder også, når Den Sociale Ankestyrelse har  

 begæret de oplysninger, der er nævnt i stk. 1.
Kapitel 4 Arbejdsskadens anerkendelse § 23. Arbejdsskadestyrelsen skal senest 3 måneder efter at have  

 modtaget anmeldelse om ulykkestilfælde eller kortvarige skadelige  

 påvirkninger, jf. § 9, nr. 1 og 2, meddele skadelidte eller dennes  

 efterladte, om tilfældet er omfattet af loven.
Fristen er 9 måneder for  

 sygdomme på fortegnelsen over erhvervssygdomme, jf. § 10, stk. 1, nr. 1.
Stk. 2. Afgår skadelidte ved døden efter skadens anmeldelse,  

 finder fristerne i stk. 1 tilsvarende anvendelse for meddelelse til de  

 efterladte om, hvorvidt dødsfaldet er omfattet af loven.
Fristerne regnes her  

 fra underretningen om dødsfaldet til Arbejdsskadestyrelsen.
 Stk. 3. Skønner Arbejdsskadestyrelsen, at stillingtagen til  

 anerkendelsesspørgsmålet ikke er mulig inden for de frister, der er nævnt i  

 stk. 1 og 2, skal skadelidte eller de efterladte underrettes herom.
 § 24. Har skadelidte eller de efterladte fået meddelelse om, at  

 skadetilfældet eller dødsfaldet ikke er omfattet af loven, kan sagen  

 genoptages inden 5 år fra meddelelsens dato.
 Stk. 2. Har Arbejdsskadestyrelsen meddelt, at en anmeldt sygdom  

 ikke hører under loven, og optages sygdommen senere på fortegnelsen nævnt i §  

 10, stk. 1, nr. 1, kan sagen genoptages, selv om der er forløbet mere end 5  

 år fra Arbejdsskadestyrelsens afgørelse.
 Stk. 3. Kan et anmeldt tilfælde ikke behandles på grund af  

 forhold, der skyldes skadelidte eller dennes efterladte, bortfalder kravet  

 efter loven efter 5 år regnet fra arbejdsskadens indtræden.
Kapitel 5 Ydelserne § 25. Ydelserne efter loven er:
1) betaling af udgifter til sygebehandling, optræning og hjælpemidler  

 m.m., jf. § 30, 2) erstatning for tab af erhvervsevne, jf. § 32, 3) godtgørelse for varigt meen, jf. § 33, 4) overgangsbeløb ved dødsfald, jf. § 35, 5) erstatning for tab af forsørger, jf. §§ 36-38.
 Almindelige regler om fastsættelse af erstatning m.v.
§ 26. Erstatning efter §§ 30 og 32 samt godtgørelse efter § 33 i  

 denne lov fastsættes på grundlag af arbejdsskadens følger.
Erstatningen kan  

 således nedsættes eller efter omstændighederne bortfalde, hvis skadelidtes  

 aktuelle lægelige og sociale situation ikke udelukkende kan henføres til  

 arbejdsskaden.
 § 27. Når Arbejdsskadestyrelsen har meddelt parterne, at en sag om  

 en anmeldt arbejdsskade må anses for afsluttet uden erstatningsberettigende  

 følger, kan krav efter loven ikke rejses efter 5 år fra meddelelsens dato,  

 medmindre styrelsen skønner, at ganske særlige omstændigheder taler herfor.
 § 28. Efterkommer skadelidte ikke de krav, der er nævnt i § 22,  

 eller modarbejder skadelidte sin helbredelse ved tilsidesættelse af givne  

 forskrifter, kan retten til erstatning helt eller delvis bortfalde.
 Stk. 2. Hvis de efterladte modsætter sig obduktion, kan retten til  

 erstatning bortfalde.
§ 29. Har skadelidte forsætligt eller ved retsstridig handling  

 eller undladelse fremkaldt eller væsentlig bidraget til arbejdsskadens  

 indtræden, kan krav på erstatning for tab af erhvervsevne og godtgørelse for  

 varigt meen nedsættes eller helt bortfalde.
Skadelidte skal i givet fald  

 udtrykkeligt gøres opmærksom herpå.
 Sygebehandling, optræning og hjælpemidler m.m.
§ 30. Er sygebehandling eller optræning under sagens behandling  

 nødvendig for at opnå bedst mulig helbredelse, kan udgifterne hertil betales  

 i det omfang, udgifterne ikke kan afholdes efter lov om offentlig sygesikring  

 eller som led i behandlingen på offentligt sygehus.
Optræningen skal  

 foretages som efterbehandling under lægelig kontrol i umiddelbar tilknytning  

 til sygebehandlingen.
 Stk. 2. Er anskaffelse af proteser, briller og lignende  

 hjælpemidler samt sygevogne under sagens behandling nødvendig for at sikre  

 sygebehandlingens eller genoptræningens resultater, for at formindske  

 arbejdsskadens følger eller for nøjere at kunne bestemme omfanget af  

 erhvervsevnetabet og graden af varigt meen, kan udgifterne herved betales.
 Stk. 3. Stk. 1 og 2 gælder også ved genoptagelse af sagen med  

 henblik på en ændret vurdering af erhvervsevnetabet og det varige meen.
 Stk. 4. Har en forsikret under arbejdet anvendt et af de  

 hjælpemidler, der er nævnt i stk. 2, og er hjælpemidlet blevet beskadiget som  

 følge af arbejdet eller de forhold, hvorunder arbejdet foregår, kan  

 udgifterne til reparation, eventuelt fornyelse af hjælpemidlet, betales.
 Stk. 5. Chefen for Arbejdsskadestyrelsen fastsætter regler om, i  

 hvilket omfang der kan ske dækning af udgifter efter stk. 1-4. Chefen for  

 Arbejdsskadestyrelsen fastsætter endvidere regler om, at sådanne udgifter  

 under særlige omstændigheder kan dækkes, selv om sagen ikke er under  

 behandling.
§ 31. Når der efter sygebehandling, optræning eller revalidering  

 er grundlag for at skønne over skadelidtes fremtidige helbredstilstand og  

 erhvervsmuligheder, afgør Arbejdsskadestyrelsen, om der tilkommmer skadelidte  

 erstatning for tab af erhvervsevne og godtgørelse for varigt meen.
Afgørelsen  

 skal så vidt muligt træffes inden 1 år og senest inden 2 år efter  

 arbejdsskadens anmeldelse.
 Stk. 2. Har arbejdsskaden medført døden, fastsættes inden for  

 samme frister som nævnt i stk. 1, regnet fra anmeldelsen af dødsfaldet, om  

 der tilkommer skadelidtes efterladte overgangsbeløb ved dødsfald og  

 erstatning for tab af forsørger.
 Stk. 3. Forskud på erstatning for tab af erhvervsevne og på  

 godtgørelse for varigt meen kan udbetales i tiden, indtil der er truffet  

 endelig afgørelse i sagen.
Erstatning for tab af erhvervsevne § 32. Har arbejdsskaden medført nedsættelse af skadelidtes evne  

 til at skaffe sig indtægt ved arbejde, tilkommer der den pågældende  

 erstatning for tab af erhvervsevne.
Der ydes ikke erstatning, hvis  

 erhvervsevnetabet er mindre end 15 pct.
 Stk. 2. Ved bedømmelsen af erhvervsevnetabet tages hensyn til  

 skadelidtes muligheder for at skaffe sig indtægt ved sådant arbejde, som med  

 rimelighed kan forlanges af den pågældende efter dennes evner, uddannelse,  

 alder og muligheder for erhvervsmæssig omskoling og optræning.
 Stk. 3. Erstatning for tab af erhvervsevne til et barn med  

 fosterskade, jf. § 10, stk. 1, nr. 2, eller til et barn med sygdomme som  

 følge af påvirkning af forældrene før befrugtningen eller efter fødslen, jf.  

 § 10, stk. 2, kan tidligst ydes fra skadelidtes 15. år.
 Stk. 4. Erstatningen tilkendes som en løbende ydelse, medmindre  

 denne kapitaliseres efter reglerne i § 43.
 Stk. 5. Ved fuldstændigt tab af erhvervsevne udgør den løbende  

 ydelse årlig 4/5 af skadelidtes årsløn, jf. § 41, og ved nedsættelse af  

 erhvervsevnen en forholdsmæssig del heraf.
 Stk. 6. Den årlige ydelse udbetales med 1/12 månedlig forud og  

 løber fra tidspunktet for afgørelsen, medmindre særlige omstændigheder taler  

 for et andet tidspunkt.
 Stk. 7. Fra udgangen af den måned, hvor den erstatningsberettigede  

 fylder 67 år, afløses den løbende ydelse af et engangsbeløb på 2 gange den  

 årlige ydelse efter stk. 5. Er en erstatningsberettiget på tidspunktet for  

 afgørelsen fyldt 67 år, udbetales erstatningen som anført i 1. pkt.
Godtgørelse for varigt meen § 33. Har en arbejdsskade påført skadelidte varigt meen,  

 tilkommer der den pågældende godtgørelse herfor.
Godtgørelse ydes dog ikke,  

 hvis meengraden fastsættes til mindre end 5 pct.
 Stk. 2. Meengraden fastsættes på grundlag af skadens medicinske  

 art og omfang og under hensyn til de af arbejdsskaden forvoldte ulemper i  

 skadelidtes personlige livsførelse.
Stk. 3. Meengodtgørelsen udbetales som et kapitalbeløb og udgør  

 ved en meengrad på 100 pct. 340.000 kr.
Beløbet reguleres efter § 42. Ved  

 lavere meengrader udgør godtgørelsen en forholdsmæssig del af 340.000 kr.
 Stk. 4. I ganske særlige tilfælde kan meengodtgørelsen fastsættes  

 til et højere beløb, dog højst 120 pct. af 340.000 kr. reguleret efter § 42.
 Stk. 5. Var skadelidte ved arbejdsskadens indtræden fyldt 60 år,  

 nedsættes den efter stk. 3 eller 4 beregnede godtgørelse med 5 pct. for hvert  

 år, skadelidte på tidspunktet for arbejdsskadens indtræden var over 59 år.  

 Meengodtgørelsen nedsættes dog ikke yderligere efter det fyldte 69. år.
Genoptagelse af erstatningsspørgsmål § 34. Efter anmodning fra skadelidte eller på  

 Arbejdsskadestyrelsens foranledning kan erstatnings og  

 godtgørelsesspørgsmålene, jf. §§ 30, 32 og 33, genoptages inden for en frist  

 af 5 år fra første fastsættelse, hvis der er sket væsentlige ændringer af de  

 forhold, der blev lagt til grund for fastsættelsen.
Fristen for genoptagelse  

 kan forlænges inden udløbet af 5 års fristen.
Når ganske særlige  

 omstændigheder taler herfor, kan der ses bort fra fristerne.
 Stk. 2. Modtageren af løbende ydelse efter § 32 skal underrette  

 forsikringsselskabet eller Arbejdsskadestyrelsen om enhver forandring i sine  

 forhold, som kan formodes at medføre en nedsættelse eller bortfald af  

 ydelsen, ligesom forsikringsselskabet eller Arbejdsskadestyrelsen skal være  

 opmærksom på, om der indtræder sådanne forandringer i modtagerens forhold.
Overgangsbeløb ved dødsfald § 35. Har en arbejdsskade medført døden, tilkommer der den  

 efterladte ægtefælle et overgangsbeløb een gang for alle på 88.500 kr., hvis  

 ægteskabet var indgået før arbejdsskadens indtræden, og samlivet bestod på  

 tidspunktet for skadelidtes død.
Beløbet reguleres efter § 42.
 Stk. 2. Er ægteskabet indgået efter arbejdsskadens indtræden, har  

 den efterladte ægtefælle krav på samme overgangsbeløb, hvis ægteskabet på  

 tidspunktet for skadelidtes død havde bestået de sidste 5 år, og ægtefællerne  

 levede sammen på tidspunktet for skadelidtes død.
 Stk. 3. Overgangsbeløbet tilkommer endvidere en efterladt, som før  

 arbejdsskadens indtræden levede sammen med skadelidte i et ægteskabslignende  

 forhold, hvis samlivet på tidspunktet for dødens indtræden havde bestået de  

 sidste 5 år.
 Stk. 4. Efterlader afdøde sig ingen, der er berettiget til  

 overgangsbeløb efter stk. 1-3, kan overgangsbeløbet tilkendes en anden  

 efterladt person, når særlige omstændigheder taler derfor.
Erstatning for tab af forsørger § 36. Den, der er berettiget til overgangsbeløb efter § 35, stk.  

 1-3, og som ved skadelidtes død har mistet en forsørger, eller som ved  

 dødsfaldet på anden måde har fået sine forsørgelsesmæssige forhold forringet,  

 har ret til erstatning herfor.
Erstatningen fastsættes under hensyn til  

 forsørgelsens omfang og den efterladtes muligheder for at forsørge sig selv,  

 når alder, helbredstilstand, uddannelse, beskæftigelse samt forsørgerforhold  

 og økonomiske forhold tages i betragtning.
Stk. 2. Erstatningen ydes i form af en tidsbestemt løbende ydelse,  

 som årlig udgør 30 pct. af afdødes årsløn, jf. § 41, og som udbetales med  

 1/12 månedlig forud.
Perioden kan højst fastsættes til 10 år.
Udbetales der i  

 anledning af dødsfaldet efterindtægt, udbetales ydelsen dog først fra udløbet  

 af efterindtægtsperioden.
 Stk. 3. Ydelse efter stk. 2 løber uændret i den fastsatte periode,  

 medmindre ydelsen helt eller delvis omsættes til kapitalbeløb, eller den  

 berettigede afgår ved døden.
Stk. 4. Fra udgangen af den måned, hvor den erstatningsberettigede  

 fylder 67 år, afløses den løbende ydelse af et engangsbeløb på 2 gange den  

 årlige ydelse.
Er en erstatningsberettiget på tidspunktet for skadelidtes død  

 fyldt 67 år, udbetales erstatningen som anført i 1. pkt.
Stk. 5. Er en efterladt ikke anset for erstatningsberettiget efter  

 stk. 1, kan den pågældende inden for en frist på 5 år fra modtagelsen af  

 meddelelsen herom kræve erstatningsspørgsmålet genoptaget.
På samme måde kan  

 en efterladt, der har fået tilkendt erstatning efter stk. 1, jf. stk. 2,  

 inden for en frist på 5 år efter ydelsens ophør kræve erstatningsspørgsmålet  

 genoptaget med henblik på tilkendelse af yderligere tidsbestemt løbende  

 ydelse.
 § 37. Efterlader afdøde sig børn, over for hvilke den pågældende  

 havde forsørgelsespligt efter lov om social bistand, tilkommer der hvert  

 barn, som har den anden af sine forældre i live, en løbende årlig ydelse på  

 10 pct. af afdødes årsløn, jf. § 41, stk. 3, indtil barnets fyldte 18. år.
Stk. 2. Mister et barn, som modtager løbende ydelse efter stk. 1,  

 den anden af sine forældre, tilkommer der for den resterende tid barnet en  

 årlig ydelse på 20 pct. af afdødes årsløn.
Samme årlige ydelse tilkommer  

 indtil barnets fyldte 18. år hvert barn, for hvilket skadelidte ved sin død  

 stod som eneforsørger efter lov om social bistand.
Stk. 3. Er barnet ved det fyldte 18. år under uddannelse og  

 forholdene i øvrigt taler derfor, kan ydelsen forlænges til tidspunktet for  

 uddannelsens afslutning, dog længst til pågældendes fyldte 21. år.
Samme ret  

 har afdødes barn, som på tidspunktet for dødens indtræden var fyldt 18 år og  

 under uddannelse.
Stk. 4. Hvis ydelserne efter stk. 1-3 udregnes til mere end 50  

 pct. af afdødes årsløn, nedsættes de enkelte ydelser til samlet 50 pct. af  

 afdødes årsløn.
Ydes der samtidig erstatning efter § 36, nedsættes ydelserne  

 tilsvarende til 40 pct. af afdødes årsløn.
Stk. 5. Ydelserne efter stk. 1-3 udbetales med virkning fra  

 dødsfaldet med 1/12 månedlig forud.
Udbetales der i anledning af dødsfaldet  

 efterindtægt, udbetales ydelsen dog først fra udløbet af  

 efterindtægtsperioden.
§ 38. Hvis de samlede årlige ydelser efter §§ 36 og 37 udgør  

 mindre end 70 pct. af afdødes årsløn, kan der inden for denne begrænsning  

 under særlige omstændigheder tillægges erstatning til andre, som afdøde helt  

 eller delvis forsørgede, da arbejdsskaden indtraf.
Erstatningen kan bortset  

 fra erstatning til afdødes stedbørn under 21 år udbetales som kapitalbeløb,  

 jf. § 43.
Fælles bestemmelser § 39. Tilkommer der som følge af arbejdsskaden den skadelidte  

 pension efter lov om tjenestemandspension, nedsættes værdien af skadelidtes  

 erstatning for tab af erhvervsevne efter denne lov.
Nedsættelsen sker med 2/3  

 af værdien af det beløb, hvormed tjenestemandspensionen er forhøjet ud over  

 den pension, der svarer til tjenestealderen på tidspunktet for  

 pensioneringen.
 Stk. 2. Medfører arbejdsskaden døden, og tilkommer der som følge  

 af dødsfaldet de efterladte pension efter lov om tjenestemandspension,  

 nedsættes erstatning for tab af forsørger efter denne lov med 2/3 af det  

 beløb, hvormed tjenestemandspensionen er forhøjet udover den pension, der  

 svarer til afdødes tjenestealder på tidspunktet for dødsfaldet.
 Stk 3. Ved beregning af den tjenestemandspension, som efter stk. 1  

 og 2 lægges til grund for fastsættelse af erstatningen efter denne lov, ses  

 der bort fra det samordningsfradrag, der er nævnt i kapitel 9 i lov om  

 tjenestemandspension.
Stk. 4. Bestemmelserne i stk. 1-3 anvendes tilsvarende på andre  

 erstatningsberettigede efter denne lov, for hvem der med hensyn til pension  

 er fastsat regler, der svarer til reglerne i lov om tjenestemandspension.
I  

 disse tilfælde betaler forsikringsselskabet til pensionsgiveren et beløb  

 svarende til det beregnede fradrag i skadelidtes eller de efterladtes  

 erstatning efter denne lov.
§ 40. Hvis skadelidte eller de efterladte har fået udbetalt  

 ydelser efter lov om social pension eller lov om social bistand for en  

 periode, hvor der senere tilkendes erstatning som løbende ydelse for tab af  

 erhvervsevne, jf. § 32, eller tab af forsørger, jf. §§ 36-38, har kommunen  

 krav på refusion fra forsikringsselskabet.
Refusionskravet omfatter  

 forskellen mellem det beløb, som efter de nævnte love er udbetalt, og det  

 beløb, som ville være blevet udbetalt, hvis erstatningen var blevet udbetalt  

 samtidig med de sociale ydelser.
Kommunens krav kan dog ikke overstige det  

 beløb, der efter denne lov er tilkendt den pågældende for samme tidsrum.
 Stk 2. Er der som følge af arbejdsskaden udbetalt skadelidte eller  

 dennes efterladte erstatning af en erstatningsansvarlig skadevolder eller  

 dennes forsikringsselskab, har skadevolderen, henholdsvis  

 forsikringsselskabet, krav på af arbejdsskadeforsikringsselskabet at få  

 godtgjort det erstatningsbeløb af samme art, som  

 arbejdsskadeforsikringsselskabet har pligt til at betale på det tidspunkt,  

 hvor kravet fremsættes.
Kapitel 6 Årslønsfastsættelsen § 41. Som årsløn regnes skadelidtes samlede arbejdsfortjeneste i  

 året før arbejdsskadens indtræden. Årslønnen fastsættes efter et skøn, når  

 særlige ansættelsesforhold gør sig gældende, eller når skadelidte på grund af  

 en erhvervssygdom ikke har været beskæftiget til samme løn i hele det  

 foregående år, eller hvis skadelidte har været ude af erhverv i en kortere  

 eller længere periode før datoen for sygdommens anmeldelse.
Stk. 2. I årslønnen medregnes værdien af fri kost og logi samt  

 værdien af andre naturalydelser.
Chefen for Arbejdsskadestyrelsen fastsætter  

 værdien af kost og logi for personer, der har ophold hos arbejdsgiveren.
Stk. 3. Årslønnen kan ikke sættes højere end 280.500 kr.
Beløbet  

 reguleres efter § 42.
 Stk. 4. Er skadelidte under 21 år eller under uddannelse, kan der  

 ved årslønsfastsættelsen tages hensyn til den erhvervsindtægt, skadelidte  

 kunne forvente at opnå efter det fyldte 21. år eller efter uddannelsens  

 afslutning, hvis arbejdsskaden ikke havde fundet sted. Årslønnen skal dog  

 ansættes til mindst 104.500 kr., reguleret efter § 42, medmindre skadelidtes  

 erhvervsevne allerede forud for arbejdsskadens indtræden var nedsat i  

 væsentlig grad.
 Stk. 5. For personer, der er forsikret efter § 8, beregnes  

 erstatningen efter en årsløn på 104.500 kr., reguleret efter § 42.
Stk. 6. Til brug ved beregning og regulering af erstatning for tab  

 af erhvervsevne som løbende ydelse fastsættes en grundløn.
Denne beregnes ved  

 at gange den årsløn, der er fastsat efter reglerne i stk. 1 - 5, med  

 forholdet mellem 280.500 kr. og det maksimale årslønsbeløb, der var gældende,  

 da arbejdsskaden indtraf.
§ 42. De i §§ 33, 35 og 41, stk. 3-5, nævnte beløb reguleres med  

 samme procent, som ugelønnen er steget eller faldet i forhold til april  

 kvartal 1991. Ugelønnen beregnes som den af Danmarks Statistik  

 offentliggjorte gennemsnitlige timefortjeneste (inkl. dyrtidstillæg, men  

 bortset fra alle andre tillæg) for alle arbejdere inden for håndværk og  

 industri i hele landet i april kvartal, ganget med det ugentlige antal  

 arbejdstimer ved fuld sædvanlig arbejdstid.
De herefter fremkomne beløb  

 afrundes til nærmeste med 1.000 delelige kronebeløb.
 Stk. 2. Grundlønnen, jf. § 41, stk. 6, reguleres med samme procent  

 som de beløb, der er nævnt i stk. 1.
 Stk. 3. Chefen for Arbejdsskadestyrelsen bekendtgør hvert år inden  

 udgangen af januar måned, hvilke reguleringer der skal finde sted.  

 Ændringerne har gyldighed fra den følgende 1. april.
 Stk. 4. Ved fastsættelsen af såvel en løbende erstatningsydelse  

 som en kapitalerstatning beregnes erstatningen, som om arbejdsskaden var  

 indtruffet på afgørelsens tidspunkt.
 Stk. 5. Løbende årlige ydelser, der ikke er delelige med 12,  

 forhøjes til nærmeste med 12 delelige kronebeløb.
Kapitel 7 Erstatningsforvaltning og erstatningsudbetaling § 43. Løbende årlig erstatning, tilkendt efter § 32 for tab af  

 erhvervsevne på mindre end 50 pct., skal normalt og uden den  

 erstatningsberettigedes samtykke omsættes til et kapitalbeløb.
Af løbende  

 årlig erstatning, tilkendt for tab af erhvervsevne på 50 pct. og derover,  

 omsættes, efter den erstatningsberettigedes begæring herom, den del af  

 erstatningen, der svarer til 50 pct. erhvervsevnetab, til kapitalbeløb.  

 Erstatning efter § 36 for tab af forsørger omsættes til kapitalbeløb efter  

 den erstatningsberettigedes begæring.
Stk. 2. Omsætning af løbende ydelse til kapitalbeløb finder sted  

 på grundlag af ydelsens størrelse på omsætningstidspunktet.
Socialministeren  

 fastsætter efter indstilling fra Arbejdsskadestyrelsen de nærmere regler for  

 omsætning af den løbende ydelse til kapitalbeløb.
 § 44. Erstatninger og godtgørelsesbeløb efter denne lov udbetales  

 til den berettigede.
 Stk. 2. Skønner Arbejdsskadestyrelsen, at modtageren af en løbende  

 ydelse ikke bør have fri rådighed over ydelsen, træffes bestemmelse om, på  

 hvilken måde ydelsen skal komme den pågældende til gode.
 Stk. 3. I særlige tilfælde kan Arbejdsskadestyrelsen udbetale  

 erstatnings- og godtgørelsesbeløb til den berettigede og derefter kræve det  

 udlagte beløb ind hos forsikringsselskabet.
Stk. 4. Udbetales de i stk. 1 omhandlede beløb senere end 14 dage  

 fra datoen for underretningen om beløbets tilkendelse, forrentes beløbet fra  

 udløbet af 14-dages-fristen til betaling sker med en årlig rente på 1 pct.  

 over Nationalbankens diskonto.
I de i § 40, stk. 1, omhandlede tilfælde løber  

 fristen fra datoen for kommunens meddelelse om refusionskravet.
Kapitel 8 Forsikringspligtens ordning § 45. Staten og kommunerne har ikke pligt til at afgive risikoen  

 efter denne lov.
Det samme gælder civillisten.
 § 46. Forsikringspligtige arbejdsgivere skal overføre deres risiko  

 efter loven til et forsikringsselskab eller et forsikringsforbund, jf. § 52,  

 der af Finanstilsynet er meddelt koncession til at tegne  

 arbejdsskadeforsikring.
§ 47. Efter Arbejdsskadestyrelsens bestemmelse skal en  

 arbejdsgiver, som har undladt at tegne pligtig forsikring efter loven eller  

 at holde sådan forsikring i kraft, betale den præmie, der er unddraget  

 forsikringsselskabet.
Beløbet skal indbetales til Arbejdsskadestyrelsen og  

 godskrives samtlige forsikringsselskaber, som har koncession til at drive  

 arbejdsskadeforsikringsvirksomhed, efter regler fastsat af  

 Arbejdsskadestyrelsen i samarbejde med Finanstilsynet.
 Stk. 2. Beløb svarende til ubetalte præmier, jf. stk. 1, kan med  

 tillæg af omkostninger inddrives af Kongeriget Danmarks Hypotekbank og  

 Finansforvaltning (Hypotekbanken). Skyldige beløb kan inddrives ved  

 udpantning, og Hypotekbanken kan inddrive skyldige beløb ved indeholdelse i  

 løn m.v. hos den pågældende efter reglerne om inddrivelse af personlige  

 skatter i kildeskatteloven.
Stk. 3. Socialministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
Bestemmelsen i § 67, stk. 3, finder tilsvarende  

 anvendelse.
 Stk. 4. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
 § 48. Foreligger der en arbejdsskade, og har arbejdsgiveren  

 undladt at opfylde sin forsikringspligt, udbetaler Arbejdsskadestyrelsen  

 forskudsvis ydelser efter loven til skadelidte eller dennes efterladte.
 Stk. 2. Arbejdsgiveren skal refundere Arbejdsskadestyrelsen det  

 udbetalte beløb, medmindre styrelsen skønner, at der har foreligget sådanne  

 undskyldende omstændigheder for arbejdsgiveren, at den pågældende helt eller  

 delvis bør fritages for betaling.
 Stk. 3. Arbejdsskadestyrelsen kan i det omfang, det skønnes  

 rimeligt, eftergive arbejdsgiveren beløbet.
 Stk. 4. De beløb, som Arbejdsskadestyrelsen har udbetalt efter  

 stk. 1, fordeles efter reglerne i § 5, stk. 3, med fradrag af eventuelt  

 refunderet beløb efter stk. 2, på samtlige forsikringsselskaber, som har  

 koncession til at tegne arbejdsskadeforsikring.
 Stk. 5. Reglerne i § 47, stk. 2 - 4, finder tilsvarende anvendelse  

 for refusionskrav efter stk. 2 og renter heraf efter § 50, 1. pkt.
 § 49. Når et forsikringsselskab, der er meddelt koncession til at  

 tegne arbejdsskadeforsikring af Finanstilsynet, har overtaget en  

 forsikringspligtig arbejdsgivers risiko, hæfter selskabet, selv om det ved  

 forsikringsaftalen er gået ud fra urigtige forudsætninger vedrørende  

 forsikringsansvarets art og omfang.
§ 50. De beløb, der forskudsvis er udlagt af Arbejdsskadestyrelsen  

 efter § 5, stk. 3, § 6, stk. 3, § 48, stk. 1 og 4, og § 51, stk. 2, forrentes  

 med en årlig rente, der svarer til gennemsnittet af den af Nationalbanken  

 opgjorte dag-til-dag pengemarkedsrente.
De nærmere regler for beregningen af  

 renten fastsættes af chefen for Arbejdsskadestyrelsen.
§ 51. Tilbagekaldes et forsikringsselskabs koncession, tages  

 bestanden af arbejdsskadeforsikringer under administration af  

 Arbejdsskadestyrelsen, og samtlige skader, der anmeldes til  

 forsikringsselskabet efter datoen for tilbagekaldelsen, sendes til  

 Arbejdsskadestyrelsen.
Samtidig overdrages til Arbejdsskadestyrelsen de  

 kapitaler, som selskabet har reserveret i medfør af lov om  

 forsikringsvirksomhed, og som vedrører selskabets bestand af forsikringer  

 efter loven på tidspunktet for tilbagekaldelsen af koncessionen.
 Stk. 2. De udgifter, der følger af forsikringsbestandens  

 administration, betales forskudsvis af Arbejdsskadestyrelsen og fordeles  

 efter reglerne i § 5, stk. 3. for hvert kalenderår på samtlige  

 forsikringsselskaber, som har koncession til at tegne arbejdsskadeforsikring.  

 De overdragne kapitaler fordeles efter samme regler.
 § 52. Forsikringspligtige arbejdsgivere for personer antaget til  

 arbejde om bord på fartøj af enhver art, der sædvanligvis anvendes i  

 fiskerierhverv, er under gensidigt ansvar medlemmer af  

 Ulykkesforsikringsforbundet for Dansk Fiskeri.
 Stk. 2. Forsikringspligtige arbejdsgivere for personer antaget til  

 arbejde om bord på fartøj af enhver art, der sædvanligvis anvendes i anden  

 virksomhed end fiskerierhverv, er under gensidigt ansvar medlemmer af  

 Ulykkesforsikringsforbundet for Dansk Søfart.
 Stk. 3. Ulykkesforsikringsforbundene overtager tillige  

 forsikringsrisikoen efter loven for arbejdsgivere, der er forpligtet til at  

 tegne forsikring for sig selv, jf. § 5, stk. 2, 2. pkt., og § 8.
 Stk. 4. Stk. 1 og 2 gælder ikke for forsikringspligtige  

 arbejdsgivere for personer antaget til arbejde om bord på fartøj, der  

 udelukkende anvendes til lystsejlads, og som er målt til under 4  

 bruttoregistertons.
 § 53. Forsikringsselskaber og forsikringsforbund, som har  

 koncession til at tegne arbejdsskadeforsikring, samt kommuner og  

 statsinstitutioner, der ikke har tegnet forsikring efter loven, jf. § 45,  

 skal betale for Arbejdsskadestyrelsens og Den Sociale Ankestyrelses  

 administration af de forhold, der er omfattet af loven, og som vedrører de  

 pågældende.
 Stk. 2. Socialministeren fastsætter regler for betalingen og  

 opkrævningen heraf.
 Stk. 3. Chefen for Arbejdsskadestyrelsen kan pålægge de  

 forsikringsselskaber m.v., der er nævnt i stk. 1, at tilvejebringe  

 statistiske oplysninger og lignende.
Kapitel 9 Afgørelser og klageadgang § 54. Arbejdsskadestyrelsen træffer, medmindre andet er fastsat,  

 afgørelse om alle spørgsmål efter denne lov.
§ 55. Arbejdsskadestyrelsens afgørelser efter § 54 kan af  

 skadelidte, dennes efterladte og forsikringsselskabet samt arbejdsgiveren  

 indklages for Den Sociale Ankestyrelse.
Arbejdsgiveren kan dog alene  

 indbringe Arbejdsskadestyrelsens afgørelse om, hvorvidt et anmeldt tilfælde  

 er omfattet af loven for Ankestyrelsen.
Arbejdsgiverens aktindsigt er  

 begrænset til oplysninger, der alene vedrører virksomhedens forhold.
Stk. 2. Klage efter stk. 1 skal indgives inden 4 uger efter, at  

 klageren har modtaget afgørelsen.
For skadelidte eller efterladte, der på  

 afgørelsens tidspunkt opholder sig på Færøerne eller i det øvrige Europa uden  

 for Danmark, er fristen dog 6 uger.
Opholder skadelidte eller de efterladte  

 sig uden for Europa, er fristen 3 måneder.
 Stk. 3. Ankestyrelsen kan se bort fra overskridelse af  

 klagefristerne, når der er særlig grund hertil.
 Stk. 4. I det omfang arbejdsgiveren eller forsikringsselskabet har  

 adgang til at anke Arbejdsskadestyrelsens afgørelser til Ankestyrelsen og  

 udnytter denne adgang, har anken opsættende virkning.
 § 56. Den i medfør af lov om forsikringsvirksomhed oprettede  

 erhvervssygdomspool har ankeadgang, som nævnt i § 55, i erhvervssygdomssager,  

 som af Arbejdsskadestyrelsen henføres under fordelingen i § 6, stk. 3.
 § 57. Hypotekbankens afgørelser efter § 47, stk. 2 - 4, og § 48,  

 stk. 5, kan indbringes for finansministeren.
Kapitel 10 Erhvervssygdomsudvalget § 58. Socialministeren nedsætter et udvalg, med hvilket  

 Arbejdsskadestyrelsen mindst hvert andet år skal optage forhandling med  

 henblik på en almindelig revision af, hvilke sygdomme der opfylder kravene  

 for at blive optaget på den i § 10, stk. 1, nr. 1, nævnte fortegnelse.
 Stk. 2. Udvalget består af en formand og 6 andre medlemmer, der  

 udnævnes for 3 år ad gangen.
Stk. 3. Socialministeren udnævner udvalgets formand og medlemmer  

 samt stedfortrædere for disse.
Formanden udnævnes efter indstilling fra  

 Arbejdsskadestyrelsen, et medlem efter indstilling fra Sundhedsstyrelsen, et  

 medlem efter indstilling fra Direktoratet for Arbejdstilsynet, to medlemmer  

 efter indstilling fra Dansk Arbejdsgiverforening og to medlemmer efter  

 indstilling fra Landsorganisationen i Danmark.
 Stk. 4. Socialministeren fastsætter udvalgets forretningsorden.
Kapitel 11 Forskellige bestemmelser § 59. Ydelser i henhold til loven kan ikke danne grundlag for  

 regreskrav mod en skadevolder, der har pådraget sig erstatningspligt over for  

 skadelidte eller dennes efterladte.
Skadelidtes eller dennes efterladtes krav  

 mod den erstatningsansvarlige nedsættes i det omfang, forsikringsselskabet  

 har betalt eller er pligtigt at betale erstatning til de pågældende efter  

 denne lov.
§ 60. Aftaler mellem forsikringspligtige og forsikringsberettigede  

 er ugyldige, når de går ud på eller fører til, at bestemmelser i loven ikke  

 skal gælde, eller at den forsikrede skal udrede en forsikringspræmie, som  

 efter loven påhviler arbejdsgiveren, eller at pligtige ydelser ikke skal  

 beregnes efter loven.
Ligeledes er aftaler om tilbageholdelse i løn i  

 anledning af forsikring efter loven ugyldige.
§ 61. Krav, som efter loven tilkommer en skadelidt eller dennes  

 efterladte, kan ikke gøres til genstand for arrest, eksekution eller anden  

 retsforfølgning.
Retshandler, der afsluttes af de pågældende med hensyn til  

 sådanne krav, er ugyldige.
 § 62. Efter overenskomst med andre stater kan socialministeren  

 fastsætte regler om, i hvilket omfang lovens bestemmelser eller  

 bestemmelserne i den fremmede stats tilsvarende lovgivning skal anvendes på  

 forhold, der reguleres i loven.
 Stk. 2. Socialministeren fastsætter bestemmelser om fravigelse af  

 lovens regler i det omfang, det er nødvendigt for anvendelse af De Europæiske  

 Fællesskabers forordninger om social sikring for arbejdstagere m.v.
 § 63. Når en skade er indtruffet som følge af forsikrede personers  

 forsøg på redning af menneskeliv, jf. § 3, nr. 3, godtgøres vedkommende  

 forsikringsselskabs ydelser af statskassen.
 Stk. 2. Hvis en person, der ikke i øvrigt er forsikret efter  

 loven, pådrager sig skade ved forsøg på redning af menneskeliv, jf. § 3, nr.  

 4, betaler statskassen ydelserne efter loven.
 Stk. 3. I de tilfælde, der omfattes af stk. 1 og 2, beregnes  

 skadelidtes årsløn efter lovens almindelige regler, uanset om pågældende  

 samtidig er forsikret efter § 8. Dette gælder dog ikke, hvis anvendelse af §  

 41, stk. 5, fører til fastsættelse af en højere årsløn.
 § 64. Staten og kommunerne udreder ydelser efter loven for skade,  

 som er en følge af udøvelse af borgerlige eller kommunale ombud.
 § 65. Arbejdsskadestyrelsens tjenestemænd og dermed ligestillede,  

 herunder de til Arbejdsskadestyrelsen knyttede læger, må ikke være ansat i  

 eller tage del i ledelsen af et forsikringsselskab, som har koncession til at  

 drive arbejdsskadeforsikringsvirksomhed.
§ 66. Efter anmodning kan Arbejdsskadestyrelsen under anvendelse  

 af denne lovs bestemmelser i øvrigt afgive udtalelser om spørgsmål vedrørende  

 personskade, der ikke er omfattet af loven.
Styrelsen kan tillige afgive  

 udtalelser efter § 10 i lov om erstatningsansvar.
 Stk. 2. For sådanne udtalelser betales et beløb, der fastsættes af  

 socialministeren.
 § 67. En forsikringspligtig arbejdsgiver, der undlader at tegne  

 forsikring efter loven eller at holde forsikringen i kraft, straffes med  

 bøde.
 Stk. 2. På samme måde straffes en arbejdsgiver, som ikke rettidigt  

 anmelder en indtruffet arbejdsskade, jf. kap. 3.
 Stk. 3. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 Stk. 4. Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 68. Staten yder erstatning efter loven til sine tjenestemænd,  

 der er beskæftiget på Færøerne, samt til de af staten beskæftigede arbejdere,  

 der ikke har fast bopæl der.
 Stk. 2. Afgørelse truffet af Det Færøske Ulykkesforsikringsråd  

 efter den færøske ulykkesforsikringslovgivning kan i overensstemmelse med de  

 heri fastsatte regler indbringes for Den Sociale Ankestyrelse.
Kapitel 12 Slutnings- og overgangsbestemmelser § 69. Loven træder i kraft den 1. januar 1993.
 Stk. 2. Loven anvendes på:
1) arbejdsulykker og kortvarige skadelige på virkninger, der indtræder på  

 ikrafttrædelsesdatoen eller senere, og 2) erhvervssygdomme, der anmeldes på ikrafttrædelsesdatoen eller senere.
 § 70. Samtidig ophæves lov om arbejdsskadeforsikring, jf.  

 lovbekendtgørelse nr. 450 af 25. juni 1987 med senere ændringer.
 Stk. 2. Lov om arbejdsskadeforsikring anvendes dog fortsat på:
1) arbejdsulykker og kortvarige skadelige påvirkninger, der er indtruffet  

 før denne lovs ikrafttræden, og 2) erhvervssygdomme m.v., der er anmeldt før denne lovs ikrafttræden.
 Stk. 3. I sager, der er omfattet af stk. 2 anvendes denne lovs §§  

 43 og 44 i stedet for §§ 39 og 40 i lov om arbejdsskadeforsikring:
1) ved omsætning af løbende årlig erstatning for tab af erhvervsevne og  

 for tab af forsørger til efterladt ægtefælle m.fl. til kapitalbeløb, og 2) ved udbetaling af erstatning og godtgørelsesbeløb.
 Stk. 4. I sager, der er omfattet af lov om forsikring mod følger  

 af ulykkestilfælde, jf. lovbekendtgørelse nr. 137 af 26. april 1968 med  

 senere ændringer, som blev ophævet ved den i stk. 1 nævnte lov med bemærkning  

 om, at loven fortsat anvendes på ulykkestilfælde, der er indtrådt før den 1.  

 april 1978, anvendes denne lovs § 34, stk. 1, og § 43, stk. 1, i stedet for §  

 34, stk. 4, og § 36, stk. 1 og 2 i lov om forsikring mod følger af  

 ulykkestilfælde:
1) ved genoptagelse til revision af invaliditetserstatningen, og 2) ved omsætning af årlig invaliditetserstatning til kapitalbeløb.
 Stk. 5. Personer, der er fyldt 67 år, og som modtager løbende  

 erstatning efter lov om forsikring mod følger af ulykkestilfælde, kan  

 forlange, at erstatningen, efter at den er nedsat efter  

 ulykkesforsikringslovens § 32, stk. 4, eller § 39, stk. 6, bliver omsat til  

 et kapitalbeløb.
 Stk. 6. Fristen, inden for hvilken den i stk. 5 nævnte omsætning  

 af løbende erstatning til kapital kan ske, fatsættes af chefen for  

 Arbejdskadestyrelsen, der ligeledes fastsætter regler for omsætning af rente  

 til efterladte.
§ 71. Rente efter lov om forsikring mod følger af ulykkestilfælde  

 samt løbende ydelse efter lov om arbejdsskadeforsikring forhøjes fra den 1.  

 januar 1993 til 260,8 pct. af den rente eller løbende ydelse, der svarer til  

 grundlønnen.
Renterne og de løbende ydelser reguleres efter denne lovs § 42.
 Stk. 2. For efterladte, der som følge af skadelidtes død efter  

 denne lovs ikrafttræden, har krav på erstatning efter lov om forsikring mod  

 følger af ulykkestilfælde eller lov om arbejdsskadeforsikring, beregnes og  

 reguleres erstatningen på grundlag af den årsløn, der svarer til det efter  

 stk. 1 fastsatte rente- eller ydelsesbeløb.
 Stk. 3. Stk. 1 og 2 gælder ikke for forsikringer, der er tegnet  

 efter §§ 55, 58, 59 og 74 i lov om forsikring mod følger af ulykkestilfælde.
 § 72. Socialministeren fastsætter, hvilke administrative  

 forskrifter, udstedt efter den tidligere lov, der forbliver i kraft efter den  

 1. januar 1993.
§ 73. De godkendelser af forsikringsselskaber, der er meddelt  

 efter den tidligere ulykkesforsikringslovgivning og  

 arbejdsskadeforsikringslovgivning, har fortsat gyldighed.
Det samme gælder en  

 arbejdsgivers fritagelse for at afgive risikoen efter  

 ulykkesforsikringsloven, meddelt i medfør af ulykkesforsikringslovens § 15,  

 stk. 13. Sådanne arbejdsgivere har samme retsstilling efter denne lov som et  

 forsikringsselskab.
Fordeling af bidrag efter denne lovs §§ 5, stk. 3, 6,  

 stk. 3, 48, stk. 4 og 51, stk. 2, foretages efter nærmere regler fastsat af  

 Arbejdsskadestyrelsen i samarbejde med Finanstilsynet.
 § 74. Loven gælder ikke for Færøerne og Grønland, men kan ved kgl.  

 anordning sættes i kraft i Grønland med de ændringer, som følger af de  

 særlige grønlandske forhold.
Bemærkninger til lovforslaget Almindelige bemærkninger Indledning På baggrund af Betænkning nr. 1142/88 om revision af  

 arbejdsskadeforsikringsloven, som er udarbejdet med deltagelse af blandt  

 andet arbejdsmarkedets parter, og de i øvrigt indvundne erfaringer med  

 anvendelsen af arbejdsskadeforsikringsloven, har regeringen fundet det  

 nødvendigt at fremsætte forslag til lov om forsikring mod følger af  

 arbejdsskade til afløsning af lov om arbejdsskadeforsikring, jf.  

 lovbekendtgørelse nr. 450 af 25. juni 1987, som ændret senest ved lov nr. 407  

 af 6. juni 1991.
 Der har været nedsat forskellige analysegrupper og udvalg på  

 arbejdsskadeforsikringsområdet, som har overvejet mulighederne for yderligere  

 præmiegraduering, inddragelse af afledede offentlige udgifter under  

 arbejdsskadeforsikringen og udlægning af opgaver fra Arbejdsskadestyrelsen  

 til forsikringsselskaberne m.v.
 Overvejelserne har ikke givet anledning til forslag til lovændring, fordi  

 det ikke har været muligt at finde en præmiegradueringsmodel eller en model  

 for inddragelse af afledede offentlige udgifter under  

 arbejdsskadeforsikringen, som var forebyggende uden at kræve megen  

 administration.
 Heller ikke overvejelserne om strukturændringer på  

 arbejdsskadeforsikringsområdet har givet anledning til lovændringer, fordi  

 der ikke har været politisk opbakning til den foreslåede omstrukturering af  

 arbejdsskadeforsikringsområdet.
 De forslag, der herefter står tilbage, er af mere teknisk karakter og  

 indeholder også ændringer, som henstillinger m.v. fra ombudsmanden har givet  

 anledning til.
 De tekniske lovændringer, som her foreslås, har konsekvenser for en række  

 bestemmelser i arbejdsskadeforsikringsloven.
Det ville derfor blive uoverskueligt, hvis ændringerne var fremkommet i  

 form af ændringsforslag til den gældende arbejdsskadeforsikringslov.  

 Regeringen har derfor valgt, at fremsætte forslag til lov om forsikring mod  

 følger af arbejdsskade til afløsning af den gældende  

 arbejdsskadeforsikringslov.
Forslaget indeholder desuden en sproglig  

 modernisering.
 Lovforslaget viderefører således den gældende ordning, som er opbygget på  

 følgende grundregler:
 Arbejdsgiveren er erstatningspligtig over for sine ansatte og disses  

 efterladte (de sikrede) for følger af de ansattes personskade, der skyldes  

 arbejdet for arbejdsgiveren eller de forhold, hvorunder det foregår  

 (arbejdsskade).
 Arbejdsgiveren (forsikringstageren) er pligtig at afgive sin  

 erstatningsrisiko til et arbejdsskadeforsikringsselskab (forsikringsgiveren),  

 som udreder ydelser efter loven.
 Sammenholdt med den sociale sikringslovgivning i øvrigt har  

 arbejdsskadeforsikringsloven således følgende særegenheder:
 Den sikrede personkreds er i princippet alene de til arbejdet antagne  

 personer under aktiv beskæftigelse.
 De for ordningens finansiering ansvarlige er i princippet alene de  

 ansattes arbejdsgivere.
 Ordningen drives finansielt på privat forsikringsmæssigt grundlag.
Lovforslaget har været til høring hos de relevante ministerier og  

 organisationer m.v.
De forslag til ændringer, som høringsrunden har givet  

 anledning til, er i et vist omfang indarbejdet i lovforslaget.
1. Arbejdsskadebegrebet Lovforslagets arbejdsskadebegreb og forsikringsmæssige dækning omfatter  

 ulykker og kortvarige skadelige påvirkninger af højst 5 dages varighed, der  

 skyldes arbejdet, samt erhvervssygdomme.
Erhvervssygdomme omfatter nu dels  

 sygdomme, der er på fortegnelsen over erhvervssygdomme, dels andre  

 erhvervsbetingede sygdomme og endelig sygdomme hos det levendefødte barn, der  

 skyldes moderens arbejde under graviditeten.
2. Fristregler Der foreslås for ulykkestilfælde og kortvarige skadelige påvirkninger en  

 sagsbehandlingsfrist for anerkendelse/afvisning på 3 måneder regnet fra  

 tilfældets anmeldelse.
 For sygdomme på fortegnelsen over erhvervssygdomme foreslås en frist på 9  

 måneder.
 Der foreslås samtidig adgang til overskridelse af fristerne med  

 begrundelse herfor, når stillingtagen undtagelsesvis ikke kan nås inden  

 fristerne.
 Det foreslås endvidere, at alle frister for behandling af sager regnes fra  

 datoen for anmeldelsen.
 Svarende til fristen på 5 år for afgørelser foreslås en 5 årig frist for  

 genoptagelse af afgørelser om sygebehandling m.v. efter forslagets § 30.
 Endelig foreslås, at anmeldelsesfristen ændres fra 8 til 9 dage i  

 overensstemmelse med forslaget fra teknikergruppen vedrørende fælles  

 anmeldesystem for at få en fælles tidsfrist for anmeldelser til  

 Arbejdstilsynet og Arbejdsskadestyrelsen.
3. Arbejdsgivernes partsstatus Arbejdsgiverne er efter den tidligere praksis i Arbejdsskadestyrelsen og  

 Ankestyrelsen blevet anset for ankeberettigede for så vidt angår  

 anerkendelse/afvisning af konkrete sager efter arbejdsskadeforsikringsloven  

 men ikke for så vidt angår erstatningsudmålingen m.v.
 Folketingets ombudsmand har den 22. marts 1990 udtalt, at arbejdsgivere,  

 der har tegnet lovpligtig arbejdsskadeforsikring, ikke er klageberettigede i  

 forhold til Arbejdsskadestyrelsens afgørelser om anerkendelse/afvisning af  

 sager efter arbejdsskadeforsikringsloven.
Efter lovforslaget lovfæstes den tidligere praksis, hvorefter  

 arbejdsgiverne får ankeadgang for så vidt angår Arbejdsskadestyrelsens  

 anerkendelse af konkrete arbejdsskadesager.
Arbejdsgiverne kan i denne  

 forbindelse få aktindsigt i oplysninger om arbejdspladsen, men ikke i  

 oplysninger om skadelidtes personlige forhold.
4. Betydningen af forudbestående lidelse Arbejdsskadestyrelsen/Ankestyrelsen har hidtil haft den praksis, at kun  

 de følger, der kan tilskrives arbejdsskaden, anerkendes og kompenseres.
 Ombudsmanden har rejst tvivl om lovmedholdeligheden af styrelsernes  

 praksis og har blandt andet henvist til den almindelige erstatningsret.
 Efter de almindelige erstatningsregler ydes der fuld erstatning, selv om  

 der indtræder usædvanlige komplikationer, eller følgerne skyldes skadelidtes  

 særlige dispositioner, medmindre skadelidtes erhvervsevne allerede var  

 nedsat, eller den forudbestående lidelse med sikkerhed på et senere tidspunkt  

 ville have medført i det væsentlige de samme følger af skaden.
 En ændring af styrelsernes praksis, således at den kommer til at svare til  

 de almindelige erstatningsretlige regler, vil betyde, at nogle skadelidte  

 ikke får den erstatning, som de efter styrelsernes nuværende praksis er  

 berettigede til, mens andre vil få erstatning for skadefølger, der ikke kan  

 henføres til arbejdsskaden.
 Det foreslås derfor, at den hidtidige praksis, hvorefter der alene ydes  

 kompensation for de skadefølger, der kan henføres til arbejdsskaden,  

 præciseres i loven.
5. Godtgørelse for varigt meen Mens gældende lov anvender terminologien »meenerstatning«,  

 bruger lovforslaget den mere korrekte benævnelse »meengodtgørelse«,  

 da der er tale om kompensation for et ikke-økonomisk tab, det vil sige for  

 den varige forringelse af skadelidtes personlige livsførelse.
Også lov om  

 erstatningsansvar anvender terminologien »godtgørelse« i  

 forbindelse med kompensation for varigt meen.
 Godtgørelse udbetales efter forslaget fortsat som et kapitalbeløb een gang  

 for alle, men i modsætning til gældende lov, som fastsætter kapitalbeløbet på  

 grundlag af en alders- og kønsbestemt kapitaliseringsfaktor, indfører  

 forslaget en mere enkel beregningsmetode, principielt svarende til  

 erstatningsansvarslovens, hvorefter den skadelidte direkte efter loven kan  

 beregne godtgørelsens størrelse, når meenprocenten er fastsat.
Enhver berettiget med 100 pct. meen, som ikke er fyldt 60 år, får således  

 efter forslaget udbetalt en meengodtgørelse på 340.000 kr. og ved mindre  

 meenprocenter en forholdsmæssig andel heraf.
Er den berettigede fyldt 60 år  

 ved skadens indtræden, nedsættes godtgørelsen med 5 pct. for hvert år,  

 pågældende var over 59 år ved skadens indtræden.
Nedsættelse finder sted til  

 og med det fyldte 69. år.
Er den berettigede ved skadens indtræden 70 år  

 eller derover, udgør godtgørelsen 50 pct. af fuld godtgørelse.
Forslagets  

 regler om vurderingsgrundlaget for fastsættelse af meenprocenten og om  

 mindsteprocent på 5 for udløsning af godtgørelse svarer til gældende lovs  

 regler.
6. Kapitalisering af erstatning for tab af erhvervsevne Erhvervsevnetabserstatninger under 50 pct. udbetales som hidtil som et  

 kapitalbeløb.
 Ved erhvervsevnetabserstatninger på 50 pct. eller derover foreslås det, at  

 der efter begæring udbetales et kapitalbeløb svarende til 50 pct.  

 erhvervsevnetab, mens den resterende erhvervsevnetabserstatning betales som  

 løbende ydelse.
Der er således tale om en stramning i forhold til gældende praksis for så  

 vidt angår omfanget af kapitalisering, men også en lempelse, idet  

 kapitaliseringsbegæring altid skal imødekommes.
Forslaget skal ses i  

 sammenhæng med ILO-konvention 102 og Den Europæiske Kodeks for Social  

 Sikring, hvorefter erhvervsevnetabserstatning ydes som periodisk ydelse.  

 Endvidere skal forslaget ses i sammenhæng med den fremtidige udvikling af  

 området for forsørgelsesmuligheder ved indkomstbortfald for eksempel gennem  

 opbygning af en egentlig arbejdsmarkedspension.
Målet i et sådant system må  

 være en samordning af løbende ydelser, som sikrer en fremtidig forsørgelse,  

 samtidig med at det sociale pensionssystem aflastes.
 7. Kapitalisering af erstatning for tab af forsørger til en efterladt  

 ægtefælle/samlever.
 Det foreslås, at erstatning for tab af forsørger udbetales som løbende  

 ydelse svarende til de gældende regler, men således at der åbnes mulighed  

 for, at erstatningen kapitaliseres efter anmodning fra den  

 erstatningsberettigede uden nærmere undersøgelse af de økonomiske forhold.
 Da der er tale om kapitalisering af en mindre ydelse, der løber over en  

 kortere årrække, er der ikke behov for de samme begrænsninger, som ved  

 erhvervsevnetabserstatningerne.
 8. Øvrige ændringer.
 Idet der i øvrigt henvises til bemærkningerne til lovforslagets enkelte  

 bestemmelser, foreslås følgende ændringer i forhold til den gældende lov:
 Udvidelse af forsikringsdækningen til medarbejdende ægtefæller, der  

 deltager i driften af den fælles virksomhed på grundlag af lønaftale efter  

 kildeskatteloven (§ 1).
 Præcisering af forsikringsdækning af personer, der udfører tillidshverv (§  

 3).
 Præcisering af rederes forsikringspligt for personer, der er antaget til  

 at udføre arbejde på skibet efter skibsførerens anvisninger (§ 5).
 Hjemmel til at Arbejdsskadestyrelsen i samarbejde med Finanstilsynet  

 fastsætter nærmere regler for fordelingen af udgifterne til erstatninger, jf.  

 §§ 5, stk. 3, 6, stk. 3, 47, stk. 1, 48, stk. 4 og 51, stk. 2.
 Forenklet regel om fastsættelse af skadedato i erhvervssygdomssager (§  

 11).
 Ændring af reglerne om nedsættelse af erstatningen til skadelidte på grund  

 af »egen skyld« i overensstemmelse med de konventioner herom, som  

 Danmark har tiltrådt (§ 29).
 Hjemmel til erstatning af udgifter til sygebehandling m.v., efter sagen er  

 afgjort (§ 30).
 Hjemmel til af arbejdsskadeerstatningen at dække erstatning, der efter  

 andre regler er udbetalt til skadelidte som følge af samme skade (§ 40).
 Forenkling af erstatningsforvaltningen ved direkte udbetaling af  

 erstatningerne fra forsikringsselskaberne til de berettigede i stedet for  

 gennem kommunernes socialforvaltninger (§ 44).
 Bedre forrentning af erstatningerne (§ 44).
 Ændring af finansieringsreglerne (§ 53).
 Hjemmel for Erhvervssygdomspoolen, der er oprettet i medfør af lov om  

 forsikringsvirksomhed, til at anke Arbejdsskadestyrelsens afgørelser i  

 erhvervssygdomssager, der henføres under fordelingen i forslagets § 6, stk.  

 3, (§ 56).
 Hjemmel til at styrelsen kan afgive udtalelser efter  

 erstatningsansvarslovens § 10 og kræve betaling herfor (§ 66).
 Hjemmel til udvidet genoptagelse af sager, der er afgjort efter lov om  

 forsikring mod følger af ulykkestilfælde (§ 70).
 Bortfald af reglerne om henstillinger til skadelidte om arbejdets  

 udførelse jf. § 22 i den gældende lov, idet disse regler ikke længere  

 anvendes i praksis.
 Bortfald af de særlige regler om udbetaling af kapitalbeløb til umyndige  

 personer gennem kommunernes socialforvaltninger, jf § 40, stk. 1, i gældende  

 lov.
 Modernisering af lovens terminologi (»hans« ændret til det  

 kønsneutrale »dennes« eller »den pågældende«).
9. Forholdet til det øvrige sociale system Der foreslås indføjet en hjemmel for socialministeren til at udarbejde  

 retningslinier for et formaliseret samarbejde under sagsbehandlingen, således  

 at der sker en koordinering af de nødvendige hjælpeforanstaltninger for de  

 arbejdsskadede.
 Retningslinierne udarbejdes efter forhandling med kommuner m.fl.
10. Økonomiske og administrative konsekvenser af lovforslaget Sammenholdt med udgifterne efter den gældende lov tilstræber lovforslaget  

 en omkostningsneutral løsning for så vidt angår ydelserne efter loven.
Ophævelsen af den særlige partshøringsregel i den gældende lovs § 53, stk.  

 2, og overgangen til forvaltningslovens almindelige regler vil medføre  

 merudgifter på ca. 2 mio. kr. årligt.
Herunder direkte lønudgifter på ca.  

 1,25 mio. kr. årligt til 6 årsværk og afledede udgifter på ca. 0,75 mio. kr.  

 årligt.
Merudgifterne ved at Arbejdsskadestyrelsen skal fastsætte regler for  

 fordelingen af de erstatninger m.v., som forsikringsselskaberne betaler i  

 fællesskab, er anslået til 220.000 kr. til løn svarende til 1,0 årsværk.
De  

 afledede udgifter er anslået til 110.000 kr.
Ialt 330.000 kr. årligt.
 De samlede udgifter, der således anslås til ca. 2,3 mio. kr. årligt, vil  

 blive dækket dels af betalingen fra forsikringsselskaberne m.fl., dels inden  

 for Socialministeriets rammer.
Bemærkninger til lovforslagets enkelte bestemmelser Til § 1 Bestemmelsen afløser den gældende lovs § 1. Nyt er dog, at  

 arbejdsgiverens ægtefælle medtages under forsikringsdækningen, hvis  

 ægtefællerne har indgået en aftale i overensstemmelse med kildeskattelovens  

 regler herom.
Efter kildeskatteloven (§ 25a, stk 7) kan en aftale kun  

 tillægges skattemæssig virkning, hvis arbejdsgiverægtefællen overholder sine  

 pligter til at indeholde og udbetale A-skat.
Forsikringsdækningen ophører,  

 hvis lønaftalen ophæves.
Medarbejdende ægtefæller i øvrigt, jf.  

 kildeskattelovens § 25 A, stk. 3, er som hidtil ikke omfattet af  

 forsikringen.
Bestemmelsen finder tilsvarende anvendelse for parter omfattet  

 af lov om registreret partnerskab.
Til § 2 Bestemmelsen svarer til den gældende lovs § 2.
Til § 3 Ved bestemmelsens punkt 2 kodificeres den hidtidige praksis om  

 forsikringsdækning, hvorefter tillidsmanden er dækket af virksomhedens  

 arbejdsskadeforsikring under udførelse af sine hverv som valgt tillidsmand på  

 virksomheden, hvis hvervet i den konkrete situation direkte vedrører  

 virksomhed/virksomhedsledelse på den ene side og medarbejder/medarbejdere på  

 den anden side.
Sikkerhedsrepræsentanter er omfattet af bestemmelsen.  

 Bestemmelsen svarer i øvrigt til gældende lovs § 3.
Til § 4 Bestemmelsen svarer til den gældende lovs § 4.
Til § 5 I bestemmelsen kodificeres den hidtidige praksis vedrørende rederens  

 udvidede forsikringspligt for personer, der er antaget til arbejde om bord på  

 skib, der er registreret i eller skal registreres i Dansk Internationalt  

 Skibsregister.
Samtidig præciseres, at rederens udvidede forsikringspligt  

 alene gælder for personer, der udfører arbejde om bord under skibsførerens  

 anvisninger.
Rederens særlige forsikringspligt efter denne bestemmelse  

 omfatter således ikke eksterne reparatører, der midlertidigt udfører arbejde  

 om bord.
Eksterne håndværkere m.fl. vil i stedet været forsikret af  

 arbejdsgiveren i land efter bestemmelsen i stk. 1.
 Rederen har fortsat forsikringspligten for restaurationspersonale m.v.
I forhold til gældende lov tydeliggøres, at den forsikringsfri medhjælp  

 forekommer både i arbejdsgiverens private husholdning og i arbejdsgiverens  

 private tjeneste - også uden for husholdningen.
Det afgørende kriterium er  

 således, at der er tale om personlig tjenestegerning af ikke erhvervsmæssig  

 karakter.
Ud over »husholdning« kan eksempelvis nævnes medhjælp i  

 en have eller ved vedligeholdelsesarbejder på en privatbolig.
Bestemmelsen  

 svarer i øvrigt til den gældende lovs § 5.
Til § 6 Bestemmelsen afløser den gældende lovs § 6.
Fordelingsgrundlaget for udgifterne vedrørende disse sager ændres.
Det  

 foreslås, at Arbejdsskadestyrelsen fortsat skal udbetale erstatningerne  

 forskudsvis og fordele udgifterne over en pulje, der finansieres af alle  

 arbejdsgivere (forsikringsselskaber, forsikringsforbund, staten og de  

 kommuner, som ikke har afgivet deres risiko efter loven).
Denne fordeling har hidtil fundet sted på grundlag af præmieindtægt.
Det  

 foreslås, at fordelingen fremover finder sted på grundlag af regler fastsat  

 af Arbejdsskadestyrelsen i samarbejde med Finantilsynet.
Til § 7 Bestemmelsen svarer til den gældende lovs § 7.
Til § 8 Bestemmelsen svarer til den gældende lovs § 8.
Til § 9 Bestemmelsen afløser den gældende lovs § 9. Ved bestemmelsen defineres  

 begrebet »arbejdsskade« som omfattende arbejdsulykker, skadelige  

 påvirkninger af højst 5 dages varighed og erhvervssygdomme.
Det er fundet  

 værdifuldt at bevare dette overbegreb, som er indført med den gældende lov,  

 og som anvendes generelt af befolkning og myndigheder.
Hertil kommer, at  

 ordet »arbejdsskade« anvendes i lovforslaget.
Efter den gældende lov er der mulighed for at anerkende arbejdsskade som  

 følge af skadelige påvirkninger af højst nogle få dages varighed.
Dette  

 forelås i overensstemmelse med praksis præciseret til højst 5 dages varighed.
Til § 10 Bestemmelsen afløser den gældende lovs § 10, stk. 1 og 3. Bestemmelsen  

 giver en ny definition af begrebet erhvervssygdomme, der nu omfatter dels  

 sygdomme, der er på fortegnelsen over erhvervssygdomme, dels andre  

 erhvervsbetingede sygdomme og endelig sygdomme hos det levendefødte barn, der  

 skyldes moderens arbejde under graviditeten.
Efter gældende lov er der pligt til at forelægge de tilfælde, der anmeldes  

 efter § 10, stk. 3, 1. pkt., for Erhvervssygdomsudvalget, inden afgørelse  

 træffes.
Endvidere skal skadelidtes begæring om forelæggelse for  

 Erhvervssygdomsudvalget efterkommes, når begæringen er fremsat inden  

 afgørelsen af anerkendelsesspørgsmålet.
 Efter forslaget afgør Arbejdsskadestyrelsen, om tilfælde, der er omfattet  

 af forslagets § 10, stk. 1, nr. 2 og stk. 2, skal forelægges for  

 Erhvervssygdomsudvalget.
På denne måde undgås forelæggelse af udsigtsløse sager for  

 Erhvervssygdomsudvalget.
Det forudsættes stadig, at anerkendelse kun kan  

 finde sted efter forelæggelse for udvalget.
Til § 11 Bestemmelsen afløser den gældende lovs § 10, stk. 2, og stk. 4.
Der er ikke med den foreslåede lovtekst tilstræbt nogen ændring i den  

 gældende retstilstand, hvorefter der skal være årsagssammenhæng mellem en  

 pådraget erhvervssygdom og beskæftigelsen.
Den omvendte bevisbyrde gælder  

 fortsat alene for sygdomme, der er omfattet af fortegnelsen over  

 erhvervssygdomme.
 Forslagets stk. 2 afløser den gældende lovs § 10, stk. 4, om fastsættelse  

 af skadedato.
Efter den gældende lov er der tre forskellige muligheder for at fastsætte  

 skadedatoen for erhvervssygdomme, og Arbejdsskadestyrelsen skal så vidt  

 muligt vælge den skadedato, der er mest gunstig for skadelidte.
Skadedatoen  

 fastsættes på et tidligt tidspunkt i sagsforløbet, og på dette tidspunkt kan  

 det i erstatningsmæssig henseende være vanskeligt at overskue, hvilken af de  

 tre muligheder, der vil være gunstigst for skadelidte.
Efter Arbejdsskadestyrelsens praksis fastsættes skadedatoen i langt den  

 overvejende del af erhvervssygdomssagerne til  

 »diagnosetidspunktet«, det vil sige det tidspunkt, hvor den  

 skadelidte af en læge bliver gjort bekendt med, at sygdommen må være  

 erhvervsbetinget og samtidig er anmeldt.
Det foreslås derfor, at skadedatoen  

 i erhvervssygdomssager altid fastsættes til anmeldelsestidspunktet.
Dette  

 tidspunkt er objektivt konstaterbart og vil medføre en administrativ  

 lettelse.
Til § 12 Bestemmelsen er ny.
 Der er rejst kritik af Arbejdsskadestyrelsens praksis med at anerkende  

 skadetilfælde, hvor skadelidtes aktuelle helbredsmæssige situation ikke  

 udelukkende er en følge af arbejdsskaden, men er en kombination af følger af  

 en arbejdsskade og konkurrerende forhold, ligesom det er kritiseret, at  

 Arbejdsskadestyrelsen anerkender visse skadetilfælde som forværring af  

 forudbestående lidelse.
Der foreslås i stk. 1 indsat en lovhjemmel til at anerkende disse  

 skadetilfælde i overensstemmelse med hidtidig praksis.
Beslutning om  

 eventuelt forbehold forudsættes truffet i forbindelse med stillingtagen til  

 anerkendelse.
 Der henvises endvidere til § 26 og bemærkningerne hertil samt til  

 lovforslagets almindelige bemærkninger.
Bestemmelsens stk. 2 skal forhindre, at skadelidte først i forbindelse med  

 erstatningsfastsættelsen får kendskab til, at erstatningen er nedsat på grund  

 af en forudbestående lidelse.
En sådan nedsættelse af erstatningen er  

 begrundet i anerkendelsen jf. ovenfor, og må af skadelidte kunne indbringes  

 for Den Sociale Ankestyrelse efter reglerne for klage over afviste tilfælde,  

 jf. § 55.
Til § 13 Bestemmelsen svarer til den gældende lovs § 13.
Til § 14 Bestemmelsen svarer til den gældende lovs § 15.
Til § 15 Bestemmelsen afløser den gældende lovs § 16. Anmeldelsesfristen er ændret  

 således, at der nu gælder samme frist som for anmeldelse efter  

 arbejdsmiljøloven.
Der henvises i øvrigt til de almindelige bemærkninger.
Til § 16 Bestemmelsen svarer til den gældende lovs § 17.
Til § 17 Bestemmelsen afløser den gældende lov, § 16, stk. 1, for så vidt angår  

 adressat for anmeldelsen som kan være enten forsikringsselskabet eller  

 Arbejdsskadestyrelsen.
 Arbejdsgiveren skal således sende anmeldelsen til sit forsikringsselskab.
Anmeldelse skal sendes til Arbejdsskadestyrelsen i tilfælde, hvor  

 arbejdsgiveren er selvforsikrer (staten, de selvforsikrende kommuner og visse  

 arbejdsgivere) samt i tilfælde, hvor arbejdsgiveren er fritaget for at tegne  

 forsikring (privat tjeneste, jf. § 5, stk. 3) eller ikke har opfyldt  

 forsikringspligten.
Endvidere skal forsøg på redning af menneskeliv her i  

 landet anmeldes til Arbejdsskadestyrelsen.
 Om anmeldelse af erhvervssygdomme til Arbejdsskadestyrelsen se også § 18.
Til § 18 Bestemmelsen afløser den gældende lovs § 12.
Til § 19 Bestemmelsen afløser den gældende lovs § 18.
Der indsættes en bemyndigelse for socialministeren til at fastsætte  

 retningslinier for samarbejdet mellem Arbejdsskadestyrelsen,  

 forsikringsselskaberne og kommunerne m.fl.
Der henvises til forslagets  

 almindelige bemærkninger.
Chefen for Arbejdsskadestyrelsen fastsætter nærmere regler for anmeldelse  

 m.v.
Det forudsættes, at reglerne kommer til at indeholde bestemmelser om, at  

 skadelidte allerede ved anmeldelsen skal tage stilling til, om der må  

 indhentes oplysninger til brug for sagen.
Til § 20 Bestemmelsen svarer til den gældende lovs § 19.
Til § 21 Bestemmelsen svarer til den gældende lovs § 20.
Til § 22 Bestemmelsen svarer til den gældende lovs § 21.
 I stk. 2 er det præciseret, at rejseudgifter kun refunderes, når  

 behandlingen m.v. sker efter anmodning fra Arbejdsskadestyrelsen.
Til § 23 Med bestemmelsen, der er ny, indføres frister for Arbejdsskadestyrelsens  

 stillingtagen til, om et anmeldt skadetilfælde er omfattet af loven  

 (anerkendelsesspørgsmålet). Med bestemmelsen imødekommes et ønske fra  

 arbejdstagerside om, at skadelidte - i dødstilfælde dennes efterladte - så  

 tidligt som muligt underrettes herom.
Bestemmelsen må sammenholdes med § 31,  

 som fastsætter frist for den samlede sagsbehandlingstid for et anmeldt  

 skadetilfælde (afgørelsesfrist på maksimalt 2 år).
Efter bestemmelsen er fristen 3 måneder ved anmeldte ulykkestilfælde eller  

 kortvarige skadelige påvirkninger, de såkaldte »glatte skader«, som  

 erfaringsmæssigt kræver forholdsvis kort behandlingstid.
For anmeldte  

 sygdomme, der er omfattet af fortegnelsen over erhvervssygdomme, er fristen  

 fastsat til 9 måneder, da anerkendelsesvurderingen i disse sager ofte beror  

 på speciallægeerklæring.
For sygdomme, der ikke er omfattet af fortegnelsen, gælder ingen frist for  

 Arbejdsskadestyrelsens afgørelse om anerkendelsesspørgsmålet.
Dette skyldes,  

 at der for disse sygdomme er særlige dokumentationsvanskeligheder, og at  

 disse sager kan forelægges for Erhvervssygdomsudvalget, jf. forslagets § 58.  

 Det skal dog understreges, at 2 års fristen i forslagets § 31 også gælder i  

 disse sager.
 Bestemmelsens stk. 2 tager specielt sigte på tilfælde, hvor en forsikret  

 person afgår ved døden på et tidspunkt, hvor Arbejdsskadestyrelsen behandler  

 en endnu ikke afgjort skadesag efter stk. 1.
Bestemmelsens stk. 3 tager sigte på konkrete tilfælde, hvor forsvarlig  

 stillingtagen til anerkendelsesspørgsmålet ikke er mulig inden for de i stk.  

 1 og 2 nævnte frister.
Skadelidte eller de efterladte skal i så fald - inden  

 fristens udløb - underrettes om fristoverskridelsen med begrundelse herfor.
Til § 24 Bestemmelsen er ny.
Bestemmelsen knytter sig til forslagets § 23 og  

 regulerer adgangen til at genoptage skadetilfælde, der tidligere er afvist.  

 Der foreslås indført en 5 års frist for genoptagelse.
 Stk. 2 vedrører den særlige situation, at Arbejdsskadestyrelsen har  

 truffet afgørelse om, at en anmeldt sygdom ikke er omfattet af fortegnelsen i  

 forslagets § 10, stk. 1, nr. 1, og ikke kan anerkendes efter forslagets § 10,  

 stk. 1, nr. 2 eller stk. 2. Optages sygdommen på grund af ny medicinsk viden  

 m.v. senere på fortegnelsen over erhvervssygdomme, kan sagen efter anmodning  

 fra skadelidte eller dennes efterladte, genoptages til fornyet behandling,  

 selv om der er forløbet mere end 5 år fra Arbejdsskadestyrelsens afgørelse.
Til § 25 Bestemmelsen afløser den gældende lovs § 24. Som en mere korrekt  

 beskrivelse er gældende lovs »erstatning« for varigt meen ændret  

 til »godtgørelse« for varigt meen, da meengodtgørelse ikke ydes for  

 et økonomisk tab, men for forringelse af skadelidtes personlige livsførelse.  

 Der henvises endvidere til forslagets almindelige bemærkninger.
Til § 26 Bestemmelsen er ny og skal ses i sammenhæng med forslagets § 12 og  

 bemærkningerne hertil samt lovforslagets almindelige bemærkninger.
I  

 konsekvens af bestemmelsen i forslagets § 12, hvorefter Arbejdsskadestyrelsen  

 har adgang til at anerkende skadestilfælde, hvor arbejdsskaden ikke  

 udelukkende har medført skadesfølgerne, indføres der her en adgang for  

 Arbejdsskadestyrelsen til at nedsætte eller efter omstændighederne lade  

 erstatningen helt bortfalde, således at skadelidte alene opnår kompensation  

 for arbejdsskadens følger, og ikke for forudbestående (eventuelt medfødte)  

 eller konkurrerende lidelser mv.
Der er ikke ved bestemmelsen tilsigtet nogen  

 ændring af Arbejdsskadestyrelsens hidtidige praksis.
Samtidig med afgørelsen om skadens anerkendelse underrettes skadelidte om  

 eventuelle forbehold, der vil blive tillagt vægt ved erstatningsudmålingen  

 eller udmålingen af godtgørelsen.
Ved afgørelsen af erstatningen eller  

 godtgørelsen underrettes skadelidte om vægtningen af forbeholdet.
Til § 27 Bestemmelsen svarer til den gældende lovs § 34, stk. 1, idet den  

 hidtidige 1 års frist er udvidet til en 5 års frist.
Til § 28 Bestemmelsen svarer til den gældende lovs § 23. Som følge af, at gældende  

 lovs § 22 ophæves ved dette lovforslag, er bestemmelsen sprogligt ændret.
Til § 29 Bestemmelsen afløser den gældende lovs § 14. Ved den foreslåede  

 formulering bringes bestemmelsen i overensstemmelse med de af Danmark  

 ratificerede konventioner om social sikring, henholdsvis den af den  

 Internationale Arbejdskonference i Geneve i 1952 vedtagne konvention om  

 minimumsnormer for social tryghed (ILO-konvention nr. 102), ratificeret af  

 Danmark den 22. juli 1955, og Den Europæiske Kodeks for social sikring af 16.  

 april 1964, ratificeret af Danmark den 12. december 1972.
 Erstatningen kan herefter kun nedsættes, hvis skadelidte har fremkaldt  

 skaden forsætligt eller ved en handling eller undladelse, der er ulovlig.  

 Tilsidesættelse af elementære forsigtighedshensyn eller selvforskyldt  

 beruselse vil herefter i sig selv ikke være tilstrækkeligt til, at  

 erstatningen eller godtgørelsen kan nedsættes eller bortfalde.
Til § 30 Bestemmelsen afløser den gældende lovs § 25.
 Det er fortsat forsikringsselskaberne, efter bemyndigelse fra  

 Arbejdsskadestyrelsen, og Arbejdsskadestyrelsen, der tager stilling til  

 spørgsmål efter denne bestemmelse.
 Den gældende lovs betingelse om, at optræningen skal foretages i de  

 optræningsinstitutioner, Arbejdsskadestyrelsen har godkendt hertil, er  

 bortfaldet, da den af styrelsen skønnede optræning kan finde sted på enhver  

 efter sygesikringsloven eller sygehusloven godkendt institution eller  

 afdeling.
Efter den gældende formulering af bestemmelsen har skadelidte kun ret til  

 betaling af disse udgifter, mens sagen er under behandling.
Det vil sige,  

 indtil der er truffet formel afgørelse om erstatningen for varigt meen og tab  

 af erhvervsevne.
I en række sager er det på et tidligt tidspunkt af  

 sagsbehandlingen klart, at der ikke er andre erstatningsberettigende følger  

 end behandlingsudgifter efter denne bestemmelse.
Dette er for eksempel typisk  

 tilfældet ved tandskader.
Hvis styrelsen traf formel afgørelse om  

 erstatningsspørgsmålene, ville for eksempel en længerevarende tandbehandling  

 ikke kunne betales efter lov om arbejdsskadeforsikring.
For ikke at afskære  

 skadelidte fra retten til at få dækket behandlingsudgifterne har  

 Arbejdsskadestyrelsen udviklet en praksis, hvorefter den enkelte sag  

 »henlægges.« Når en sag er »henlagt« er der ikke truffet  

 en formel afgørelse om varigt meen og tab af erhvervsevne.
Dette indebærer,  

 at udgifterne ved en længerevarende behandling kan betales.
Folketingets  

 ombudsmand har kritiseret styrelsens praksis med at »henlægge«  

 denne type af sager og har specielt peget på, at sagen derved holdes åben på  

 ubestemt tid.
Arbejdsskadestyrelsen agter at ophøre med den hidtidige  

 henlæggelsespraksis.
 I bestemmelsens stk. 5 er derfor i forhold til den gældende lov foretaget  

 den udvidelse, at chefen for Arbejdsskadestyrelsen kan fastsætte regler om,  

 at de i stk. 1-4 omhandlede udgifter kan dækkes under særlige omstændigheder,  

 selv om sagen på betalingstidspunktet ikke er under behandling.
 Herved opnås, at der blandt andet kan betales for udgifter til  

 tandbehandling hos børn eller unge mennesker, hvor den endelige behandling må  

 afvente kæbernes og tændernes udvoksning.
Til § 31 Bestemmelsen afløser den gældende lovs § 26. Fristerne i bestemmelsens  

 stk. 1 er uændrede men løber i modsætning til de gældende regler fra  

 anmeldelsestidspunktet, da Arbejdsskadestyrelsen først fra dette tidspunkt  

 har mulighed for sagsbehandling.
 Bestemmelsen i stk. 2, der er ny, indfører samme frister for  

 Arbejdsskadestyrelsens afgørelser af efterladteerstatningerne.
 Bestemmelsen gælder, uanset at fristerne efter forslagets § 23 er  

 overskredet.
Til § 32 Bestemmelsen svarer til den gældende lovs § 27.
Til § 33 Bestemmelsen træder i stedet for den gældende lovs § 28.
Vurderingsgrundlaget svarer til den gældende lov, ligesom der fortsat kun  

 ydes godtgørelse for varigt meen, hvis meenprocenten fastsættes til 5 eller  

 derover.
Ved bestemmelsens stk. 3 indføres i loven et fast beløb, 340.000  

 kr., som godtgørelse for 100 pct. varigt meen og en forholdsmæssig del heraf  

 ved lavere meengrader.
Beløbene reguleres efter løntallet.
Som efter gældende  

 lov kan meengodtgørelsen i ganske særlige tilfælde fastsættes til 120 pct. af  

 meengodtgørelsen ved 100 pct. varigt meen.
Ved bestemmelsens stk. 5 indføres en nedtrapning af meengodtgørelsen ved  

 stigende alder efter det fyldte 60. år.
Fra og med det fyldte 70. år udgør  

 meengodtgørelsen dog i alle tilfælde halvdelen af maksimal ydelse.  

 Nedtrapningsreglen svarer til reglen i erstatningsansvarslovens § 4.
 Der henvises i øvrigt til de almindelige bemærkninger.
Til § 34 Bestemmelsen afløser den gældende lovs § 29. Med forslaget indføres en  

 frist på 5 år også for genoptagelse af sager efter forslagets § 30  

 (behandlingsudgifter m.v.). Der henvises iøvrigt til bemærkningerne til § 30.
Til § 35 Bestemmelsen svarer til den gældende lovs § 30. Partnerne i et  

 registreret partnerskab ligestilles med ægtefæller.
Til § 36 Bestemmelsen svarer til den gældende lovs § 31.
Til § 37 Bestemmelsen svarer til den gældende lovs § 32.
Til § 38 Bestemmelsen afløser den gældende lovs § 33. Bestemmelsen indeholder en  

 præcisering af, at løbende ydelse til afdødes eventuelle stedbørn ikke kan  

 omsættes til kapitalbeløb.
Til § 39 Bestemmelsen svarer, bortset fra stk. 4, 2. pkt., der er nyt, til den  

 gældende lovs § 35.
Bestemmelsen har til formål at undgå dobbelterstatning (fuld  

 tilskadekomstpension + fuld arbejdsskadeerstatning). Da  

 arbejdsskadeforsikringsselskabet er pligtigt at afholde det fulde  

 arbejdsskadeerstatningsbeløb, er der i bestemmelsens stk. 4, sidste pkt.  

 indsat en regel om, at forsikringsselskabet til pensionsgiveren udbetaler et  

 beløb svarende til fradraget i skadelidtes eller de efterladtes erstatning på  

 grund af den forhøjede pension.
Herved lovfæstes praksis, jf. også den  

 dagældende ulykkesforsikringslov § 42, stk. 2.
Til § 40 Bestemmelsen omhandler en række situationer, hvor  

 arbejdsskadeforsikringsselskabet forpligtes til at betale erstatning til  

 andre end skadelidte og dennes efterladte.
 Bestemmelsens stk. 1 svarer til den gældende lovs § 36.
Bestemmelsens stk. 2, som er ny, må ses i sammenhæng med den gældende lovs  

 § 55, efter hvilken skadelidtes krav mod en erstatningsansvarlig skadevolder  

 nedsættes svarende til arbejdsskadeerstatningen.
Den foreslåede bestemmelse  

 tager højde for de situationer, hvor skadelidte eller de efterladte har  

 modtaget erstatningsbeløb fra skadevolderen eller dennes  

 ansvarsforsikringsselskab, men endnu ingen eller kun delvis erstatning efter  

 arbejdsskadeforsikringsloven.
Bestemmelsens sigte er undgåelse af  

 dobbelterstatning.
Ved bestemmelsen pointeres, at erstatningskravet og  

 erstatningsforpligtelsen skal vedrøre samme erstatningsart  

 (erhvervsevnetabserstatning contra erhvervsevnetabserstatning,  

 meengodtgørelse contra meengodtgørelse og så videre). Endvidere pointeres, at  

 arbejdsskadeforsikringsselskabet kun kan forpligtes indenfor det beløb, det  

 på tidspunktet for kravets fremsættelse stadig er pligtigt at betale efter  

 arbejdsskadeforsikringsloven.
Har skadelidte på dette tidspunkt eksempelvis  

 fået udbetalt erhvervsevnetabserstatning som engangskapital, skal  

 arbejdsskadeforsikringsselskabet naturligvis ikke godtgøre et fremsat krav  

 for tab af erhvervsevne.
Til § 41 Ved bestemmelsen indføres hjemmel til skønsmæssigt at fastsætte en  

 årsløn, når skadelidte på grund af en erhvervssygdom har været ude af erhverv  

 i en kortere eller længere periode, inden sygdommen anmeldes.
Bestemmelsen er  

 en følge af forslaget i § 11, stk. 2, hvorefter skadedatoen altid fastsættes  

 til anmeldedatoen.
Bestemmelsen svarer i øvrigt til den gældende lovs § 37.
Til § 42 Bestemmelsen svarer til den gældende lovs § 38.
Til § 43 Bestemmelsens stk. 1, 1. pkt., svarer til den gældende lovs § 39, stk. 1,  

 1. pkt.
 2. og 3. pkt. er ny og afløser den gældende lovs § 39, stk. 1, 2. pkt. og  

 stk. 2.
Med de nye kapitaliseringsregler indføres en ret for den  

 erstatningsberettigede til at vælge mellem løbende erstatning og  

 kapitalerstatning.
For den efterladtes vedkommende kan den fulde erstatning  

 for hele erstatningsperioden begæres kapitaliseret, hvorimod der for den, der  

 er berettiget til erstatning for tab af erhvervsevne, er lagt loft på  

 kapitaliseringsmuligheden.
Specielt med hensyn til  

 erhvervsevnetabserstatningen er bestemmelsen for så vidt angår valgfriheden  

 en videreførelse af den allerede efter gældende lov meget lempelige  

 kapitaliseringsadgang, hvorimod omfanget af kapitaliseringsmuligheden er en  

 begrænsning i forhold til gældende lov, som giver mulighed for total  

 kapitalisering.
 Bestemmelsen vil medføre administrativ forenkling.
 Bestemmelsens stk. 2 svarer til den gældende lovs § 39, stk. 3.
 Da størrelsen af de anvendte kapitaliseringsfaktorer øver indflydelse på  

 forsikringsselskabernes økonomi, forudsættes det, at Arbejdsskadestyrelsen  

 før indstillingen til socialministeren forelægger sagen for Finanstilsynet.
Til § 44 Bestemmelsen træder i stedet for den gældende lovs § 40.
Efter bestemmelsen skal nu også kapitalerstatningsbeløb ligesom løbende  

 erstatningsydelse udbetales af forsikringsselskabet direkte til den  

 berettigede.
Erfaringerne har vist, at kommunerne altovervejende finder det  

 ubetænkeligt at udbetale kapitalerstatningsbeløbene til fri rådighed.  

 Bestemmelsen drager konsekvensen heraf.
Samtidig undgås unødigt formynderi og  

 administration.
 Den gældende lovs regler om kapitalbeløb tilkendt umyndige personer udgår,  

 da de fraviger de almindelige personretlige regler, hvorefter umyndiges  

 midler bestyres af henholdsvis værgen og en godkendt forvaltningsafdeling  

 under tilsyn af Civilretsdirektoratet.
 Bestemmelsen indeholder hjemmel til, at Arbejdsskadestyrelsen kan udbetale  

 erstatning og godtgørelse til skadelidte i tilfælde, hvor der er tvivl om,  

 hvilket selskab der er forpligtet til at betale.
Med bestemmelsen ændres også rentefoden ved for sen udbetaling af såvel  

 kapitalerstatning som løbende erstatningsydelse fra den gældende lov: »1  

 pct. under Nationalbankens diskonto« til: »1 pct. over  

 Nationalbankens diskonto.« Ved bestemmelsens stk. 3 præciseres, at rentekravet ikke kan rejses over  

 for forsikringsselskabet eller Arbejdsskadestyrelsen, hvis udbetalingen ikke  

 kan iværksættes på grund af kommunens forhold.
Til § 45 Bestemmelsen svarer til den gældende lovs § 41.
Til § 46 Bestemmelsen svarer til den gældende lovs § 42.
Til § 47 Bestemmelsen erstatter den gældende lovs § 43.
Efter den gældende bestemmelse vil samtlige forsikringsselskaber, som har  

 koncession til at tegne arbejdsskadeforsikring, få ret til en andel i den  

 pågældende præmieindtægt.
Imidlertid er der inden for  

 arbejdsskadeforsikringsområdet ikke en entydig sammenhæng mellem den aktuelle  

 præmieindtægt og de erstatninger, som et forsikringsselskab skal betale.
Den  

 nuværende fordeling efter præmieindtægt foreslås derfor ændret.
Til § 48 Bestemmelsen afløser den gældende lovs § 44.
 Arbejdsskadestyrelsen fastsætter i samarbejde med Finanstilsynet nærmere  

 regler for fordelingen af udgifterne.
Til § 49 Bestemmelsen svarer til den gældende lovs § 45.
Til § 50 Bestemmelsen svarer til den gældende lovs § 46.
Til § 51 Bestemmelsen afløser den gældende lovs § 48.
Arbejdsskadestyrelsen fastsætter i samarbejde med Finanstilsynet nærmere  

 regler for fordelingen af udgifterne og de overdragne kapitaler Til § 52 Bestemmelsen svarer til den gældende lovs § 49.
Til § 53 Bestemmelsen afløser den gældende lovs § 52. Ved bestemmelsen skabes en  

 hjemmel for Arbejdsskadestyrelsen og Den Sociale Ankestyrelse til at kræve  

 betaling for administration af loven.
Betaling kan også kræves hos andre  

 statsinstitutioner, der efter gældende lov ikke bidrager til styrelsens  

 administration.
Endvidere indføres en hjemmel for socialministeren til at  

 fastsætte regler om betalingen, som kan opkræves som betaling pr. sag eller  

 som et samlet beløb.
Indtægterne fra betalingen vil fremgå af de årlige  

 bevillingslove.
 Der indføres en hjemmel til, at chefen for Arbejdsskadestyrelsen kan kræve  

 statistiske oplysninger og lignende.
Til § 54 Bestemmelsen, der afløser den gældende lovs § 53, stk. 1, fastslår, at  

 Arbejdsskadestyrelsen træffer afgørelse om alle spørgsmål efter loven,  

 medmindre andet er bestemt.
Gældende lov § 53, stk. 2, om partshøring ophæves  

 med forslaget.
I stedet finder de generelle regler i forvaltningsloven  

 anvendelse.
Til § 55 Bestemmelsen afløser den gældende lovs § 54. Med den foreslåede ændring  

 præciseres kredsen af ankeberettigede.
Det bemærkes, at arbejdsgiveren ikke  

 er part i arbejdsskadesager, men at arbejdsgiveren har adgang til at  

 indbringe Arbejdsskadestyrelsens afgørelse om anerkendelse af konkrete sager  

 for Den Sociale Ankestyrelse.
Arbejdsgiverens aktindsigt i arbejdsskadesager  

 omfatter udelukkende de oplysninger, der vedrører virksomheden og  

 arbejdsmiljøet.
Til § 56 Bestemmelsen er ny.
 I de tilfælde, hvor en bestemt arbejdsgiver i erhvervssygdomssager ikke  

 med rimelig sandsynlighed kan udpeges, kan Arbejdsskadestyrelsen fordele  

 udgifterne til erstatning m.v. til samtlige forsikringsselskaber m.v.
 Det skønnes hensigtsmæssigt, at Arbejdsskadestyrelsens beslutninger herom  

 kan efterprøves for at sikre, at der ikke sker økonomisk spekulation i at  

 henføre konkrete sager under fordelingsbestemmelsen.
 Det foreslås at gøre erhvervssygdomspoolen, der er oprettet i medfør af §  

 210 g, stk. 2, i lov om forsikringsvirksomhed, klageberettiget.
Til § 57 Bestemmelsen svarer til den gældende lovs § 54 b.
Til § 58 Bestemmelsen svarer til den gældende lovs § 11. I forslaget er  

 bestemmelsen om Erhvervssygdomsudvalget nu placeret efter forslagets kapitel  

 om afgørelser og klageadgang.
Til § 59 Bestemmelsen svarer til den gældende lovs § 55 og må sammenholdes med  

 forslagets § 40, stk. 2, om godtgørelse til skadevolder eller dennes  

 ansvarsforsikringsselskab i tilfælde, hvor de pågældende allerede har betalt  

 erstatning.
Til § 60 Bestemmelsen svarer til den gældende lovs § 56.
Til § 61 Bestemmelsen svarer til den gældende lovs § 57.
Til § 62 Bestemmelsen afløser den gældende lovs § 58. Ved den foreslåede  

 formulering bringes gældende lovs § 58 i overensstemmelse med ordlyden i den  

 tilsvarende bestemmelse i lov om social pension § 11.
Til § 63 Bestemmelsen svarer til den gældende lovs § 59.
Til § 64 Bestemmelsen svarer til den gældende lovs § 60.
Til § 65 Bestemmelsen svarer til den gældende lovs § 61. Med bestemmelsen  

 tydeliggøres, at de til Arbejdsskadestyrelsen knyttede læger ikke må være  

 ansat i eller tage del i ledelsen af et godkendt forsikringsselskab.
Til § 66 Bestemmelsen afløser den gældende lovs § 62.
 I Bestemmelsen er indsat en hjemmel til, at styrelsen kan afgive  

 udtalelser efter erstatningsansvarslovens § 10 og kræve betaling herfor.
Til § 67 Med bestemmelsen indføres i stk. 4 bødeansvar for det offentlige.
I  

 øvrigt svarer bestemmelsen til den gældende lovs § 63.
Til § 68 Bestemmelsen svarer til den gældende lovs § 64.
Til § 69 Lovforslaget foreslås at træde i kraft den 1. januar 1993.
Til § 70 Ved denne ikrafttrædelsesbestemmelse ophæves den gældende lov om  

 arbejdsskadeforsikring.
 Den gældende lovs regler finder dog fortsat anvendelse på arbejdsskade  

 indtruffet før den 1. januar 1993.
 Med bestemmelserne i stk. 3 sikres en administrativ enkel løsning,  

 hvorefter forslagets bestemmelser om kapitalisering af løbende erstatning for  

 tab af erhvervsevne og tab af forsørger til efterladt ægtefælle m.fl.(§ 43)  

 og forslagets bestemmelser om udbetaling af erstatnings- og godtgørelsesbeløb  

 (§ 44) også finder anvendelse på sager, der efter stk. 2 i øvrigt skal  

 behandles efter arbejdsskadeforsikringsloven.
 Videre sikres med bestemmelsen i forslagets stk. 4, at kapitalisering af  

 løbende årlig invaliditetserstatning efter ulykkesforsikringsloven også  

 finder sted på grundlag af forslagets bestemmelse i § 43.
Endvidere imødekommes i forslagets stk. 4 et ønske fra fagbevægelsen om  

 øget mulighed for at genoptage sager, der er omfattet af  

 ulykkesforsikringsloven.
Den nye regel går ud på, at bestemmelsen i  

 forslagets § 34 finder anvendelse også for sager, der tidligere er afgjort  

 efter ulykkesforsikringsloven.
 Dødsfald som følge af skade, der er sket før den 1. april 1978, afgøres  

 fortsat efter reglerne i lov om forsikring mod følger af ulykkestilfælde.
 Forslaget stk. 5 og 6 svarer til gældende lovs § 66, stk. 4-6.
Til § 71 Bestemmelsen sikrer en løntalsreguleret erstatning til personer, der er  

 eller bliver berettiget efter tidligere lovgivning.
Til § 72 Bestemmelsen sikrer lovhjemmel for socialministeren til at opretholde  

 allerede udstedte administrative forskrifter.
Til § 73 Bestemmelsen opretholder de hidtidige anerkendelser for  

 forsikringsselskaber til at tegne arbejdsskadeforsikringer.
Endvidere  

 opretholdes visse arbejdsgiveres fritagelse for at tegne forsikring.
Til § 74 Bestemmelsen svarer til den gældende lovs § 68, stk. 1.
