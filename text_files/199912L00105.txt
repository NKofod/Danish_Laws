Fremsat den 1. december 1999 af erhvervsministeren (Pia  

 Gjellerup) Forslag til Lov om erhvervsservice Godkendelse af erhvervsserviceleverandører § 1. Erhvervs- og Selskabsstyrelsen fører et offentligt  

 tilgængeligt register over godkendte  

 erhvervsserviceleverandører.
Ved en erhvervsserviceleverandør  

 forstås i denne lov en virksomhed, der er registreret efter lov om  

 merværdiafgift (momsloven), og som på grundlag af en  

 erhvervsserviceaftale varetager myndighedskontakt for en kundevirksomhed  

 gennem udførelse og bistand i forbindelse med administrativt arbejde.  

 Kun virksomheder, der er optaget i dette register, må benytte  

 betegnelsen: godkendt erhvervsserviceleverandør.
Ingen andre må  

 benytte denne betegnelse eller betegnelser, der kan forveksles hermed.
 Stk. 2. Erhvervs- og Selskabsstyrelsen godkender en virksomhed  

 som erhvervsserviceleverandør, hvis følgende vilkår  

 opfyldes:
1)	erhvervsserviceleverandøren har tegnet en forsikring eller  

 tilsvarende risikodækning, der giver behørig sikkerhed for  

 opfyldelsen af ethvert pengekrav, en kundevirksomhed måtte få mod  

 erhvervsserviceleverandøren i anledning af dennes virksomhed som  

 erhvervsserviceleverandør, 2)	erhvervsserviceleverandøren har et fast forretningssted, 3)	erhvervsserviceleverandøren har ikke anmeldt  

 betalingsstandsning og er ikke under konkurs, 4)	erhvervsserviceleverandøren,  

 erhvervsserviceleverandørens ejer, personer i ledelsen eller personer,  

 der har en bestemmende indflydelse på virksomheden, har ikke forfalden  

 gæld til det offentlige på 50.000 kr. eller derover, 5)	erhvervsserviceleverandøren forpligter sig til at gøre  

 brug af elektroniske indberetningsløsninger, som det offentlige  

 stiller til rådighed, 6)	erhvervsserviceleverandøren erklærer som minimum at  

 kunne tilbyde følgende to erhvervsserviceydelser:  

 lønadministration, herunder myndighedskontakt, og finansbogholderi,  

 herunder myndighedskontakt, og 7)	erhvervsserviceleverandøren forpligter sig til at  

 følge god skik inden for erhvervsservicebranchen.
 Stk. 3.Godkendelse som erhvervsserviceleverandør kan  

 nægtes, såfremt erhvervsserviceleverandøren har udvist en  

 sådan adfærd, at der er grund til at antage, at  

 erhvervsserviceleverandøren ikke vil drive erhvervsservicevirksomhed  

 på forsvarlig måde.
Stk. 4. Selskaber med begrænset ansvar kan ikke  

 godkendes som erhvervsserviceleverandør, hvis personer med en  

 bestemmende indflydelse på selskabet har haft bestemmende indflydelse  

 på et andet selskab med begrænset ansvar, som er blevet  

 tvangsopløst, er kommet under konkurs eller i øvrigt har  

 efterladt en samlet uerholdelig gæld til det offentlige på 50.000  

 kr. eller derover.
Selskabet kan dog optages, hvis der er forløbet  

 mere end 5 år efter opløsningen af det selskab, som de  

 pågældende personer har haft bestemmende indflydelse på,  

 eller hvis Erhvervs- og Selskabsstyrelsen skønner, at optagelsen ikke  

 indebærer en risiko for misbrug af hvervet som  

 erhvervsserviceleverandør.
 Stk. 5. Hvis der sker hel eller delvis udskiftning i en  

 godkendt erhvervsserviceleverandørs ejerkreds, ledelse eller personer  

 med bestemmende indflydelse på virksomheden, skal  

 erhvervsserviceleverandøren senest 4 uger efter ændringerne  

 godtgøre over for Erhvervs- og Selskabsstyrelsen, at de nye personer  

 opfylder betingelserne i stk. 2, nr. 4, og stk. 4.
 Stk. 6. Erhvervsserviceleverandørens ansvar omfatter  

 foruden leverandøren selv også alle de underleverandører,  

 som erhvervsserviceleverandøren måtte have indgået aftale  

 med for at kunne levere ydelsen.
 Stk. 7. Erhvervs- og Selskabsstyrelsen kan fastsætte  

 regler om, hvilke oplysninger virksomhederne skal afgive efter stk. 2 og  

 4.
 Stk. 8. Erhvervs- og Selskabsstyrelsen kan fastsætte  

 nærmere bestemmelser vedrørende den i stk. 2, nr. 1,  

 omhandlede forsikrings omfang og art samt tidsmæssige  

 udstrækning.
Erhvervsservice-pulje § 2. Inden for en beløbsramme, der afsættes  

 på finansloven, kan mindre kundevirksomheder, der på  

 årsbasis beskæftiger mindst 1 og højst 10 fuldtidsansatte,  

 via deres erhvervsserviceleverandør ansøge Erhvervs- og  

 Selskabsstyrelsen om at få medfinansieret op til 80 pct. af udgifterne  

 til etablering eller opgradering af en administrativ IT-platform i  

 forbindelse med overgang til at modtage erhvervsservice.
Det er en  

 forudsætning, at kundevirksomheden indgår en skriftlig aftale med  

 en godkendt erhvervsserviceleverandør om levering af  

 lønadministration, herunder myndighedskontakt, og finansbogholderi,  

 herunder myndighedskontakt, i mindst et år.
Opsiges aftalen, uden at  

 den videreføres til en anden erhvervsserviceleverandør, inden  

 for dette år, sker der en forholdsmæssig reduktion i  

 medfinansieringen.
 Stk. 2. Følgende betingelser skal være opfyldt,  

 for at kundevirksomheden kan få udbetalt medfinansieringen:
1)	der skal foreligge dokumentation for de faktisk afholdte udgifter,  

 før beløbet udbetales til kundevirksomheden, 2)	erhvervsserviceleverandøren skal bekræfte, at  

 udgifterne er afholdt som led i at omstille kundevirksomhedens administration  

 til erhvervsservice, og 3)	kundevirksomhedens udgifter skal være afholdt inden 6  

 måneder efter, at kundevirksomheden har indgået en skriftlig  

 aftale med en erhvervsserviceleverandør om køb af  

 erhvervsservice.
Stk. 3. Medfinansieringens størrelse aftrappes gradvist  

 over 36 måneder.
I ordningens første 12 måneder kan  

 medfinansieringen højst udgøre 12.000 kr., i ordningens  

 næste 12 måneder kan medfinansieringen højst udgøre  

 10.000 kr., i ordningens sidste 12 måneder kan medfinansieringen  

 højst udgøre 8.000 kr.
 Stk. 4. Erhvervs- og Selskabsstyrelsen kan fastsætte  

 regler for lovens administration, herunder hvilke oplysninger der skal  

 afgives om kundevirksomhedernes udgifter, og hvordan de skal afgives.
 Stk. 5. Erhvervsministeren kan fastsætte regler, hvorved  

 de i stk. 3 angivne beløb ændres.
Kontrol af erhvervsservice-puljen § 3. Erhvervs- og Selskabsstyrelsen kan træffe  

 afgørelse om, at en kundevirksomhed skal tilbagebetale  

 medfinansiering, som kundevirksomheden uretmæssigt har fået  

 udbetalt.
 Stk.2. Erhvervs- og Selskabsstyrelsen kan af kundevirksomhederne og  

 erhvervsserviceleverandørerne forlange de oplysninger, som er  

 nødvendige for, at der kan tages stilling til, om betingelserne for  

 udbetaling af medfinansieringsbeløbet er opfyldt, samt kræve, at  

 der indsendes dokumentation for de givne oplysninger.
Fratagelse af godkendelse som  

 erhvervsserviceleverandør § 4. Erhvervs- og Selskabsstyrelsen kan, evt.  

 tidsbegrænset, fratage en godkendt erhvervsserviceleverandør  

 denne status, hvis:
1)	betingelserne i § 1, stk. 2, nr. 1, 2, eller 3 ikke  

 længere er opfyldt, 2)	erhvervsserviceleverandøren ikke overholder de forpligtelser  

 leverandøren har i henhold til § 1, stk. 2, nr. 5, 6 eller  

 7, eller § 1, stk. 5, 3)	erhvervsserviceleverandøren oparbejder en forfalden  

 gæld til det offentlige på 100.000 kr. eller derover, eller 4)	en kundevirksomhed pålægges at tilbagebetale  

 medfinansieringsbeløbet, som uretmæssigt er blevet udbetalt som  

 følge af, at erhvervsserviceleverandøren har afgivet urigtige  

 eller mangelfulde oplysninger til Erhvervs- og Selskabsstyrelsen.
 Stk. 2. Erhvervs- og Selskabsstyrelsen kan af en godkendt  

 erhvervsserviceleverandør til enhver tid kræve dokumentation  

 for, at betingelserne for godkendelse er opfyldt.
Klageadgang og domstolsprøvelse § 5. Afgørelser truffet af Erhvervs- og  

 Selskabsstyrelsen i henhold til denne lov kan ikke indbringes for anden  

 administrativ myndighed, jf. dog stk. 2.
 Stk. 2. Afgørelser truffet af Erhvervs- og  

 Selskabsstyrelsen efter § 1, stk. 2-4, § 3, stk. 1, og  

 § 4, stk. 1, kan senest 4 uger efter, at afgørelsen er  

 meddelt den pågældende, indbringes for Erhvervsankenævnet.  

 Indbringelse af Erhvervs- og Selskabsstyrelsens afgørelser efter  

 § 4, stk. 1, har opsættende virkning, medmindre andet  

 bestemmes af Erhvervsankenævnet.
Stk. 3. Erhvervsankenævnets afgørelse i henhold  

 til § 4 kan af den erhvervsserviceleverandør, afgørelsen  

 vedrører, forlanges indbragt for domstolene.
Anmodning herom skal  

 være modtaget i Erhvervsankenævnet senest 4 uger efter, at  

 afgørelsen er meddelt den pågældende  

 erhvervsserviceleverandør.
Erhvervsankenævnet anlægger sag  

 mod den pågældende i den borgerlige retsplejes former.
Stk. 4. Anmodning om sagsanlæg har ikke opsættende  

 virkning, men retten kan ved kendelse bestemme, at den pågældende  

 under sagens behandling skal have adgang til at udøve virksomhed som  

 godkendt erhvervsserviceleverandør.
Ankes en dom, hvorved en  

 tilbagekaldelse ikke findes lovlig, kan den ret, der har afsagt dommen, eller  

 den ret, hvortil sagen er indbragt, bestemme, at virksomhed som godkendt  

 erhvervsserviceleverandør ikke må drives under ankesagens  

 behandling.
 Straffebestemmelser mv.
§ 6. Overtrædelse af bestemmelserne i § 1,  

 stk. 1, 4. pkt. straffes med bøde, medmindre strengere straf er  

 forskyldt efter den øvrige lovgivning Stk. 2. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
Ikrafttrædelsesbestemmelser § 7. Loven træder i kraft den 1. januar 2000 og har  

 gyldighed til den 31. december 2002.
 § 8. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Lovforslagets baggrund og formål Regeringen har i løbet af de seneste år  

 iværksat en række initiativer med det formål at lette de  

 administrative byrder for især mindre og mellemstore virksomheder.
Erhvervsservice er et af disse initiativer.
Etablering af  

 et erhvervsservicetilbud reducerer ikke de indberetninger og indbetalinger,  

 virksomhederne skal foretage til det offentlige, men anviser en  

 løsning til, hvordan nødvendige indberetninger kan foretages  

 på en hensigtsmæssig måde.
 Idégrundlaget for erhvervsservicekonceptet er, at  

 den enkelte virksomhed skal kunne overlade samtlige sine indberetninger og  

 indbetalinger til en privat erhvervsserviceleverandør.  

 Erhvervsserviceleverandøren varetager herigennem al myndighedskontakt  

 og potentielt andre af virksomhedens administrative opgaver, som er  

 understøttende for håndtering af myndighedskontakten.  

 Således kan virksomheden koncentrere sin indsats om virksomhedens  

 kerneområde.
 Det forventes samtidig, at  

 erhvervsserviceleverandøren ved at varetage de samme opgaver for en  

 lang række virksomheder vil kunne udnytte stordriftsfordele og  

 følgelig tilbyde ydelser, der prismæssigt befinder sig på  

 et niveau, hvor det er rentabelt for virksomheder at outsource  

 myndighedskontakten.
Virksomheden afgør selv, om og i hvilket omfang den  

 ønsker at gøre brug af erhvervsservice.
Der kan således  

 både være tale om totalløsninger, hvor hele virksomhedens  

 administration, herunder myndighedskontakt outsources til en privat  

 erhvervsserviceleverandør, eller en delvis outsourcing omfattende fx  

 lønadministration eller finansbogholderi, herunder  

 myndighedskontakt.
En undersøgelse viser, at de mindre virksomheder  

 stiller store krav til erhvervsserviceleverandørerne ved overgang til  

 erhvervsservice.
Det drejer sig bl.a. om, at de mindre virksomheder  

 ønsker sikkerhed for, at tingene bliver gjort korrekt, og at  

 kvaliteten er i orden.
Desuden er flere virksomheder betænkelige ved at  

 videregive oplysninger om virksomhedens drift til personer uden for  

 virksomheden.
En ændring af de mindre virksomheders adfærd  

 med henblik på at omsætte en interesse for erhvervsservice til  

 reel efterspørgsel afhænger derfor i høj grad af, at  

 erhvervsserviceleverandørerne fremtræder professionelt og  

 velfungerende.
Tillid og kvalitet i de første kontakter mellem de  

 mindre virksomheder og erhvervsserviceleverandøren er derfor  

 afgørende for, om erhvervsservice vinder frem.
Desuden vil mange mindre virksomheder formentlig basere  

 deres overvejelser om køb af erhvervsservice på andre  

 virksomheders erfaringer, de anvendte rådgiveres anbefalinger samt  

 organisationernes og mediernes omtale.
Derfor er det af stor betydning, at  

 erhvervsservice får et godt image fra starten.
 Som følge af undersøgelsen har flere  

 organisationer understreget, at der er behov for en midlertidig  

 godkendelsesordning for at sikre, at de mindre virksomheder bliver betjent af  

 seriøse erhvervsserviceleverandører.
Erhvervs- og Selskabsstyrelsen har undersøgt  

 alternativer til lovgivning, fx vejledende materialer, der kan styrke  

 tilliden mellem virksomhed og erhvervsserviceleverandør.
Det kan fx  

 være en standardkontrakt, checklister til kundevirksomhederne m.m.
Et  

 sådant materiale vil i samarbejde med erhvervsservicebranchen blive  

 udarbejdet af Erhvervs- og Selskabsstyrelsen, men materialet kan ikke  

 stå alene.
En mere effektiv sikring af »tillid og kvalitet« på  

 markedet forudsætter, at selvregulering sker på basis af  

 brancheaftaler med bl.a. retningslinier/standarder for god forretningsskik.  

 Det er dog ikke en farbar vej p.t., idet der endnu ikke er en fast  

 branchestruktur og dermed en fælles opfattelse af, hvad erhvervsservice  

 er.
Det betyder, at eksisterende »stærke« brancher, fx registrerede og  

 statsautoriserede revisorer, i meget høj grad kan komme til at  

 præge en brancheaftale om erhvervsservice.
Det vil indebære en  

 risiko for, at den flerhed af serviceudbydere, som er væsentlig for en  

 effektiv konkurrence, kan blive mindre fremherskende.
 For at sikre, at markedet for erhvervsservice »kommer  

 rigtigt fra start« foreslås det derfor, at der etableres en  

 3-årig godkendelsesordning.
Så snart der er en mere klar branchestruktur,  

 bør arbejdet med at udforme en model for selvregulering starte.
Derfor  

 foreslås det, at dette arbejde påbegyndes i løbet af  

 år 2000. Målet er, at den midlertidige godkendelsesordning med  

 udgangen af 2002 erstattes af en eller anden form for selvregulering, fx en  

 certificeringsordning.
Erhvervsministeriet har i 1999 gennemført et  

 testforsøg i samarbejde med 15 erhvervsserviceleverandører, der  

 har haft som formål at afprøve forskellige elementer i  

 erhvervsservicekonceptet.
Erfaringer herfra viser, at der ofte er visse  

 startudgifter i forbindelse med mindre virksomheders overgang til  

 erhvervsservice fx til edb-udstyr, ændring af de administrative rutiner  

 og systemer m.m.
Kundevirksomhederne er generelt tilbageholdende overfor at  

 bruge penge på administration.
Det betyder, at der er en stor  

 prisfølsomhed overfor startomkostninger ved overgang til  

 erhvervsservice.
Det er specielt de kundevirksomheder, der ønsker at  

 gøre brug af IT-baserede løsninger, som har startomkostninger,  

 der varierer mellem 10.000 og 18.000 kroner.
Startomkostninger i denne  

 størrelsesorden kan være en væsentlig barriere for, at  

 erhvervsservice vinder hurtigt frem.
En undersøgelse viser videre, at  

 de kundevirksomheder, som har valgt IT-løsninger, generelt har  

 fået et IT-mæssigt løft, der har medført en  

 modernisering af virksomhedens administration.
 Da indførelse af IT eller opgradering af den  

 eksisterende IT-platform i kundevirksomheden vil give de største  

 gevinster med hensyn til stordriftsfordele hos  

 erhvervsserviceleverandørerne og dermed for virksomhederne, bør  

 det i en opstartsperiode sikres, at kundevirksomhedernes investeringer i  

 systemer og hardware ikke udgør en væsentlig barriere for en  

 udvikling af markedet for erhvervsservice.
 På den baggrund foreslås det, at der lanceres  

 en erhvervsservicepulje-ordning, der har til formål at fremme markedet  

 for erhvervsservice ved at mindske de økonomiske barrierer i form af  

 startomkostninger til etablering og opgradering af en IT-platform ved en  

 virksomheds overgang til at modtage erhvervsservice.
 Ordningen gennemføres i en ligeledes  

 begrænset periode på 3 år for at kick-starte  

 erhvervsservice.
Pulje-ordningen bør imidlertid ikke stå  

 alene.
Der skal en stor indsats til at få omsat en interesse for noget  

 til en reel efterspørgsel.
For at imødegå de  

 holdningsmæssige barrierer bør ordningen derfor løbende  

 understøttes af en omfattende markedsføringsindsats, der fx kan  

 involvere organisationerne og det regionale erhvervsfremmesystem.
Endelig bør det sikres, at pulje-ordningen og  

 erhvervsservicekonceptet hurtigt bliver slået fast i virksomhedernes  

 bevidsthed som et godt tilbud.
Hidtil har det været forudsat, at der  

 sker en central markedsføring af erhvervsservice, når  

 testforsøget er afsluttet.
Denne strategi kan imidlertid med fordel  

 udbygges fx med involvering af organisationerne og med et regionalt  

 element.
Organisationernes aktive medvirken i  

 markedsføringen kan bidrage til at skabe den nødvendige tillid  

 til erhvervsservicetilbuddet.
Det regionale element (fx TIC-nettet) vil kunne  

 sikre en vigtig nærhed og mere direkte synlighed i  

 markedsføringen samtidig med, at der kan åbnes mulighed for  

 samtale eller sparring med en uvildig konsulent.
Det kan have stor betydning  

 specielt for de virksomheder, der er interesserede i erhvervsservice, men som  

 er usikre og tøvende med hensyn til at tage de første skridt i  

 denne retning.
Med henblik på fortsat at nedbryde de  

 holdningsmæssige barrierer til erhvervsservice afsættes et  

 beløb til yderligere markedsføring af erhvervsservice.  

 Markedsføringen er indeholdt i den samlede erhvervsservice-pulje  

 på 150 mio. kr.
Organisationerne kan ansøge om midler til at  

 gennemføre en markedsføringsindsats over for  

 medlemsvirksomhederne.
En del af erhvervsservicepuljen reserveres til, at  

 Erhvervs- og Selskabsstyrelsen kan købe ekstern bistand til at skabe  

 nærhed i markedsføringen eller på anden vis fremme  

 markedet for erhvervsservice.
Lovforslagets hovedindhold Med lovforslaget indføres en 3-årig  

 godkendelsesordning for erhvervsserviceleverandører og en 3-årig  

 puljeordning til fremme af markedet for erhvervsservice.
 Da erhvervsserviceleverandørerne vil varetage  

 vitale og følsomme opgaver for deres kundevirksomheder, er  

 formålet med etableringen af en godkendelsesordning at sikre, at  

 opgaven varetages forsvarligt og under vilkår, der i udstrakt grad  

 sikrer et minimum af kvalitet i erhvervsserviceleverandørens  

 ydelser.
Lovforslaget er ikke til hinder for, at andre end  

 godkendte erhvervsserviceleverandører kan tilbyde og udøve  

 erhvervsservice.
Godkendelsesordningen giver derimod kundevirksomheder  

 mulighed for at vælge, om man ønsker at kontrahere med en  

 godkendt erhvervsserviceleverandør eller med en anden udbyder af  

 erhvervsservice.
 Godkendelsesbetingelserne er ligeledes udformet  

 således, at ordningen kan rumme den mangfoldighed af forskellige  

 erhvervsserviceleverandører, som man håber vil gøre brug  

 af erhvervsservice-konceptet.
Godkendelsesbetingelserne rummer to hovedelementer.
Dels  

 skal en række generelle vilkår være opfyldt.
Dels stilles  

 der visse minimumskrav til hvilke erhvervsserviceydelser en  

 erhvervsserviceleverandør skal kunne tilbyde for at blive godkendt som  

 erhvervsserviceleverandør.
 De generelle vilkår har afsæt i andre  

 autorisationsordninger for liberale erhverv.
Erhvervsserviceleverandøren skal som minimum  

 tilbyde at kunne levere erhvervsserviceydelserne, lønadministration  

 incl. myndighedskontakt og finansbogholderi, herunder myndighedskontakt, for  

 at kunne registreres som erhvervsserviceleverandør.
Baggrunden for  

 kravet er, at de administrative opgaver i forbindelse med  

 lønadministration og finansbogholderi traditionelt udgør en  

 meget stor del af den samlede administrative byrde i virksomhederne.
Der er  

 tale om opgaver, der udføres dagligt, og som løses inden for  

 rammerne af faste systemer og rutiner.
Desuden er der en række »tunge«  

 periodiske indberetninger og indbetalinger til det offentlige, som er  

 integreret med data i virksomhedens finansbogholderi og lønsystem.  

 Samlet set rummer disse to områder således både et stort  

 potentiale for administrative lettelser i kundevirksomheder og for  

 stordriftsfordele hos erhvervsserviceleverandøren.
 Virksomheder, der ønsker at tilbyde  

 erhvervsservice, indsender et ansøgningsskema om at blive godkendt som  

 erhvervsserviceleverandør til Erhvervs- og Selskabsstyrelsen.  

 Ansøgningsskemaet indeholder bl.a. oplysninger om virksomhedens navn,  

 form, hjemstedsadresse, dokumentation for at virksomheden har den  

 krævede forsikring samt en erklæring om, at virksomheden som  

 minimum kan tilbyde de krævede erhvervsserviceydelser.
Erhvervs- og Selskabsstyrelsen vurderer ansøgningen  

 og meddeler herefter godkendelse eller afslag til  

 erhvervsserviceleverandøren.
Godkendte  

 erhvervsserviceleverandører registreres i et offentligt  

 tilgængeligt erhvervsserviceleverandørregister.
Kun en erhvervsserviceleverandør, der er godkendt  

 af Erhvervs- og Selskabsstyrelsen, må benytte betegnelsen »godkendt  

 erhvervsserviceleverandør«.
En liste over godkendte  

 erhvervsserviceleverandører opdelt på regioner lægges ud  

 på styrelsens hjemmeside.
Kontrollen med om en erhvervsserviceleverandør  

 opfylder betingelserne for at være godkendt, udøves af Erhvervs-  

 og Selskabsstyrelsen eller et af styrelsen engageret konsulentfirma.
En  

 godkendelse kan fratages erhvervsserviceleverandøren, såfremt  

 erhvervsserviceleverandøren ikke længere opfylder betingelserne  

 for godkendelse.
Det foreslås samtidig, at der etableres en  

 pulje-ordning til at fremme markedet for erhvervsservice.
Ordningen  

 indebærer, at mindre virksomheder med mellem mindst 1 og højst  

 10 fuldtidsansatte kan ansøge om at få medfinansieret op til 80  

 pct. af udgifterne til etablering eller opgradering af en administrativ  

 IT-platform i forbindelse med overgang til at modtage erhvervsservice.
Erhvervsministeriets undersøgelser viser, at der er  

 ca. 80.000 virksomheder i gruppen 1-10 fuldtidsansatte.
Inden for denne  

 gruppe skønnes det, at knap 50.000 virksomheder vil overveje at  

 gøre brug af erhvervsservice.
Der fastsættes et loft for medfinansieringens  

 størrelse.
Loftet aftrappes gradvist over 36 måneder.
De  

 første 12 måneder er der et loft på 12.000 kr., de  

 næste 12 måneder på 10.000 kr. og de sidste 12  

 måneder på 8.000 kr.
Aftrapningen er indført for at  

 tilskynde virksomhederne til hurtigt at gøre brug af  

 erhvervsservice.
 En forudsætning for at en kundevirksomhed kan  

 anvende pulje-ordningen er, at kundevirksomheden har indgået en  

 skriftlig aftale med en godkendt erhvervsserviceleverandør om levering  

 af minimum lønadministration, herunder myndighedskontakt og  

 finansbogholderi, herunder myndighedskontakt i mindst et år.  

 Såfremt aftalen opsiges inden for dette år, uden at den  

 videreføres til en anden erhvervsserviceleverandør, sker der en  

 forholdsmæssig reduktion i medfinansieringen.
Modellen til administration af puljeordningen er enkel og  

 effektiv.
Erhvervsserviceleverandøren skal bekræfte, at  

 udgifterne er afholdt som led i at omstille kundevirksomhedens administration  

 til erhvervsservice.
Når der foreligger dokumentation for de faktisk  

 afholdte udgifter, indsender erhvervsserviceleverandøren en  

 begæring til Erhvervs- og Selskabsstyrelsen om udbetaling af  

 medfinansieringen.
Erhvervs- og Selskabsstyrelsen sikrer, at finansieringen  

 ikke overstiger det maksimale medfinansieringsbeløb til  

 kundevirksomheden, samt at der foreligger en skriftlig aftale mellem  

 kundevirksomheden og en godkendt erhvervsserviceleverandør, hvorefter  

 beløbet udbetales til kundevirksomheden.
 Administrationen af puljeordningen samt øvrige  

 kontrolfunktioner i forbindelse hermed gøres så vidt muligt  

 edb-baseret.
Administrative og økonomiske konsekvenser for det offentlige Det skønnes, at det offentlige på sigt vil  

 opnå en rationaliseringsgevinst ved, at der i stigende omfang vil blive  

 brugt elektronisk indberetning til det offentlige.
Til den daglige administration i Erhvervs- og  

 Selskabsstyrelsen og til styrelsens kontrol med lovens overholdelse vil  

 styrelsens driftsbudget i hvert af årerne 2000 - 2002 skulle  

 forøges med 1,7 mio. kr., heraf 0,7 mio. kr. i lønsum, svarende  

 til 2 årsværk.
Hertil kommer udgifter til etableringsomkostninger  

 på 0,5 mio. kr. i 2000, som skal dække istandsættelse og  

 møblering af lokaler samt indkøb af edb, hardware og  

 kontormaskiner.
 Erhvervs- og Selskabsstyrelsen skal endvidere anvende en  

 engangsudgift på 1 mio. kr. i 2000 til udvikling af et system til  

 registrering af godkendte erhvervsserviceleverandører og til  

 udbetalingsadminstrationen for så vidt angår midler fra  

 erhvervsservicepuljen.
 Merudgifterne til den daglige administration på 1,7  

 mio. kr. årligt i perioden 2000   2002, til etableringsomkostninger  

 på 0,5 mio. kr. i 2000 samt til engangsudgifter på 1 mio. kr. i  

 2000 vil kunne afholdes af den på finanslovforslaget afsatte pulje til  

 erhvervsservice, idet administrationsudgifterne overføres til  

 Erhvervs- og Selskabsstyrelsens driftsbevilling.
Til erhvervsservicepuljen afsættes en samlet sum  

 på 150 mio. kr. fordelt med 50 mio. kr. pr. år i årene 2000  

   2002 med fuld overførselsret.
Ordningen ophører, når  

 det hensatte beløb er opbrugt, dog senest den 31. december 2002.  

 Ordningen fungerer efter »først-til-mølle« princippet.
 Pulje-ordningen finansieres ved en ophævelse eller  

 begrænsning af lov nr. 893 af 21. december 1992 om godtgørelse  

 vedrørende erhvervsvirksomheders udgifter til administration af  

 skatter og afgifter.
Erhvervsøkonomiske konsekvenser Lovforslaget skønnes ikke umiddelbart at få  

 virkning for omkostningerne i erhvervslivet.
Indirekte forventes forslaget at  

 medføre en rationaliseringsgevinst blandt mindre virksomheder, fordi  

 de ved at outsource administrative opgaver til det offentlige til  

 professionelle erhvervsserviceleverandører i højere grad kan  

 koncentrere sig om deres kerneopgaver.
Samtidig vil udviklingen af et marked  

 for erhvervsservice betyde øget beskæftigelse i dette  

 erhverv.
Administrative konsekvenser for erhvervslivet Lovforslaget indebærer ikke i sig selv hverken en  

 forøgelse eller formindskelse af administrative byrder.
Men en  

 outsourcing af indberetninger og indbetalinger til det offentlige integreret  

 med en outsourcing af løn- og finansbogholderi til professionelle  

 erhvervsserviceleverandører skønnes at medføre en tilpas  

 stor aflastning af de administrative byrder for mindre virksomheder, at op  

 mod 50.000 virksomheder vil anse det som en attraktiv mulighed på et  

 frit marked.
Erhvervs- og Selskabsstyrelsens testforsøg, der er  

 gennemført i samarbejde med 15 erhvervsserviceleverandører,  

 viser, at kundevirksomhederne i stor udstrækning har oplevet konkrete  

 tidsbesparelser til administrativt arbejde, efter de er overgået til  

 erhvervsservice.
Målt i omfang er der opnået besparelse fra et  

 par timer om ugen op til 6-8 timer pr. uge.
Flere kundevirksomheder har oplyst, at de har oplevet en  

 relativ tidsbesparelse på mellem 2/3 og 3/4 af den tid, virksomheden  

 tidligere anvendte til administration.
Tidsbesparelsen består typisk i,  

 at ejeren af kundevirksomheden bliver fritaget for at føre  

 kassekladde, kontere, bogføre, afstemme bankkonti, lave  

 lønregnskab, sætte sig ind i nye regler mv., men derimod kan  

 bruge tiden til de primære opgaver som salg, produktion og  

 planlægning.
Miljømæssige konsekvenser Lovforslaget skønnes ikke at få  

 miljømæssige konsekvenser.
Forholdet til EU-retten Ifølge EF-traktatens art. 87 er statsstøtte  

 eller støtte, som ydes ved hjælp af statsmidler i enhver  

 tænkelig form, og som fordrejer eller truer med at fordreje  

 konkurrencevilkårene ved at begunstige visse virksomheder eller visse  

 produktioner, uforenelig med fællesmarkedet i det omfang, den  

 påvirker samhandlen mellem medlemsstaterne.
Det fremgår  

 således, at for at der er tale om støtte i EF-traktatens  

 forstand, skal fire kriterier være opfyldt.
Puljeordningen opfylder de tre første kriterier.  

 Det sidste kriterium, der nævnes, er, at støtte til virksomheder  

 kun falder ind under art. 87, i det omfang de fordrejer eller truer med at  

 fordreje konkurrencevilkårene samt påvirker samhandelen mellem  

 medlemsstaterne.
Dette begreb tolkes af Kommissionen og Domstolen meget  

 bredt.
Dette kriterium kan ikke afklares med fuldstændig  

 sikkerhed uden et nærmere kendskab til hvilke virksomheder, der  

 modtager støtten.
I langt de fleste tilfælde er der imidlertid  

 enten ikke tale om statsstøtte i Traktatens forstand eller  

 støtten falder under de minimumsreglen.
I »restgruppen« vil der  

 være et begrænset antal virksomheder.
Her må det vurderes, at ordningen ikke havde  

 været statsstøtte i Traktatens forstand, hvis alle virksomheder  

 havde kunnet opnå støtte.
Der er endvidere tale om så  

 små engangsbeløb, at disse næppe vil kunne siges at  

 påvirke samhandlen.
Støtten er med andre ord negligeabel og  

 næppe samhandelspåvirkende.
Endelig er støttebeløbene  

 øremærket til en gruppe af virksomheder og til formål, som  

 Kommissionen generelt er positiv overfor, idet små virksomheder  

 påvirkes uforholdsmæssigt meget af administrative byrder.  

 Endvidere vil denne ordning bidrage til at give disse virksomheder en  

 vidensoverførsel på edb-området.
Samtidig er det den mest  

 markedskonforme løsning, idet de små virksomheder selv kan  

 vælge edb-leverandør og servicevirksomhed.
Det er Erhvervsministeriets opfattelse, at der ikke er  

 tale om statsstøtte i Traktatens forstand.
Selv om der i sagens natur  

 aldrig kan gives en fuldstændig garanti for dette.
 På denne baggrund vurderer Erhvervsministeriet, at  

 lovforslaget er i overensstemmelse med EU-retten.
Høring Lovforslaget er sendt i høring i følgende  

 organisationer:
 Advokatrådet, Amtsrådsforeningen,  

 Arbejderbevægelsens Erhvervsråd, Arbejdsmarkedets  

 Tillægspension, Byggeriets Arbejdsgiver, Danmarks Fiskeriforening,  

 Danmarks Sparekasseforening, Dansk Erhvervsgartnerforening, Dansk  

 Familielandbrug, Dansk Handel og Service, Dansk Industri, Dansk Transport og  

 Logistik, Danske Andelsselskaber, De Danske Landboforeninger, Det Danske  

 Handelskammer, Finansministeriet, Finansrådet, Forbrugerrådet,  

 Foreningen af Statsautoriserede Revisorer, Foreningen Danske Revisorer,  

 Foreningen Registrerede Revisorer FRR, HK/Handel,  

 Håndværksrådet, Justitsministeriet, Kommunernes  

 Landsforening, Kommunernes Revisionsafdeling, Konkurrencestyrelsen,  

 Landbrugsrådet, Landbrugets Rådgivningscenter, Liberale Erhvervs  

 Råd, Realkreditrådet, REVIFORA Foreningen for revision,  

 økonomi og ledelse, Revisorkommissionen, Rigsrevisionen, Rådet  

 for Dansk Forsikring og Pension, Skatteministeriet, Statsministeriet,  

 Trafikministeriet, Udenrigsministeriet, Undervisningsministeriet og  

 Økonomiministeriet.
Vurdering af konsekvenser af lovforslag Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Ingen Til erhvervsservice-puljen afsættes en samlet sum  

 på 150 mio. kr. fordelt med 50 mio. kr. over tre 12 måneders  

 perioder med fuld overførselsret.
 Pulje-ordningen finansieres ved en ophævelse/begrænsning af  

 administrationsgodtgørelsen.
Administrative konsekvenser for stat, kommuner og  

 amtskommuner Rationaliseringsgevinst ved at der i stigende omfang vil  

 blive brugt elektronisk indberetning til det offentlige.
 Merudgifterne til den daglige administration på 1,7  

 mio. kr. årligt i perioden 2000   2002, til etableringsomkostninger  

 på 0,5 mio. kr. i 2000 samt til engangsudgifter på 1 mio. kr. i  

 2000 vil kunne afholdes af den på finanslovforslaget afsatte pulje til  

 erhvervsservice, idet administrationsudgifterne overføres til  

 Erhvervs- og Selskabsstyrelsens driftsbevilling.
Økomiske konsekvenser for erhvervslivet Ingen Ingen Administrative konsekvenser for virksomhederne Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Erhvervsministeriet vurderer, at lovforslaget er i  

 overensstemmelse med EU-retten.
Bemærkninger til lovforslagets  

 enkelte bestemmelser Til § 1 Efter stk. 1 skal Erhvervs- og  

 Selskabsstyrelsen føre et offentligt tilgængeligt register over  

 erhvervsserviceleverandører.
Alene virksomheder, som er optaget i  

 registret, må benytte betegnelsen »godkendt  

 erhvervsserviceleverandør«.
Lovforslaget er ikke til hinder for, at andre end  

 godkendte erhvervsserviceleverandører kan tilbyde og udøve  

 erhvervsservice.
Godkendelsesordningen giver derimod kundevirksomheder  

 mulighed for at vælge, om man ønsker at kontrahere med en  

 godkendt erhvervsserviceleverandør eller med en anden udbyder af  

 erhvervsservice.
 Stk. 2 opregner de krav, der stilles til  

 virksomheden for at blive optaget i registret.
Virksomheder, der ønsker at tilbyde  

 erhvervsservice, indsender et ansøgningsskema til Erhvervs- og  

 Selskabsstyrelsen med henblik på at blive godkendt som  

 erhvervsserviceleverandør.
Ansøgningsskemaet udformes af  

 Erhvervs- og Selskabsstyrelsen, hvor ansøgningsskemaet ligeledes kan  

 rekvireres.
Ansøgningsskemaet indeholder bl.a. oplysninger om  

 virksomhedens navn, form, hjemstedsadresse, dokumentation for den  

 krævede forsikring samt erklæring om, at virksomheden som minimum  

 kan tilbyde de krævede erhvervsserviceydelser.
 Ifølge nr. 1 er det et krav, at  

 erhvervsserviceleverandøren skal tegne en forsikring, der giver  

 behørig sikkerhed for opfyldelsen af ethvert pengekrav, en  

 kundevirksomhed måtte få mod erhvervsserviceleverandøren i  

 anledning af dennes virksomhed som erhvervsserviceleverandør.  

 Erhvervs- og Selskabsstyrelsen kan ifølge stk. 8  

 fastsætte krav til forsikringens omfang, art og tidsmæssige  

 udstrækning.
 Det stilles videre som krav i nr. 2, at  

 erhvervsserviceleverandøren har et fast forretningssted, fordi  

 kundevirksomhederne skal vide, hvor de kan henvende sig i tilfælde af,  

 at de ønsker at gøre brug af en  

 erhvervsserviceleverandør.
 I nr. 3 stilles betingelse om, at  

 erhvervsserviceleverandøren ikke må have anmeldt  

 betalingsstandsning eller være under konkurs.
I nr. 4 er det et krav, at  

 erhvervsserviceleverandøren, erhvervsserviceleverandørens ejer,  

 personer i ledelsen eller personer med en bestemmende indflydelse på  

 virksomheden ikke har en forfalden samlet gæld til det offentlige  

 på 50.000 kr. eller derover.
Kravet skal bidrage til, at virksomheder,  

 der ikke opfylder deres forpligtelser overfor det offentlige, ikke kan blive  

 godkendt som erhvervsserviceleverandør.
Det er i nr. 5 et krav, at  

 erhvervsserviceleverandøren skal forpligte sig til at gøre brug  

 af elektroniske indberetningsløsninger, som det offentlige stiller til  

 rådighed.
Bestemmelsen skal sikre, at det offentlige kan give  

 virksomhederne bedst mulig service, samtidig med at det offentlige  

 opnår en rationaliseringsgevinst.
Det kan ske ved, at  

 erhvervsserviceleverandøren   hvor det offentlige giver mulighed  

 herfor   anvender elektroniske indberetningsløsninger så som  

 E-formularer eller EDI (E-dokumenter).
For at sikre, at myndighedskontakt bliver et  

 væsentligt element i erhvervsserviceleverandørernes tilbud, og  

 at der sker en udvikling af markedet for erhvervsservice, stilles i nr. 6 som  

 optagelsesbetingelse, at erhvervsserviceleverandøren skal  

 erklære som minimum at kunne tilbyde erhvervsserviceydelserne,  

 lønadministration, herunder myndighedskontakt, og finansbogholderi,  

 herunder myndighedskontakt.
De administrative opgaver i forbindelse med  

 lønadministration og finansbogholderi udgør traditionelt en  

 meget stor del af den samlede administrative byrde i virksomhederne.
Samlet  

 set rummer disse to områder således både et stort  

 potentiale for administrative lettelser i virksomheder og for  

 stordriftsfordele hos erhvervsserviceleverandøren.
 Til lønadministrationen henhører  

 lønregnskab og udbetaling af løn, mens myndighedskontakten  

 bl.a. omfatter indberetning og indbetaling af ATP, A-skat, feriepenge,  

 arbejdsmarkedsbidrag, SP-bidrag og det fælles  

 lønindeholdelsessystem, indberetning af anmodning om udbetaling af  

 feriegodtgørelse, indberetning af cpr-numre, årsindberetning af  

 lønoplysninger, indberetning af medarbejdere, der  

 fratræder/tiltræder og indberetning af lønoplysninger til  

 Danmarks Statistik.
 Finansbogholderi omfatter blandt andet opstilling og  

 vedligeholdelse af kontoplan samt bogholderiregistreringer og afstemninger.  

 Myndighedskontakten i tilknytning til finansbogholderiet omfatter  

 indberetning og indbetaling af moms og afgifter og lønsumsafgift,  

 indberetning af listeoplysninger for eksportsalg, indberetning af regnskabs-  

 og omsætningsoplysninger til Danmarks Statistik og indberetning af  

 import/eksport til Intrastat.
 Ved varetagelse af virksomhedens kontakt til de offentlige  

 myndigheder menes, at erhvervsserviceleverandøren skal klargøre  

 indberetningen og/eller indbetalingen til de offentlige myndigheder og  

 på baggrund af en bemyndigelse fra virksomheden udføre  

 selve indberetningen.
Det er i nr. 7 et krav, at  

 erhvervsserviceleverandøren skal erklære, at virksomheden  

 forpligter sig til at følge god skik inden for  

 erhvervsservicebranchen.
Det er af betydning for erhvervsservicekonceptets  

 ensartethed og dermed troværdighed og image på markedet, at  

 kundevirksomheden sikres nogle grundlæggende rettigheder, uanset  

 hvilken leverandør virksomheden vælger.
Mellem  

 erhvervsserviceleverandør og kundevirksomhed skal der derfor  

 bestå en skriftlig aftale, der regulerer parternes rettigheder og  

 forpligtelser.
Selvom kundevirksomhederne ikke juridisk kan opfattes som  

 forbrugere, er der dog for virksomheder af denne størrelse et behov  

 for beskyttelse imod urimelige vilkår, der ligner den beskyttelse, der  

 tilkommer egentlige forbrugere.
Kundevirksomhederne er små og har  

 derfor ikke med sikkerhed de nødvendige ressourcer til at gennemskue  

 konsekvenserne af vilkår, der måtte blive forelagt fra  

 erhvervsserviceleverandørens side.
God skik er en retsstandard, der ikke kan defineres  

 udtømmende.
God skik-begrebet vil løbende udvikles af branchen.  

 For at en erhvervsserviceleverandør på nuværende tidspunkt  

 handler i overensstemmelse med god skik skal  

 erhvervsserviceleverandøren som minimum indestå for, at den  

 leverede ydelse til stadighed er i overensstemmelse med gældende  

 lovgivning samt forpligte sig til at holde kundevirksomheden orienteret om  

 nye lovgivningsmæssige krav, der har betydning for den aftalte ydelse.  

 Endvidere er det en betingelse, at enhver forretningsmæssig oplysning,  

 der kommer erhvervsserviceleverandøren eller andre, der handler  

 på dennes vegne, i hænde som led i  

 erhvervsserviceleverandørens opfyldelse af denne aftale, behandles  

 sikkerhedsmæssigt forsvarligt og fortroligt, ligesom  

 erhvervsserviceleverandøren til stadighed skal sikre, at  

 kundevirksomhedens oplysninger opbevares og behandles på en sådan  

 måde, at en overdragelse til en tredjepart eller kundevirksomheden selv  

 kan ske uden unødvendige omkostninger.
 Reglen i stk. 3 indebærer, at  

 registrering som erhvervsservicelevarandør er udelukket, hvis  

 virksomheden har udvist en adfærd, der efter Erhvervs- og  

 Selskabsstyrelsens vurdering bevirker, at det ville være  

 betænkeligt, at lade virksomheden registrere som godkendt  

 erhvervsserviceleverandør.
For at skabe balance i optagelseskravene mellem  

 enkeltmandsvirksomheder og virksomheder med begrænset ansvar  

 foreslås det i stk.4, at virksomheder med begrænset ansvar  

 ikke kan godkendes, hvis der optræder personer med en bestemmende  

 indflydelse, der tidligere har haft bestemmende indflydelse på et andet  

 selskab med begrænset ansvar, som er blevet tvangsopløst, er  

 kommet under konkurs eller i øvrigt efterladt en samlet uerholdelig  

 gæld til det offentlige på 50.000 kr. eller derover.
For at  

 begrænse bestemmelsens omfang gælder, at selskabet dog kan  

 optages, hvis der er forløbet mere end 5 år efter  

 opløsningen af det selskab, som de pågældende personer har  

 haft bestemmende indflydelse på, eller hvis Erhvervs- og  

 Selskabsstyrelsen skønner, at optagelsen ikke indebærer en  

 risiko for misbrug af hvervet som erhvervsserviceleverandør.
Ved det  

 konkrete skøn vil der blandt andet blive lagt vægt på,  

 hvor lang tid der er forløbet siden den tidligere virksomheds  

 opløsning, om der har været tale om gentagelsestilfælde og  

 i øvrigt konkrete omstændigheder i forbindelse med  

 opløsningen mv.
 Reglen i stk. 5 er indsat for at sikre, at nye  

 personer, der indtræder i en godkendt serviceleverandørs  

 ejerkreds eller ledelse, eller nye personer, der får bestemmende  

 indflydelse på virksomheden, opfylder betingelserne i stk. 2, nr.  

 4, og stk. 4.
I stk. 6 reguleres  

 erhvervsserviceleverandørens hæftelsesansvar derved, at  

 erhvervsserviceleverandøren ifalder ansvar for eventuelle  

 underleverandørers uagtsomme fejl uanset om  

 erhvervsserviceleverandøren har tilsidesat sine instruktions- og  

 kontrolbeføjelser.
Denne regulering er en ændring i forhold til  

 den almindelige retstilstand for hvervgivers ansvar overfor selvstændig  

 virkende trediemand.
Bestemmelsen sikrer, at kundevirksomheden kun skal  

 forholde sig til én erhvervsserviceleverandør.
Selve  

 ansvarsgrundlaget reguleres derimod efter dansk rets almindelige ulovbestemte  

 regler og tilsigtes ikke reguleret i denne lov.
Ligeledes tilsigtes det ikke  

 at ændre i de almindelige regler for efterfølgende regres.
I stk. 7 gives hjemmel til, at Erhvervs- og  

 Selskabsstyrelsen kan fastsætte regler om, hvilke oplysninger  

 virksomhederne skal afgive efter stk. 2 og 5. Styrelsen kan blandt andet  

 fastsætte administrative regler, hvorved minimumskravene til hvilke  

 erhvervsserviceydelser, erhvervsserviceleverandørerne som minimum skal  

 tilbyde for at kunne blive godkendt som erhvervsserviceleverandør,  

 udvides.
Fremkomsten af nye love og regler eller ændringer i  

 eksisterende love og regler indbærer, at der er behov for en vis  

 fleksibilitet, hvad angår hvilke erhvervsserviceydelser  

 erhvervsserviceleverandørerne som minimum skal tilbyde for at kunne  

 blive godkendt som erhvervsserviceleverandør.
Desuden kan der  

 være behov for at åbne op for, at flere end de anførte  

 indberetninger og indbetalinger indgår som minimumskrav.
Erhvervs- og Selskabsstyrelsen kan i medfør af  

stk. 8 fastsætte regler om, hvad der skal forstås ved  

 behørig sikkerhed, og hvorledes det dokumenteres, at sådan  

 sikkerhed foreligger.
Styrelsen kan endvidere fastsætte regler om  

 sikkerhedens tidsmæssige udstrækning.
Endelig kan styrelsen  

 fastsætte regler for, om kundevirksomhedens krav skal være  

 dækket i tilfælde af såvel forsæt som grov  

 uagtsomhed.
Til § 2 Formålet med puljeordningen er at mindske de  

 økonomiske barrierer i form af startomkostninger til etablering eller  

 opgradering af en IT-platform ved en virksomheds overgang til at modtage  

 erhvervsservice.
Betingelsen om, at der skal være tale om en  

 virksomheds »overgang« til at modtage erhvervsservice udelukker ikke, at  

 kundevirksomheder, der inden denne lovs ikrafttræden har indgået  

 en aftale om erhvervsservice, kan modtage medfinansiering.
Medfinansieringen  

 forudsætter dog også for disse virksomheder, at de opfylder de  

 øvrige betingelser for medfinansiering.
 Bestemmelsen sikrer således, at mindre  

 kundevirksomheder som et engangstilbud kan få medfinansieret op til 80  

 pct. af udgifterne til etablering eller opgradering af en administrativ  

 IT-platform i forbindelse med overgang til at modtage erhvervsservice.  

 Tilbuddet gælder kun for erhvervsservicekundevirksomheder med mellem  

 mindst 1 og højst 10 ansatte og kun i forbindelse med overgang til at  

 modtage erhvervsservice.
Til fastlæggelse af antal fuldtidsansatte i  

 virksomhederne benyttes ATP-bidraget.
Ved indgåelse af en skriftlig  

 aftale mellem en erhvervsserviceleverandør og en kundevirksomhed skal  

 erhvervsserviceleverandøren gøre kundevirksomheden  

 opmærksom på kravet om, at kun kundevirksomheder med mellem  

 mindst 1 og højst 10 fuldtidsansatte kan modtage støtte fra  

 medfinansieringspuljen.
Kundevirksomheden oplyser det samlede indberettede  

 ATP-bidrag for forudgående kalenderår, hvorefter antallet af  

 fuldstidsansatte fremkommer ved at dividere med årsbidraget.
I  

 tilfælde af at kundevirksomheden efter denne metode har 10 eller  

 færre fuldtidsansatte, er denne berettiget til bidrag.
Metoden kan dog  

 ikke benyttes i nyetablerede kundevirksomheder, og derfor skal de  

 erklære, at de ved aftaleindgåelsen med en  

 erhvervsserviceleverandør har mellem 1 og 10 ansatte.
I begge  

 tilfælde skal dokumentationen opbevares hos  

 erhvervsserviceleverandøren.
For at sikre, at puljen kun benyttes i forbindelse med  

 kundevirksomheders overgang til at modtage erhvervsservice, er det et krav,  

 at kundevirksomheden har indgået en skriftlig aftale med en godkendt  

 erhvervsserviceleverandør om levering af erhvervsservice i mindst et  

 år.
Opsiges aftalen, uden at der indgås en tilsvarende aftale med  

 en anden erhvervsserviceleverandør, inden for dette år, skal der  

 ske en forholdsmæssig reduktion i medfinansieringen.
Da puljen netop  

 skal ses som et led i at kick-starte erhvervsservice, er det et krav, at  

 virksomhedens udgifter til etableringen/opgraderingen skal være afholdt  

 inden 6 måneder efter, at kundevirksomheden har indgået en  

 skriftlig aftale med en erhvervsserviceleverandør om køb af  

 erhvervsservice.
Erhvervsserviceleverandøren skal foretage en  

 elektronisk indberetning til Erhvervs- og Selskabsstyrelsen, når der  

 indgås aftale med en kundevirksomhed om at komme i betragtning til  

 puljen.
Det kan overvejes at udsende en automatisk kontrolskrivelse til  

 kundevirksomheden efter indberetningen af aftalen.
 Medfinansieringsbeløbet udbetales ifølge  

stk. 2, når der foreligger dokumentation for de faktisk  

 afholdte udgifter, og når erhvervsserviceleverandøren  

 bekræfter, at udgifterne er afholdt som led i at omstille virksomhedens  

 administration til erhvervsservice.
Der indsættes i stk. 3 et loft over,  

 hvor meget tilskud en virksomhed kan opnå fra puljeordningen.
Erhvervs-  

 og Selskabsstyrelsens undersøgelser viser, at engangsomkostninger for  

 kundevirksomheder i forbindelse med start af erhvervsservice varierer mellem  

 10.000 og 18.000 kr. for IT-løsninger.
I gennemsnit vil en  

 IT-løsning således koste ca. 14.000 kr. og heraf medfinansierer  

 staten op til 80 pct.
Der er på den baggrund indsat et loft svarende  

 til, at en virksomhed fra tilmeldingstidspunktet og 12 måneder frem kan  

 få udbetalt en medfinansiering på maksimalt 12.000 kr.
Loftet  

 aftrappes gradvis over 36 måneder til henholdsvis 10.000 kr. i de  

 næste 12 måneder og 8.000 kr. i de sidste 12 måneder.  

 Aftrapningen er indført for at tilskynde virksomhederne til hurtigt at  

 gøre brug af erhvervsservice.
Det er tidspunktet for modtagelsen af  

 kundevirksomhedens ansøgning, der er afgørende for, hvilket  

 loft der gælder for en konkret ansøgning.
 Erhvervs- og Selskabsstyrelsen bemyndiges i  

stk. 4 til at fastsætte regler til lovens administration,  

 herunder hvilke oplysninger der skal afgives om kundevirksomhedernes  

 udgifter, og hvordan de skal afgives.
 Endelig foreslås det, at Erhvervsministeren i  

stk. 5 bemyndiges til at kunne fastsætte regler, hvorved  

 størrelsen af de i stk. 2 angivne puljebeløb ændres.  

 Såfremt der måtte vise sig behov for revision af puljeordningen,  

 vil en ændring af puljebeløbene kunne foretages  

 administrativt.
Til § 3 Det følger af stk. 1, at Erhvervs- og  

 Selskabsstyrelsen kan kræve medfinansiering, som kundevirksomheden  

 uretmæssigt har fået udbetalt, tilbagebetalt af  

 kundevirksomheden.
Det kan fx være tilfældet, hvis virksomheden  

 har mere end 10 ansatte, hvis udgifterne ikke har sammenhæng med  

 overgangen til erhvervsservice, eller hvis der ikke foreligger en aftale med  

 en godkendt erhvervsserviceleverandør.
Udbetalingen vil blive foretaget på grundlag af en  

 begæring fra erhvervsserviceleverandøren, der står inde  

 for, at betingelserne for udbetaling er opfyldt.
Der vil på  

 stikprøvebasis blive indhentet yderligere dokumentation herfor.
 Erhvervs- og Selskabsstyrelsen kan derfor ifølge  

stk.2 af såvel kundevirksomheden som af  

 erhvervsserviceleverandøren forlange de oplysninger, som er  

 nødvendige for, at der kan tages stilling til, om betingelserne for  

 udbetaling af støtte fra erhvervsservice-puljen er opfyldt, samt  

 kræve, at der indsendes yderligere dokumentation for de afgivne  

 oplysninger.
Til § 4 Bestemmelsen giver mulighed for, at godkendelsen som  

 erhvervsserviceleverandør på Erhvervs- og Selskabsstyrelsens  

 initiativ kan fratages erhvervsserviceleverandøren, såfremt  

 erhvervsserviceleverandøren ikke længere opfylder betingelserne  

 om sikkerhedsstillelse eller fast forretningssted.
Endvidere kan godkendelsen  

 fratages, hvis erhvervsserviceleverandøren anmelder  

 betalingsstandsning, går under konkurs eller oparbejder en forfalden  

 gæld til det offentlige på 100.000 kr. eller derover.
Endelig kan  

 godkendelsen fratages, hvis erhvervsserviceleverandøren ikke  

 længere gør brug af elektroniske indberetningsløsninger,  

 ikke længere som minimum udbyder de krævede  

 erhvervsserviceydelser, ikke overholder forpligtelserne i tilfælde af  

 udskiftning i ejerkredsen, ledelsen eller personer med bestemmende  

 indflydelse på virksomheden, eller hvis  

 erhvervsserviceleverandøren ikke overholder god skik inden for  

 erhvervsservicebranchen, herunder hvis erhvervsserviceleverandøren har  

 afgivet urigtige eller mangelfulde oplysninger til Erhvervs- og  

 Selskabsstyrelsen med den følge at en kundevirksomhed  

 uretmæssigt får udbetalt et medfinansieringsbeløb, der  

 senere pålægges tilbagebetalt.
Erhvervs- og Selskabsstyrelsens afgørelse om at  

 trække en godkendelse af en erhvervsserviceleverandør tilbage  

 vil, som det fremgår af bemærkningerne til § 5, kunne  

 påklages til Erhvervsankenævnet.
Erhvervsankenævnets  

 afgørelse vil kunne forlanges indbragt for domstolene, således  

 at der gives erhvervsserviceleverandøren en nemmere adgang til  

 domstolsprøvelse.
En ophævelse af godkendelsen kan være  

 enten tidsbegrænset eller tidsubegrænset afhængig af  

 omfanget og karakteren af de udviste forhold.
Til § 5 Bestemmelsen indeholder regler om  

 erhvervsserviceleverandørers og kundevirksomheders adgang til at klage  

 over Erhvervs- og Selskabsstyrelsens afgørelser.
De af Erhvervs- og  

 Selskabsstyrelsen trufne afgørelser om godkendelse og fratagelse af  

 godkendelsen som erhvervsserviceleverandør samt om kundevirksomheders  

 tilbagebetaling af uretmæssigt modtaget tilskud til medfinansiering af  

 udgifter til etablering eller opgradering af en administrativ platform i  

 forbindelse med overgang til erhvervsservice, kan indbringes for  

 Erhvervsankenævnet.
Som følge af § 7 i lov nr. 858 af 23.  

 december 1987 vil der kunne fastsættes gebyr for behandling af  

 sådanne klager.
 Erhvervs- og Selskabsstyrelsens afgørelser om  

 beløbsstørrelsen til udbetaling i forbindelse med  

 medfinansiering af mindre virksomheders udgifter til etablering eller  

 opgradering af en administrativ platform i forbindelse med overgang til  

 erhvervsservice samt styrelsens krav om indsendelse af oplysninger kan ikke  

 indbringes for anden administrativ myndighed.
 Det foreslås videre i stk. 2, at klage  

 over, at en erhvervsserviceleverandør fratages sin godkendelse, har  

 opsættende virkning, medmindre andet bestemmes af  

 Erhvervsankenævnet.
 Da det efter lovforslaget er Erhvervsankenævnet, som  

 skal foretage prøvelse af, om betingelserne for en sletning efter  

 § 4, er opfyldt, er det i stk. 3 og 4 fastsat, at  

 Erhvervsankenævnets afgørelse kan forlanges indbragt for  

 domstolene.
Til § 6 § 6 indeholder strafbestemmelser, som skal medvirke  

 til at sikre lovens overholdelse.
Til § 7 Det foreslås, at loven træder i kraft den 1.  

 januar 2000 og har gyldighed til den 31. december 2002 i forventning om, at  

 erhvervsservicebranchen herefter på tilstrækkelig vis har  

 opstillet brancheregler, herunder selvregulering, der kan træde i  

 stedet for lovens bestemmelser.
Til § 8 Loven gælder ikke for Færøerne og  

 Grønland.
