Indholdsfortegnelse Bilag: (* 2) 1. Bekendtgørelse af lov om kommunal aktivering.
 2. Bekendtgørelse om særligt tilrettelagte  

 uddannelsesaktiviteter efter lov om kommunal aktivering.
 3. Bekendtgørelse om indberetningspligt ved særligt  

 tilrettelagte uddannelsesaktiviteter samt voksen- eller efteruddannelse i  

 forbindelse med aktivering efter lov om kommunal aktivering.
 4. Bekendtgørelse om uddannelsessøgendes ret til  

 kontanthjælp efter bistandsloven i særlige tilfælde.
 5. Uddrag fra Arbejdsmarkedsstyrelsens bekendtgørelse  

 om en aktiv arbejdsmarkedsindsats.
 6. Finansiering af driftsudgifter ved aktivering efter  

 1. januar 1996.
 7. Vejledning om forsøgspuljen i § 30. (1994-1995).
 8. Bekendtgørelse om overførsel af ubrugte puljemidler  

 (§ 30).
=================================================================== Afsnit I.
Indledning 1. Denne vejledning beskriver, hvordan kommunerne kan  

 anvende reglerne om aktivering af kontanthjælpsmodtagere i lov om kommunal  

 aktivering.
 Loven om kommunal aktivering er senest bekendtgjort ved lovbekendtgørelse  

 nr. 36 af 26. januar 1996, jf. bilag 1.
 Vejledningen erstatter Socialministeriets vejledning nr. 53 af 20. april  

 1995 om lov om kommunal aktivering.
 I vejledningen er indarbejdet de ændringer i aktiveringslovens regler, der  

 er gennemført ved lov nr. 434 af 14. juni 1995, lov nr. 449 af 14. juni 1995,  

 lov nr. 1057 af 20. december 1995 og lov nr. 1112 af 20. december 1995.  

 Informationsbreve om indholdet af de nævnte lovændringer er tidligere udsendt  

 til kommunerne.
 Med lov nr. 434 af 14. juni 1995 er puljeordningen i aktiveringslovens §  

 26 ophævet med virkning fra 1. januar 1996. Puljeordningen er erstattet med  

 en refusionsordning, hvor der inden for et rådighedsbeløb ydes 50 pct.  

 refusion af kommunernes driftsudgifter og udgifter til godtgørelse efter  

 lovens § 20.
 Med lov nr. 449 af 14. juni 1995 er der i forbindelse med ændring af  

 finansieringsreglerne for produktionsskoler med virkning fra 1. januar 1996  

 foretaget ophævelse af bestemmelsen i aktiveringslovens § 25 om udbetaling af  

 et aktiveringstilskud til kommunerne.
 Med lov nr. 1112 af 20. december 1995 gennemføres der med virkning fra 1.  

 april 1996 en række ændringer i aktiveringslovens regler om tilbud og  

 ydelser. Ændringerne omfatter bl.a. en ret og pligt til tilbud på 18 måneder  

 for personer under 25 år uden en erhvervskompetencegivende uddannelse, en  

 adgang for personer over 25 år til at deltage i voksen- og efteruddannelse,  

 en justering af reglerne om individuelle handlingsplaner, en omlægning af  

 igangsætningsydelsen til en skønsbaseret ydelse, en nedsættelse af  

 beskæftigelsestillægget til personer under 25 år og en omlægning af ydelsen i  

 særligt tilrettelagte aktiverende forløb.
 Med lov nr. 1057 af 20. december 1995 (Ændring af ATP-loven og forskellige  

 andre love) gennemføres der med virkning fra 1. januar 1997 den ændring af  

 aktiveringsloven, at kontanthjælpsmodtagere, der deltager i et  

 aktiveringstilbud med udbetaling af aktiveringsydelse eller oplæringsydelse,  

 bliver omfattet af ordningen om Arbejdsmarkedets Tillægspension med  

 indbetaling af bidrag hertil.
Aktiveringsloven er et led i arbejdsmarkedsreformen og skal ses i  

 sammenhæng med Arbejdsministeriets lov om en aktiv arbejdsmarkedspolitik, jf.  

 bekendtgørelse nr. 1185 af 22. december 1995 om en aktiv  

 arbejdsmarkedsindsats.
Aktiveringsloven skal endvidere ses i sammenhæng med  

 andre bestemmelser om aktivering, f.eks. i den sociale lovgivning, hvor bl.a.  

 reglerne i bistandsloven om rådgivning og vejledning, om revalidering,  

 beskyttet beskæftigelse m.v. er relevante.
Der kan også henvises til anden  

 lovgivning om kommunernes mulighed for at give tilbud til udsatte grupper,  

 f.eks. ophold på produktionsskoler.
 Hovedelementerne i aktiveringslovens regler om aktiveringsindsatsen over  

 for kontanthjælpsmodtagere er følgende:
 - Kontanthjælpsmodtagere under 25 år, der ikke har gennemført en  

 uddannelse, der berettiger til optagelse i en arbejdsløshedskasse, dvs. en  

 erhvervskompetencegivende uddannelse, har senest efter 13 uger med  

 kontanthjælp ret og pligt til at blive aktiveret i 18 måneder i mindst 30  

 timer om ugen.
 - Kontanthjælpsmodtagere under 25 år, der har gennemført en uddannelse,  

 der berettiger til optagelse i en arbejdsløshedskasse, har senest efter 13  

 uger med kontanthjælp ret og pligt til at blive aktiveret i 6 måneder i  

 mindst 30 timer om ugen.
- Kontanthjælpsmodtagere over 25 år har senest efter 6 måneder med  

 kontanthjælp ret til en individuel handlingsplan.
For kontanthjælpsmodtagere  

 under 25 år kan der udarbejdes en plan ud fra en vurdering af det  

 individuelle behov.
 - Kontanthjælpsmodtagere over 25 år har senest efter 12 måneder med  

 kontanthjælp ret og pligt til aktivering - dette gælder også for personer,  

 som har problemer udover ledighed.
 - Kontanthjælpsmodtagere over 25 år har mulighed for at deltage i voksen-  

 og efteruddannelse, når de i 6 måneder har modtaget kontanthjælp eller  

 ydelser efter aktiveringsloven.
 - Der kan ydes godtgørelse efter § 20 til kontanthjælpsmodtagere under  

 aktivering.
 - Der kan udbetales igangsætningsydelse i op til 2 « år til  

 kontanthjælpsmodtagere, der etablerer og driver selvstændig virksomhed.
 Det bemærkes, at der i forbindelse med den forsøgspulje, som efter lovens  

 § 30 har været afsat i 1994 og 1995, vil være tale om aktiviteter, der rækker  

 ind i 1996. Dette gælder de aktiviteter, der er igangsat i 1995, men som  

 først afsluttes i 1996.
2. Aktiveringsloven henviser fsv. angår nogle tilbud  

 til reglerne i lov om en aktiv arbejdsmarkedspolitik, og i denne lov findes  

 endvidere reglerne om kommunernes ret til at anvise arbejde til personer, der  

 modtager hjælp efter den sociale lovgivning.
Af hensyn til en sammenhængende  

 og koordineret indsats fra såvel kommunernes som Arbejdsformidlingens side  

 bør det regionalt/lokalt aftales, hvorledes indsatsen bedst tilrettelægges.
Afsnit II.
Målgruppe Kontanthjælpsmodtagere 3. Målgruppen i aktiveringsloven er, jf. § 1,  

 kontanthjælpsmodtagere, hvorved forstås personer, der modtager kontanthjælp  

 efter bistandsloven, § 37 og/eller § 37 a, eller som ville være berettiget  

 til hjælp efter disse bestemmelser, hvis de ikke var omfattet af tilbud efter  

 aktiveringsloven.
Betingelsen skal være opfyldt, både på tidspunktet for  

 afgivelsen af tilbudet og under deltagelsen i aktiveringen.
Opmærksomheden  

 henledes på, at når der er tale om tilbud i jobtræning og i individuel  

 jobtræning, må eventuelle opsigelsesvarsler respekteres, hvis den aktiverede  

 under forløbet ikke længere opfylder betingelsen om at være  

 kontanthjælpsmodtager.
Heri ligger, at ansættelsesforholdet opretholdes  

 indtil udløbet af opsigelsesperioden.
I aktiveringsforpligtelsen ligger den begrænsning, at der ikke kan stilles  

 krav om deltagelse i aktiveringstilbud, hvis kontanthjælpsmodtageren på grund  

 af sygdom eller lignende årsager er afskåret fra at deltage.
Hermed sigtes  

 til forhold, som efter en konkret vurdering indebærer, at det ikke er  

 rimeligt at kræve, at kontanthjælpsmodtageren deltager i et  

 aktiveringstilbud.
Som eksempler udover sygdom kan nævnes barselsorlov, eller  

 at pågældende ikke kan deltage på grund af pasning af børn, og  

 kommunalbestyrelsen ikke kan anvise pasningsmuligheder.
Når der er tale om et aktiveringstilbud, hvor den aktiverede må anses for  

 at være lønmodtager, er deltagelsen i aktiveringstilbudet omfattet af § 7 i  

 lov om ligebehandling af mænd og kvinder med hensyn til beskæftigelse og  

 barselorlov mv. (ligebehandlingsloven). Ifølge § 7 har en kvindelig  

 lønmodtager ret til fravær fra arbejdet på grund af graviditet og barsel fra  

 det tidspunkt, hvor der skønnes at være 4 uger til fødslen.
Efter fødslen har  

 forældrene ret til fravær fra arbejdet i tilsammen indtil 24 uger, hvoraf  

 indtil 10 uger kan udnyttes af faderen efter den 14. uge efter fødslen.
En  

 person har derfor ret til at afslå et tilbud om aktivering i de perioder, der  

 er omtalt i ligebehandlingslovens § 7. Det anbefales, at der også tages  

 hensyn til fraværsperioderne i § 7 i de tilfælde, hvor et aktiveringstilbud  

 ikke har et sådant indhold, at den aktiverede kan anses for at være  

 lønmodtager.
4. Personer med behov for andre  

 støtteforanstaltninger, f.eks. tilbud om revalidering, er ikke omfattet af  

 målgruppen.
Tilbud efter aktiveringsloven bør derfor ikke gives til personer,  

 der skønnes at have behov for erhvervsmodnende eller afklarende aktiviteter  

 som led i en forrevalideringsfase.
Bliver det under et aktiveringsforløb  

 klart, at der i stedet bør gives tilbud om revalidering, kan revalidering  

 iværksættes, selv om aktiveringsforløbet ikke er gennemført.
Det bemærkes, at  

 revalideringsbestemmelserne - herunder reglerne om finansiering - kun kan  

 anvendes, når modtagerne opfylder betingelserne i bistandslovens § 43.
 Ledige, der modtager arbejdsløshedsdagpenge og som modtager supplerende  

 kontanthjælp efter bistandsloven, er omfattet af reglerne om tilbud efter lov  

 om en aktiv arbejdsmarkedspolitik, og de skal derfor ikke have tilbud efter  

 aktiveringsloven.
Kontanthjælpsmodtagere under 25 år 5. For unge under 25 år gælder, jf. § 9, stk. 1, at  

 kontanthjælpen skal modtages på grund af ledighed for at være omfattet af  

 reglerne i aktiveringsloven.
Har den unge andre sociale problemer, f.eks.  

 behov for revalidering, er pågældende ikke omfattet af målgruppen.
Et andet  

 eksempel på unge, der ofte har andre problemer udover ledighed, og derfor  

 ikke er omfattet af reglerne i aktiveringsloven, er unge flygtninge, der  

 nylig har fået asyl.
Det samme kan være tilfældet for unge familiesammenførte  

 udlændinge ved ankomsten til landet.
Det er for disse persongrupper vigtigt,  

 at Flygtningehjælpen/kommunen søger at medvirke til en aktiv integrering,  

 herunder med hensyn til amtskommunernes tilbud om undervisning i dansk efter  

 reglerne i lov om undervisning af voksne indvandrere.
Det bemærkes, at det  

 kan være en forudsætning for at modtage kontanthjælp efter bistandsloven, at  

 undervisningen i dansk følges.
 6. Såfremt den unge er deltidsbeskæftiget, men  

 indtjeningen er mindre end kontanthjælpen, må det ud fra en konkret vurdering  

 af ledighedens omfang skønnes, om den unge er omfattet af målgruppen og  

 dermed skal have tilbud om aktivering.
Alderen på det tidspunkt, hvor der søges om kontanthjælp, er afgørende  

 for, om der skal gives aktiveringstilbud efter de regler, der gælder for unge  

 under 25 år.
Disse regler skal derfor anvendes over for en person, der søger  

 om kontanthjælp som 24- årig, selv om pågældende er fyldt 25 år, når tilbudet  

 påbegyndes.
 Unge under 18 år, der på grund af særlige omstændigheder er berettiget til  

 kontanthjælp, er omfattet af reglerne om tilbud til unge under 25 år.
Unge under 18 år, der ikke modtager kontanthjælp, kan få tilbud efter  

 anden lovgivning.
For disse unge kan der f.eks. træffes beslutning om  

 foranstaltninger efter bistandslovens § 33, når det må anses for at være af  

 væsentlig betydning for den unges særlige behov for støtte.
De  

 foranstaltninger, der kan komme på tale, fremgår af § 33, stk. 2.
Hvis en ung fylder 18 år under ophold på en produktionsskole, må  

 spørgsmålet om anvendelse af aktiveringslovens regler afhænge af en konkret  

 vurdering af, om den unge er berettiget til eller ville være berettiget til  

 kontanthjælp, hvis pågældende ikke deltog i aktiveringen.
Det er ikke i  

 forhold til anvendelse af aktiveringslovens regler nødvendigt at udmelde og  

 senere genindmelde den unge.
Kontanthjælpsmodtagere, der er fyldt 25 år 7. For kontanthjælpsmodtagere, der er fyldt 25 år, er  

 det ikke en betingelse for aktiveringen, at kontanthjælpen modtages på grund  

 af ledighed.
Også personer med problemer udover ledighed har ret til at få og  

 pligt til at tage imod et aktiveringstilbud efter aktiveringsloven.  

 Målgruppen er således bredere for kontanthjælpsmodtagere over 25 år end for  

 unge under 25 år.
 Har en kontanthjælpsmodtager over 25 år deltidsbeskæftigelse, må det ud  

 fra en konkret vurdering af beskæftigelsens omfang vurderes, om denne har et  

 sådant omfang, at pågældende falder uden for målgruppen.
Flygtninge, herunder deres eventuelle familiesammenførte familiemedlemmer  

 - der indgår i Flygtningehjælpens integrationsprogram - jf.  

 Socialministeriets bekendtgørelse om udlændinge, der er omfattet af § 134 a,  

 stk. 1, i lov om social bistand - skal ikke have tilbud om aktivering efter  

 aktiveringsloven, idet disse personer allerede er aktiverede.
Når ansvaret  

 for flygtninge mv. efter udløbet af integrationsperioden overgår til  

 kommunerne, er flygtninge som alle andre kontanthjælpsmodtagere omfattet af  

 aktiveringsloven.
Det er af hensyn til en effektiv integrationsindsats  

 hensigtsmæssigt, at kommunerne og Flygtningehjælpen samarbejder om  

 overgangen, herunder med hensyn til at koordinere aktiverende og  

 integrationsfremmende tilbud.
Afsnit III.
Ansvaret for indsatsen mv.
Ansvaret for indsatsen 8. Indsatsen for at aktivere kontanthjælpsmodtagere  

 skal ses i sammenhæng med den generelle indsats for at yde bistand til  

 ledige.
Når det drejer sig om at formidle arbejde, har Arbejdsformidlingen  

 efter lov om en aktiv arbejdsmarkedspolitik formidlingsansvaret for alle  

 arbejdssøgende, der er tilmeldt Arbejdsformidlingen.
Amtskommunen eller en  

 kommune kan uden særlig aftale foretage formidling til  

 kontanthjælpsmodtagere, førtidspensionister, personer med handicap eller  

 særlige sociale problemer efter bistandsloven.
Det er en forudsætning, at  

 Arbejdsformidlingen orienteres, hvis en amtskommune eller en kommune  

 overtager formidlingen for disse grupper.
 Mens Arbejdsformidlingen har ansvaret for at give aktiveringstilbud  

 (handlingsplaner, uddannelsestilbud, jobtræning mv.) til ledige medlemmer af  

 en arbejdsløshedskasse, har kommunerne efter aktiveringsloven ansvaret for at  

 give sådanne tilbud til kontanthjælpsmodtagere.
Ansvaret for at aktivere kontanthjælpsmodtagere er i aktiveringsloven  

 placeret i primærkommunerne, men det har ikke været sigtet at ændre på den  

 eksisterende arbejdsdeling mellem amtskommuner og kommuner.
Amtskommunerne  

 kan således fortsat iværksætte aktiviteter for kontanthjælpsmodtagere.
Almindelige bestemmelser 9. Det følger af § 2, stk. 4, at når der gives tilbud  

 om aktivering, gælder reglerne i kapitel 1-6 i bistandsloven.
Tilsvarende  

 gælder i forhold til igangsætningsydelsen.
Opmærksomheden henledes på  

 reglerne om:
 - Udlændinges ret til vedvarende hjælp, §§ 1 - 4.
 - Opholdskommune, herunder om mulighederne for at kunne kræve udgifter  

 refunderet fra en tidligere opholdskommune, §§ 10 og 11.
 - Klageadgang, §§ 15 og 16.
 - Oplysningspligt, §§ 17 og 18.
 - Straffebestemmelser, § 21.
 - Tilbagebetaling, §§ 25 - 27.
Bestemmelserne om tilbagebetaling, oplysningspligt og klageadgang er  

 nærmere beskrevet i afsnit XI.
Reglen i bistandslovens § 1 har betydning for  

 alle typer af aktiveringstilbud, jf. pkt. 20, 24 og 27. Med hensyn til  

 reglerne om oplysningspligt og straffebestemmelser samt reglerne om  

 opholdskommuner, kan der henvises til Socialministeriets vejledning om  

 bistandslovens almindelige bestemmelser.
F.s.v angår kontanthjælpsmodtagere,  

 der flytter under aktivering, henvises til pkt. 72 og 73.
Afsnit IV.
Rådgivning, vejledning, handlingsplan Rådgivning og vejledning 10. Bistandslovens tilbud om rådgivning og vejledning,  

 lovens § 28, gælder for enhver, som har behov for det.
I bistandslovens § 41  

 er det endvidere bestemt, at når der ydes kontanthjælp til forsørgelsen, skal  

 kommunalbestyrelsen vurdere, om der er grund til at iværksætte særlige  

 hjælpeforanstaltninger med henblik på, at modtageren igen bliver i stand til  

 at klare sig selv.
I aktiveringslovens § 3, stk. 1, der skal ses i sammenhæng med de nævnte bestemmelser i bistandsloven, er det særligt fastsat, at  

 kommunalbestyrelsen, før den afgiver tilbud om aktivering, skal tilbyde  

 rådgivning og vejledning om, hvorledes pågældende på længere sigt kan  

 forbedre sine beskæftigelses- og uddannelsesmuligheder.
 Specielt med henblik på at styrke uddannelsesindsatsen over for  

 kontanthjælpsmodtagerne er det endvidere fastsat, at kommunerne skal lægge  

 vægt på at give vejledning om de uddannelsesmuligheder, der er til rådighed  

 som alternativ til et tilbud efter aktiveringsloven, jf. pkt. 18.  

 Bestemmelsen herom vedrører alle kontanthjælpsmodtagere, men er især af  

 betydning for de unge under 25 år.
Vejlednings- og introduktionsprogram for unge under 25 år 11. Kontanthjælpsmodtagere under 25 år med behov for  

 det kan tilbydes et vejlednings- og introduktionsprogram i op til 6 uger, jf.  

 § 3, stk. 5. Programmet skal tilbydes før øvrige aktiveringstilbud, og det  

 følger af § 9, stk. 2, at visitationsperioden forlænges svarende til  

 varigheden af vejlednings- og introduktionsprogrammet.
Et sådant program  

 indgår ikke i den pligtmæssige aktivering på henholdsvis 18 eller 6 måneder,  

 jf. § 10, stk. 1.
 Vejlednings- og introduktionsprogrammet skal påbegyndes senest efter, at  

 der i 13 uger er modtaget kontanthjælp, og det kan vare i op til 6 uger.  

 Programmerne kan tilpasses lokale forhold og kan være af kortere varighed end  

 6 uger.
12. Formålet med vejlednings- og  

 introduktionsprogrammet er at få klarlagt den unges ønsker, behov og muligheder.
Programmet skal indeholde  

 vejledning om uddannelses- og erhvervsmuligheder og kan give mulighed for  

 afprøvning af erhvervsønsker - f.eks. ved deltagelse i erhvervsintroducerende  

 kurser eller ved arbejdspraktik i private eller offentlige virksomheder.  

 Programmet bør afsluttes med, at kommunen og den unge i fællesskab lægger en  

 plan for den unges fremtidige uddannelses- og erhvervsmuligheder - herunder  

 også for det eventuelle videre forløb inden for rammerne af aktiveringsloven.
 13. Programmet tilbydes unge, der har behov for det.  

 Unge, der ikke har brug for særlig vejledning, f.eks. fordi de kun skal have  

 udfyldt en ventetid indtil tiltrædelse af et arbejdsforhold eller  

 påbegyndelse af en selvvalgt uddannelse, skal således alene have et  

 aktiveringstilbud.
Individuel handlingsplan 14. Til kontanthjælpsmodtagere under 25 år kan  

 kommunalbestyrelsen udarbejde en individuel handlingsplan ud fra en vurdering  

 af det individuelle behov hos den enkelte unge, jf. § 3, stk. 2. Beslutter  

 kommunen at udarbejde en handlingsplan, skal der i planen lægges vægt på at  

 angive hvilke uddannelsesaktiviteter, der kan være med til at opfylde den  

 unges beskæftigelsesmål.
15. Til kontanthjælpsmodtagere over 25 år har  

 kommunalbestyrelsen, jf. § 3, stk. 2, pligt til at give - og modtageren ret  

 til at få - en individuel handlingsplan.
Planen skal senest udarbejdes, når  

 der er udbetalt kontanthjælp i en sammenhængende periode på 6 måneder.
Kommunalbestyrelsens pligt til at udarbejde handlingsplanen skal ses i  

 sammenhæng med kommunens forpligtelse til efter bistandslovens § 41, stk. 2 -  

 senest 3 måneder efter hjælpens påbegyndelse - at tage den pågældendes og  

 familiens forhold op til bedømmelse af, om der er grundlag for at yde andre  

 former for bistand end løbende økonomisk hjælp.
Spørgsmålet skal tillige ses  

 i sammenhæng med Socialministeriets bekendtgørelse nr. 927 af 2. december  

 1993 om kommunernes regnskabsaflæggelse og statsrefusion m.v. på visse dele  

 af det sociale område.
Ifølge § 3 i bekendtgørelsen er det en forudsætning  

 for at opnå statsrefusion, at der i alle sager om kontanthjælp sker  

 opfølgning med mindst 3 måneders mellemrum.
Udgangspunktet for handlingsplanen kan også være den handleplan, der er  

 fastlagt for personer med ophold i institutioner efter bistandslovens § 105.  

 En sådan handleplan udarbejdes på grundlag af den i bistandslovens § 109,  

 stk. 1 nævnte forpligtelse for amtsrådet til senest 3 måneder efter  

 optagelsen sammen med kommunalbestyrelsen at vurdere behovet for fortsat  

 ophold og iværksættelse af andre tilbud, jf.
Socialministeriets vejledning af  

 31. marts 1995 om bistandslovens bestemmelser om institutioner m.v. til  

 midlertidigt ophold for personer med særlige sociale vanskeligheder.
16. Handlingsplanen skal så vidt muligt beskrive  

 beskæftigelsesmålet.
Den skal udarbejdes med udgangspunkt i modtagerens  

 ønsker og forudsætninger, og under hensyntagen til arbejdsmarkedets behov  

 skal den beskrive, hvilke beskæftigelses-, uddannelses- og andre aktiviteter,  

 der kan bidrage til opfyldelse af målet.
Sigtet med handlingsplanen er, at  

 den skal kunne hjælpe kontanthjælpsmodtageren til at få et overblik over,  

 hvordan pågældende kan forbedre sine muligheder for at få arbejde.
Hvis dette  

 ikke (umiddelbart) skønnes muligt, bør handlingsplanen beskrive andre  

 målsætninger, f.eks. hvordan modtageren ved andre former for aktivitet kan  

 forbedre sin livssituation, evt. således at der samtidig lægges vægt på  

 aktiviteter mv., der på lidt længere sigt kan øge modtagerens chancer for  

 beskæftigelse på arbejdsmarkedet.
Det kan bl.a. være tilfældet for personer  

 med sindslidelser eller andre psykiske problemer.
Det kan også være  

 (mis)brugere af forskellige stoffer og alkohol.
For disse grupper bør sigtet  

 i første omgang være at støtte vedkommende med hensyn til boforhold og andre  

 basale sociale forhold, herunder behandlingstilbud.
Parallelt med eller i  

 forlængelse af denne indsats bør der findes andre former for  

 aktiveringsindsats i samarbejde med kontanthjælpsmodtageren fortrinsvis i  

 projekter o.lign., hvor man modtager personer med tilsvarende problemer.
 I forbindelse med handlingsplanen bør det vurderes, om pågældende evt.  

 opfylder betingelserne for at modtage hjælp til revalidering, og om  

 handlingsplanen umiddelbart eller på lidt længere sigt bør udmøntes i en  

 revalideringsplan.
 For at handlingsplanen skal kunne opfylde sit formål, bør den udarbejdes i  

 samarbejde med kontanthjælpsmodtageren, og der bør lægges vægt på, at planen  

 er realistisk/afpasset såvel i forhold til den enkeltes forudsætninger som i  

 forhold til mulighederne for at deltage i og gennemføre de aktiviteter, som  

 handlingsplanen beskriver.
17. Kommunalbestyrelsen har efter § 3, stk. 4, pligt  

 til hver 6. må ned at tage en individuel handlingsplan op til revision med  

 henblik på at foretage eventuelle justeringer i planen.
Dette gælder for  

 enhver handlingsplan, dvs. uanset om kontanthjælpsmodtageren er under eller  

 over 25 år.
Ved revision af handlingsplanen skal kommunen foretage en fornyet  

 vurdering af de muligheder, som kontanthjælpsmodtageren på basis af den  

 forløbne del af aktiveringsperioden har for at komme ind på det almindelige  

 arbejdsmarked eller i ordinær uddannelse.
Det er på baggrund af modtagerens  

 rådighedsforpligtelse under aktiveringstilbudet af betydning, at der på denne  

 måde med faste mellemrum foretages en bedømmelse af mulighederne for ordinær  

 beskæftigelse og uddannelse.
Afsnit V.
Aktiveringsmuligheder 18. Ved aktivering af kontanthjælpsmodtagere kan  

 kommunen foruden ordningerne i aktiveringsloven benytte  

 aktiveringsredskaberne i kapitel 3 til 10 i lov om en aktiv  

 arbejdsmarkedspolitik med de modifikationer, som følger af aktiveringsloven.  

 Følgende muligheder står således til rådighed:
- vejlednings- og introduktionsprogram i op til 6 uger, - jobtræning, - individuel jobtræning, - jobrotation, - særligt tilrettelagte uddannelsesaktiviteter, - særligt tilrettelagte aktiverende forløb, - frivillige og ulønnede aktiviteter, - voksen- og efteruddannelse og - igangsætningsydelse.
Med de seneste ændringer i aktiveringsloven er det overordnede sigte, at der i indsatsen - og specielt i forhold til de unge uden en  

 uddannelse - skal lægges større vægt på uddannelsesaspektet, herunder en øget  

 tilskyndelse til de unge om at deltage i ordinær uddannelse uden for  

 aktiveringslovens rammer.
Rådet for Uddannelses- og Erhvervsvejledning (RUE) har i samarbejde med Undervisningsministerietet, Arbejdsministeriet,  

 Arbejdsmarkedsstyrelsen og Socialministeriet udarbejdet et uddannelseskatalog  

 »Uddannelse nu« med en beskrivelse af både de ordinære uddannelser  

 og de øvrige uddannelser, som henholdsvis dagpengemodtagere og  

 kontanthjælpsmodtagere kan deltage i som led i aktivering.
Kataloget, som er  

 sendt til samtlige kommuner, anvendes af kommunerne i forbindelse med  

 vejledning om uddannelsesmuligheder for de unge uden en kompetencegivende  

 uddannelse, og specielt med henblik på at få de unge igang med en ordinær  

 uddannelse.
For at forberede og iværksætte ungeindsatsen på erhvervsskolerne er der  

 etableret 13 regionale, midlertidige udviklingssekretariater - på  

 handelsskoler (6), på tekniske skoler (6) og på en landbrugsskole - hver med  

 tilknytning til et eller flere amter (incl. kommunerne i amtet).  

 Sekretariaterne har to hovedopgaver.
Den ene er at medvirke til udvikling og  

 koordinering af de nye uddannelses- og jobkvalificerende forløb for unge  

 ledige, samt sikre informationen på erhvervsskolerne om ungeindsatsen  

 generelt, herunder at der nu er åbnet mulighed for, at erhvervsskolerne kan  

 tilrettelægge EGU for unge ledige dagpengemodtagere.
Sekretariaternes anden  

 opgave er at indsamle beskrivelser af lokale uddannelsestilbud fra alle  

 uddannelsesstederne i regionen, dvs. erhvervsskoler, VUC-centre, SOSU-skoler,  

 daghøjskoler, produktionsskoler m.fl.
Sekretariaterne leverer disse  

 beskrivelser i indstiksmapper til AF og kommunerne i den pågældende region og  

 sørger derudover for etablering og videreudvikling af samarbejdsrelationer  

 mellem uddannelsessteder, AF og kommuner.
 For at styrke vejledningen af de unge er der desuden på hver erhvervsskole  

 oprettet en såkaldt »modtagefunktion«, som skal sørge for, at der  

 bliver taget bedst mulig hånd om unge med ret og pligt til aktivering.
 Herudover kan nævnes, at der som led i uddannelsesindsatsen er etableret  

 nye praksisbetonede 18 måneders uddannelsesforløb, der udbydes på AMU-centre.
19. Ved tilrettelæggelse af indsatsen efter  

 aktiveringsloven skal det tilstræbes, at kontanthjælpsmodtageren får flere  

 tilbud at vælge imellem, jf. § 2, stk. 2. For personer, hvis overvejende  

 problem er, at de ikke har arbejde eller er i uddannelse, bør der lægges vægt  

 på, om tilbudene er egnet til at forbedre deltagernes muligheder for at komme  

 i uddannelse eller ordinær beskæftigelse.
Hvor dette ikke umiddelbart skønnes  

 realistisk, bør der sigtes imod, at tilbudene kan bidrage til at aktivere  

 deltagerne og derved forbedre den enkeltes livskvalitet.
Samtidig bør  

 tilbudene tilrettelægges således, at de på længere sigt kan bidrage til at  

 forbedre deltagernes muligheder for at komme i beskæftigelse eller  

 uddannelse.
20. Af aktiveringslovens § 2, stk. 4, følger, at  

 bistandslovens § 1 gælder ved afgivelse af tilbud.
For at være berettiget til  

 at modtage ydelser efter aktiveringsloven, skal modtageren opholde sig her i  

 landet, og aktiveringstilbud kan ikke etableres i udlandet.
I tilbud om  

 aktivering efter aktiveringsloven kan der således ikke indgå  

 ophold/aktiviteter i udlandet.
Det skal bemærkes, at § 52 og § 77 i  

 Arbejdsmarkedsstyrelsens bekendtgørelse om en aktiv arbejdsmarkedsindsats,  

 hvorefter jobtræning og individuel jobtræning under visse betingelser kan  

 etableres i udlandet, gælder for personer, der er medlemmer af en  

 arbejdsløshedskasse og som derfor skal have tilbud af Arbejdsformidlingen.
Jobtræning 21. Jobtræning kan etableres på en almindelig  

 arbejdsplads, når der sker en nettoudvidelse af antallet af ansatte.
Det er  

 en forudsætning, at udbetaling af løntilskud ikke må være  

 konkurrenceforvridende.
 22. Kontanthjælpsmodtagere kan få tilbud om jobtræning  

 hos private eller offentlige arbejdsgivere, jf. aktiveringslovens § 4, stk.  

 1, 1. pkt. samt §§ 12 -14 i lov om en aktiv arbejdsmarkedspolitik.
Der kan dog efter aktiveringslovens § 4, stk. 1, 2. pkt. ikke gives tilbud om jobtræning til unge under 25 år, der er overgået fra  

 dagpengesystemet til kontanthjælpssystemet som en konsekvens af, at den unge  

 har afslået at deltage i et uddannelsestilbud på 18 måneder efter  

 bestemmelsen i § 32 a i lov om en aktiv arbejdsmarkedspolitik.
Begrænsningen  

 i adgangen til jobtræning for denne gruppe af unge gælder alene i forhold til  

 det første aktiveringstilbud.
Har den unge efter at have gennemført det  

 første aktiveringstilbud ret til et gentaget tilbud efter lovens § 11, er der  

 således mulighed for at give tilbud om jobtræning.
 23. For at sikre at personer i jobtræning har samme  

 retsstilling som øvrige ansatte - dog med de undtagelser der følger af loven  

 med hensyn til fastsættelse af vederlaget og arbejdstiden - er det i  

 aktiveringslovens § 4 fastlagt, at kontanthjælpsmodtagere i jobtræning er  

 omfattet af den lovgivning, der gælder for lønmodtagere.
I kapitlerne 7, 18, 19 og 21 i Arbejdsmarkedsstyrelsens bekendtgørelse om  

 en aktiv arbejdsmarkedsindsats findes nærmere regler om jobtræning, bl.a. om  

 etablering af tilbudene, løn og arbejdsvilkår, løntilskud til arbejdsgiveren,  

 eventuel modydelse fra arbejdsgiveren, afgivelse af tilbud, merbeskæftigelse,  

 klageregler mv.
Der henvises herved til bilag 5, hvoraf bl.a. fremgår, at  

 aftaler om jobtræning med tilskud hos private arbejdsgivere på en almindelig  

 arbejdsplads ikke kan indgås for en periode, der udløber senere end ved  

 udgangen af 1996, dog med forventet forlængelse til udgangen af 1999.
 Løntilskuddet i forbindelse med jobtræning udgør 45,43 kr. (januar 1996) i  

 timen og fastsættes for et år ad gangen regnet fra den 1. januar  

 (Arbejdsmarkedsstyrelsens cirkulære af 18. december 1995). Tilskuddet  

 reguleres efter udviklingen i bruttolønnen, som indgår i beregningsgrundlaget  

 for satsreguleringsprocenten, jf. lov om en satsreguleringsprocent.
 24. Udover den forskel, at kommunerne har ansvaret for  

 tilbud til kontanthjælpsmodtagere, og Arbejdsformidlingen har ansvaret for  

 tilbud til medlemmer af en arbejdsløshedskasse, er der bl.a. følgende særlige  

 bestemmelser for tilbud om jobtræning til kontanthjælpsmodtagere:
 - Ved ansættelse af ledige kontanthjælpsmodtagere bestemmer  

 kommunalbestyrelsen efter aftale med arbejdsgiveren arbejdstiden.
 - Jobtræning for kontanthjælpsmodtagere kan ikke ske i udlandet.
Individuel jobtræning 25. Individuel jobtræning kan etableres for ledige,  

 som kun vanskeligt kan opnå beskæftigelse på normale løn- og  

 arbejdsmarkedsvilkår eller i jobtræning på det almindelige arbejdsmarked.
Der  

 skal være tale om arbejde, som ellers ikke ville blive udført som almindeligt  

 lønnet arbejde.
I dette merbeskæftigelseskrav ligger, at en  

 kontanthjælpsmodtager i individuel jobtræning ikke kan afløse en fastansat på  

 orlov, når dette arbejde umiddelbart forud for etableringen af den  

 individuelle jobtræning har været udført som ordinært arbejde.
Når det drejer sig om kontanthjælpsmodtagere, som efter aktiveringsloven  

 skal have tilbud om aktivering, beror det på kommunernes konkrete vurdering,  

 hvilke ledige som tilhører målgruppen for individuel jobtræning.
Det er  

 således ikke på forhånd muligt at udpege bestemte grupper, men det kan dreje  

 sig om f.eks. længerevarende ledige, personer med svag uddannelsesmæssig  

 baggrund, unge uden nævneværdig erhvervserfaring mv.
I skønnet over, om en  

 kontanthjælpsmodtager kan få tilbud om individuel jobtræning, kan indgå  

 kommunens faktiske muligheder for at etablere tilbud om jobtræning, jf. § 4 i  

 aktiveringsloven og §§ 12-14 i lov om en aktiv arbejdsmarkedspolitik.
 Etablering af og udbetaling af tilskud til individuel jobtræning må ikke  

 være konkurrenceforvridende.
 26. Kontanthjælpsmodtagere kan få tilbud om individuel  

 jobtræning på en almindelig arbejdsplads hos private eller offentlige  

 arbejdsgivere, jf. aktiveringslovens § 5 samt § 22 og § 24 i lov om en aktiv  

 arbejdsmarkedspolitik.
I kapitlerne 8, 18, 19 og 21 i Arbejdsmarkedsstyrelsens bekendtgørelse om  

 en aktiv arbejdsmarkedsindsats findes nærmere regler om individuel  

 jobtræning, bl.a. om etablering af tilbudene, løn og arbejdsvilkår,  

 løntilskud til arbejdsgiveren, eventuel modydelse fra arbejdsgiveren,  

 afgivelse af tilbud, klageregler mv.
Der henvises herved til bilag 5, hvoraf  

 bl.a. fremgår, at aftaler om individuel jobtræning med tilskud hos private  

 arbejdsgivere på en almindelig arbejdsplads ikke kan indgås for en periode,  

 der udløber senere end ved udgangen af 1996, dog med forventet forlængelse  

 til udgangen af 1999.
 27. Udover den forskel, at kommunerne har ansvaret for  

 tilbud til kontanthjælpsmodtagere, og Arbejdsformidlingen har ansvaret for  

 tilbud til medlemmer af en arbejdsløshedskasse, er der følgende særlige  

 bestemmelser for tilbud om individuel jobtræning til kontanthjælpsmodtagere:
 - Ved ansættelse af ledige kontanthjælpsmodtagere bestemmer  

 kommunalbestyrelsen efter aftale med arbejdsgiveren arbejdstiden.
 - Individuel jobtræning for kontanthjælpsmodtagere kan ikke ske i  

 udlandet.
 - Ydelserne er forskellige, jf. pkt. 59 ff.
- Med undtagelse af lov om ferie, lov om Arbejdsmarkedets Tillægspension  

 (indtil 1. januar 1997) og lov om Arbejdsgivernes Elevrefusion er  

 kontanthjælpsmodtagere omfattet af den lovgivning, der gælder for  

 lønmodtagere.
I individuel jobtræning optjenes der således ikke ret til ferie  

 og feriepenge, ligesom der ikke skal betales bidrag til ATP og AER.
Dette har  

 sammenhæng med, at ydelsen under aktivering hovedsagelig består af  

 kontanthjælpen, som er fastsat ud fra personens individuelle forhold - og  

 ikke ud fra konkrete forhold ved tilbudet.
Med virkning fra den 1. januar 1997 er reglerne i lov om Arbejdsmarkedets  

 Tillægspension og i aktiveringsloven ændret således, at  

 kontanthjælpsmodtagere bliver omfattet af ATP-ordningen.
Der henvises til  

 pkt. 70.
28. Individuel jobtræning omfatter bl.a. de  

 beskæftigelsesprojekter, følordningen og dele af ordningen med kommunal  

 servicefunktion, der kunne etableres efter den tidligere lov om kommunal  

 beskæftigelsesindsats.
Reglerne om betaling, dvs. også den betaling, som  

 f.eks. kan opkræves fra en privat organisation eller husstand, findes i § 149  

 c, stk. 2 i Arbejdsmarkedsstyrelsens bekendtgørelse om en aktiv  

 arbejdsmarkedsindsats.
Efter bestemmelsen kan der opkræves op til 25 kr. pr.  

 time.
Det kan besluttes, at der ikke skal opkræves betaling.
Jobrotation 29. En ledig kontanthjælpsmodtager kan ansættes i  

 jobtræning med løntilskud som afløser for en beskæftiget, der er på orlov med  

 støtte efter lov om støtte til voksenuddannelse (VUS), eller som har orlov  

 efter lov om orlov eller lov om værnepligtsorlov, jf. kap. 9 i  

 Arbejdsmarkedsstyrelsens bekendtgørelse om en aktiv arbejdsmarkedsindsats.
En ledig kontanthjælpsmodtager, der afløser en beskæftiget på orlov, kan  

 forud for ansættelsen kvalificeres til rotationsstillingen ved at deltage i  

 uddannelse og evt. praktikforløb, for så vidt uddannelsen falder ind under de  

 uddannelsesmuligheder, som findes i lov om kommunal aktivering.
Der er  

 således mulighed for at kombinere uddannelsesaktiviteter med jobtræning i  

 offentlige og private virksomheder.
 De nærmere regler er fastsat i Arbejdsmarkedsstyrelsens bekendtgørelse om  

 en aktiv arbejdsmarkedsindsats, og der henvises til bilag 5.
Særligt tilrettelagte uddannelsesaktiviteter 30. Kontanthjælpsmodtagere kan i følge § 6 få tilbud  

 om deltagelse i særligt tilrettelagte uddannelsesaktiviteter.
De særligt  

 tilrettelagte uddannelsesaktiviteter kan kombineres f.eks. med tilbud om  

 jobtræning og individuel jobtræning.
Uddannelsesaktiviteterne efter § 6  

 ligger inden for de almindelige muligheder, der er for at kunne deltage i  

 uddannelse samtidig med, at man modtager kontanthjælp, jf. bistandslovens §  

 40, stk. 3, og Socialministeriets bekendtgørelse nr. 58 af 6. februar 1996 om  

 uddannelsessøgendes ret til kontanthjælp efter bistandsloven i særlige  

 tilfælde, jf. bilag nr. 4. Efter bekendtgørelsen kan en kontanthjælpsmodtager  

 med godkendelse af kommunalbestyrelsen deltage i undervisning svarende til  

 folkeskolens 8.-10. klassetrin (almen voksenuddannelse), i HF-  

 enkeltfagsundervisning under 23 timer om ugen samt i anden undervisning, som  

 ikke er godkendt som støtteberettiget efter lov om Statens Uddannelsesstøtte  

 og som ikke er led i uddannelse, der berettiger til optagelse i en  

 arbejdsløshedskasse, jf. § 41 i lov om arbejdsløshedsforsikring m.v.
 31. De særligt tilrettelagte uddannelsesaktiviteter er  

 fastsat i Socialministeriets bekendtgørelse nr. 57 af 6. februar 1996 om  

 særligt tilrettelagte uddannelsesaktiviteter efter lov om kommunal  

 aktivering, jf. bilag 2. Uddannelsesaktiviteterne omfatter følgende:
 1. Kurser oprettet ifølge lov om  

 arbejdsmarkedsuddannelser, jf. lovbekendtgørelse nr. 776 af 20. september  

 1995, som senest ændret ved lov nr. 1061 af 20. december 1995, herunder de  

 særligt tilrettelagte uddannelsestilbud af op til 18 måneders varighed.
 2. Uddannelses- og jobkvalificerende forløb af op til  

 18 måneders varighed tilrettelagt i medfør af § 1, stk. 2 og 4, i lov om  

 erhvervsskoler, jf. lovbekendtgørelse nr. 689 af 20. juli 1994, som senest  

 ændret ved lov nr. 1127 af 20. december 1995.
 3. Undervisning på daghøjskoler og produktionsskoler i  

 henhold til lov nr. 449 af 14. juni 1995 om daghøjskoler og produktionskoler  

 m.v.
 4. Vejlednings- og introduktionskurser, kontakt- og  

 informationsordninger for unge m.v. i henhold til § 1, stk. 2 i lov nr. 447  

 af 14. juni 1995 om ungdomsvejledning og brobygning til ungdomsuddannelse.
 5. Kurser i henhold til lov nr. 410 af 13. juni 1990  

 om støtte til folkeoplysning, som senest ændret ved lov nr. 1130 af 20.  

 december 1995, for så vidt undervisningen er omfattet af § 1, stk. 2 i lov  

 nr. 447 af 14. juni 1995 om ungdomsvejledning og brobygning til  

 ungdomsuddannelse.
 6. Kurser på folkehøjskoler, husholdningsskoler og  

 håndarbejdsskoler i henhold til lov om folkehøjskoler, efterskoler,  

 husholdningsskoler og håndarbejdsskoler, jf. lovbekendtgørelse nr. 1191 af  

 23. december 1993 som senest ændret ved § 1 i lov nr. 319 af 17. maj 1995,  

 for så vidt undervisningen er omfattet af § 1, stk. 2 i lov nr. 447 af 14.  

 juni 1995 om ungdomsvejledning og brobygning til ungdomsuddannelse.
 7. Undervisning i henhold til lov nr. 335 af 24. maj  

 1989 om almen voksenuddannelse, som ændret ved § 7 i lov nr. 208 af 28. april  

 1993. Det er en betingelse, at kommunen skønner, at der et særligt behov for  

 undervisningen som led i aktiveringsforløbet.
 8. Undervisning i HF-enkeltfag i under 23 timer om  

 ugen i henhold til lov om kursus til højere forberedelseseksamen og om  

 studieforbedrende enkeltfagsundervisning for voksne m.v., jf  

 lovbekendtgørelse nr. 537 af 23. juni 1995. Det er en betingelse, at kommunen  

 skønner, at der et særligt behov for undervisningen som led i  

 aktiveringsforløbet.
 9. Korte kurser og særligt tilrettelagte  

 uddannelsesforløb oprettet ifølge § 2, stk. 1, punkt 4 og 5 i lov nr. 508 af  

 30. juni 1993 om åben uddannelse (erhvervsrettet voksenuddannelse) m.v.
I punkt 4, 5 og 6 henvises til, at undervisningen skal være omfattet af §  

 1, stk. 2, i lov nr. 447 af 14. juni 1995 om ungdomsvejledning og brobygning  

 til ungdomsuddannelse.
Henvisningen indebærer, at kontanthjælpsmodtagere kan  

 deltage i kurser, hvis undervisningen er specielt tilrettelagt for ledige og  

 har et beskæftigelsesfremmende sigte.
Heri ligger bl.a., at undervisningen  

 bør sigte på at introducere de ledige til uddannelsessystemet,  

 arbejdsmarkedet eller supplere en allerede gennemført uddannelse.
 I pkt. 32-40 nedenfor er de enkelte uddannelsesaktiviteter omtalt nærmere.
32. Kurser oprettet ifølge lov om  

 arbejdsmarkedsuddannelser, jf. lovbekendtgørelse nr. 776 af 20. september  

 1995, som senest ændret ved lov nr. 1061 af 20. december 1995, herunder de  

 særligt tilrettelagte uddannelsestilbud af op til 18 måneders varighed.  

 Arbejdsmarkedsuddannelserne har til formål at supplere, vedligeholde og  

 udbygge arbejdskraftens kvalifikationer i overensstemmelse med den  

 teknologiske udvikling og arbejdsmarkedets behov.
Kurserne sigter på det  

 teknisk betonede og jobnære kvalifikationsbehov, samtidig med at bredest  

 mulige branchemæssige behov tilgodeses.
Arbejdsmarkedsuddannelserne består  

 bl.a. af:
 For langt de fleste arbejdsmarkedsuddannelser kan der opnås godskrivning  

 (merit) for opnåede kvalifikationer i f.eks. erhvervsuddannelserne.
 Information om de forskellige arbejdsmarkedsuddannelser kan fås ved  

 henvendelse til det lokale AMU-center.
 Til kontanthjælpsmodtagere, som har behov for at supplere, vedligeholde og  

 udbygge deres kvalifikationer, så de er i overensstemmelse med den  

 teknologiske udvikling og arbejdsmarkedets behov, f.eks. personer som  

 umiddelbart kan placeres på arbejdsmarkedet, men hvor en ansættelse  

 forudsætter jobnære kvalifikationer, kan der gives tilbud om  

 arbejdsmarkedsuddannelser, f.eks. plankursus.
 Til kontanthjælpsmodtagere, som ikke har haft tilknytning til  

 arbejdsmarkedet eller som har været ledige gennem længere tid, kan der gives  

 tilbud om f.eks. et 18 måneders uddannelsesforløb, P47, LAMU eller TAMU eller  

 andre kurser, som det lokale AMU- center måtte tilrettelægge.
 33. Uddannelses- og jobkvalificerende forløb af op til  

 18 måneders varighed tilrettelagt i medfør af § 1, stk. 2 og 4, i lov om  

 erhvervsskoler, jf. lovbekendtgørelse nr. 689 af 20. juli 1994, som senest  

 ændret ved lov nr. 1127 af 20. december 1995. Forløbene skal tilrettelægges  

 inden for rammerne af en bekendtgørelse, som Undervisningsministeriet  

 udsteder i marts 1996.
De uddannelses- og jobkvalificerende forløb udbydes af er- hvervsskolerne.
Forløbene er tilrettelagt med det formål at forbedre  

 deltagernes beskæftigelsesmuligheder og kvalificere og om muligt motivere  

 deltagerne til at fortsætte i anden uddannelse.
Vælger den unge at fortsætte  

 i anden uddannelse, er der mulighed for at få merit for dele af det  

 gennemgåede forløb, så den pågældende ikke skal starte forfra.
De uddannelses- og jobkvalificerende forløb er meget praksis- orienterede og er af skolerne sammensat af mange forskellige dele,  

 herunder elementer fra erhvervsuddannelserne, personlighedsudviklende  

 elementer m.m.
For at komme så tæt på konkrete arbejdsfunktioner som muligt  

 vil der i et forløb ofte indgå undervisning i en virksomhed.
34. Undervisning på daghøjskoler og produktionsskoler  

 i henhold til lov nr. 449 af 14. juni 1995 om daghøjskoler og  

 produktionsskoler m.v.
Til unge, som primært er interesseret i at arbejde,  

 frem for at gå i gang med en uddannelse, kan kommunen vælge at give tilbud om  

 ophold på en produktionsskole.
Ophold på en produktionsskole giver mulighed  

 for at forene praktisk arbejde med undervisning.
Værkstedsarbejdet på  

 produktionsskolen giver de unge muligheder for at få nogle praktiske  

 erfaringer og reelle kvalifikationer, ligesom der ofte er lagt praktik på  

 lokale virksomheder.
Til kontanthjælpsmodtagere, som har behov for at få styrket deres  

 personlige udvikling, samt forbedret deres muligheder på arbejdsmarkedet og i  

 forhold til uddannelsessystemet, kan kommunen give tilbud om deltagelse i  

 daghøjskoleforløb.
Daghøjskoleforløb giver ud over personlighedsudvikling  

 mulighed for at udvikle deltagerens almene uddannelsesniveau, kreative evner  

 samt deltage i praktikophold på virksomheder.
Endvidere vil der i forløbet  

 kunne ydes vejledning med henblik på at afklare vedkommendes beskæftigelses-  

 eller uddannelsesmæssige situation.
 Daghøjskolerne skal tilbyde elever, der har behov herfor, undervisning i  

 grundlæggende færdigheder som læsning, skrivning, stavning, regning og edb.  

 Endvidere kan indtil 1/3 af tiden anvendes til undervisning etableret efter  

 anden lovning f.eks. almen voksenuddannelse, AMU-kurser, kurser på  

 erhvervsskoler og danskundervisning for indvandrere.
 35. Vejlednings- og introduktionskurser, kontakt- og  

 informationsordninger for unge m.v. i henhold til § 1, stk. 2 i lov nr. 447  

 af 14. juni 1995 om ungdomsvejledning og brobygning til ungdomsuddannelse.
Efter § 1, stk. 2, i lov om ungdomsvejledning og brobygning til  

 ungdomsuddannelse kan der med henblik på at bekæmpe arbejdsløsheden gives  

 tilbud om deltagelse i vejlednings- og introduktionskurser, og kontakt- og  

 informationsordninger for unge.
Det er forudsat, at undervisningen har et  

 beskæftigelsesfremmende sigte, således at undervisningen sigter på at  

 introducere de ledige til uddannelsessystemet og/eller arbejdsmarkedet.
 Formålet med og indholdet i de enkelte tilbud fremgår af nedenstående:
Vejlednings- og introduktionskurser kan være rettet mod grupper af  

 arbejdsløse, som har et fælles udgangspunkt.
Kurserne kan indeholde almene,  

 erhvervsforberedende og uddannelsesintroducerende elementer.
 Kommuner og amtskommuner kan endvidere iværksætte eller yde tilskud til  

 kontakt- og informationsordninger mv. for unge, som f.eks. kan etableres som  

 et rådgivnings- og informationskontor eller som et mødested i tilknytning til  

 andre uddannelsesmæssige foranstaltninger.
 36. Kurser i henhold til lov nr. 410 af 13. juni 1990  

 om støtte til folkeoplysning, som senest ændret ved lov nr. 1130 af 20.  

 december 1995, for så vidt undervisningen er omfattet af § 1, stk. 2 i lov  

 nr. 447 af 14. juni 1995 om ungdomsvejledning og brobygning til  

 ungdomsuddannelse.
For at forbedre kontanthjælpsmodtageres muligheder for at komme i  

 beskæftigelse eller uddannelse, kan kommunen give tilbud om deltagelse i  

 kurser, som er oprettet med støtte fra folkeoplysningsloven.
Det er dog en  

 forudsætning, at kurserne er tilrettelagt specielt for ledige og har et  

 beskæftigelsesfremmende sigte.
 37. Kurser på folkehøjskoler, husholdningsskoler og  

 håndarbejdsskoler i henhold til lov om folkehøjskoler, efterskoler,  

 husholdningsskoler og håndarbejdsskoler, jf. lovbekendtgørelse nr. 1191 af  

 23. december 1993 som senest ændret ved § 1 i lov nr. 319 af 17. maj 1995,  

 for så vidt undervisningen er omfattet af § 1, stk. 2 i lov nr. 447 af 14.  

 juni 1995 om ungdomsvejledning og brobygning til ungdomsuddannelse.
Der kan gives tilbud om deltagelse i kurser, som er etableret i  

 tilknytning til folkehøjskoler, efterskoler, husholdningsskoler og  

 håndarbejdsskoler.
Også her er det en forudsætning, at kurserne er  

 tilrettelagt specielt for ledige og har et beskæftigelsesfremmende sigte.
 38. Undervisning i henhold til lov nr. 335 af 24. maj  

 1989 om almen voksenuddannelse, som ændret ved § 7 i lov nr. 208 af 28. april  

 1993.
Almen voksenundervisning (AVU) tilbydes på amtskommunale voksenuddannelsescentre (VUC). Almen voksenuddannelse tilbydes som  

 enkeltfag.
Undervisningen kan føre frem til prøver svarende til folkeskolens  

 afgangsprøver.
Det er en betingelse, at kommunen skønner, at der et særligt behov for  

 undervisningen som led i aktiveringsforløbet.
Tilbud om deltagelse i almen  

 voksenundervisning bør derfor kun indgå som led i et aktiveringstilbud,  

 såfremt der skønnes at være et særligt behov for at støtte og fastholde den  

 pågældende i et forløb som kan forbedre pågældendes almene uddannelsesniveau  

 og dermed medvirke til at forbedre pågældendes beskæftigelses- og  

 uddannelsesmuligheder.
 39. Undervisning i HF-enkeltfag i under 23 timer om  

 ugen i henhold til lov om kursus til højere forberedelseseksamen og om  

 studieforbedrende enkeltfagsundervisning for voksne m.v., jf.  

 lovbekendtgørelse nr. 537 af 23. juni 1995.
Kontanthjælpsmodtagere kan deltage i HF-enkeltfagsundervisning i et eller  

 flere fag.
Eksamen i enkelte fag kan sammenstykkes til en hel HF-eksamen.  

 Optagelse er afhængig af reelle personlige og faglige kvalifikationer og  

 vurderes konkret af rektor/forstander for det kursus/VUC, hvor der søges  

 optagelse.
 HF-enkeltfag kan ligeledes indgå i brobygningsforløb, jf. pkt. 35.
 Det er en betingelse, at den samlede undervisningstid er på under 23 timer  

 pr. uge, jf. pkt. 30. Det forudsættes derfor, at kommunalbestyrelsen  

 supplerer med andre tilbud, som sikrer, at lovens krav til aktiveringens  

 omfang og varighed opfyldes.
Det er en betingelse, at kommunen skønner, at der et særligt behov for  

 undervisningen som led i aktiveringsforløbet.
Tilbud om deltagelse i  

 HF-enkeltfagsundervisning bør derfor kun indgå som led i et  

 aktiveringstilbud, såfremt der skønnes at være et særligt behov for at støtte  

 og fastholde den pågældende i et forløb som kan forbedre pågældendes almene  

 uddannelsesniveau og dermed medvirke til at forbedre pågældendes  

 beskæftigelses- og uddannelsesmuligheder.
 40. Korte kurser og særligt tilrettelagte  

 uddannelsesforløb oprettet ifølge § 2, stk. 1, punkt 4 og 5 i lov nr. 508 af  

 30. juni 1993 om åben uddannelse (erhvervsrettet voksenuddannelse) m.v.
 Til kontanthjælpsmodtagere, som er uddannelsesorienterede, kan der med  

 henblik på at fremme den lediges uddannelses- eller beskæftigelsesmuligheder  

 gives tilbud efter lov om åben uddannelse for så vidt angår korte kurser og  

 særligt tilrettelagte uddannelsesforløb.
 Da kurserne er tilrettelagt med udgangspunkt i de enkelte  

 uddannelsesinstitutioners uddannelsestilbud, vil kurserne bl.a. kunne bruges  

 til en afklaring af den lediges uddannelsesønsker, idet de herved kan få et  

 indblik i uddannelsens indhold.
Erhvervsgrunduddannelse (EGU) og Den Fri Ungdomsuddannelse (FUU) 41. Ved lov om erhvervsgrunduddannelse (EGU) m.v. er  

 der mulighed for at tilbyde mindre bogligt indstillede unge, som ikke er gået  

 i gang med en ungdomsuddannelse, en individuelt tilrettelagt uddannelse.  

 Uddannelsen er tilrettelagt som et 2-årigt forløb eller for personer med  

 erhvervserfaring som et 18 måneders forløb.
Uddannelsen består af elementer  

 af virksomhedspraktik og skoleundervisning.
Ved lov om den fri ungdomsuddannelse (FUU) er der givet unge mulighed for at gennemføre et individuelt tilrettelagt uddannelsesforløb  

 af normalt 2 års varighed sammensat af mindst 3 forskellige uddannelsesdele.
I begge uddannelser kan indgå elementer og dele, der også kan indgå i  

 aktiveringstilbudene efter aktiveringsloven.
Hverken en  

 erhvervsgrunduddannelse eller en fri ungdomsuddannelse kan dog indgå som  

 tilbud efter eller finansieres af aktiveringsloven.
Uddannelsesstedets og kontanthjælpsmodtagerens indberetningspligt i  

 forbindelse med deltagelse i tilbud om uddannelsesaktiviteter 42. Efter § 6, stk. 3, er socialministeren bemyndiget  

 til at fastsætte regler om uddannelsesstedernes pligt til at underrette og afgive  

 oplysninger til kommunalbestyrelsen om kontanthjælpsmodtagere, der deltager i  

 særligt tilrettelagte uddannelsesaktiviteter efter § 6, stk. 1 og i voksen-  

 og efteruddannelse efter § 8, stk. 2.
 De nærmere regler er fastsat i Socialministeriets bekendtgørelse af 28.  

 februar 1996 om indberetningspligt ved særligt tilrettelagte  

 uddannelsesaktiviteter samt voksen- eller efteruddannelse i forbindelse med  

 aktivering efter lov om kommunal aktivering, jf. bilag 3.
I bekendtgørelsen præciseres kontanthjælpsmodtagerens pligt til at deltage aktivt i uddannelsesforløbet og de dertil knyttede aktiviteter  

 m.m.
Der er endvidere i bekendtgørelsen fastsat regler om - uddannelsesstedets pligt til at indberette afvigelser i uddannelsesstart  

 og -afslutning til kommunen, - uddannelsesstedets løbende kontrol af, at kontanthjælpsmodtageren  

 deltager aktivt i uddannelsesforløbet og de dertil knyttede aktiviteter m.m., - uddannelsesstedets pligt til at indberette til kommunen, såfremt  

 kontanthjælpsmodtageren ikke aktivt deltager i uddannelsesforløbet og de  

 dertil knyttede aktiviteter, - kontanthjælpsmodtagerens pligt til selv at give underretning til  

 kommunen ved deltagelse i videregående uddannelser eller  

 arbejdsmarkedsuddannelser og i tilfælde af længerevarende sygdom eller  

 barsel, - kommunens adgang til at indhente nærmere oplysninger hos  

 uddannelsesstederne, såfremt kommunen har en formodning om, at en  

 kontanthjælpsmodtager ikke længere aktivt følger uddannelsesaktiviteten.
 Uddannelsesstedernes indberetning sker på særligt skema.
Arbejdsmarkedsuddannelsesinstitutionerne er ikke omfattet af den  

 almindelige indberetningspligt efter § 2, stk. 2 i bekendtgørelsen.
Dette  

 skyldes, at der ved arbejdsmarkedsuddannelserne, jf. kap. 18 og 23 i  

 Arbejdsmarkedsstyrelsens bekendtgørelse nr. 1155 af 20. december 1995 om  

 adgang, deltagerstøtte, depositum m.m. er fastsat regler om, at  

 uddannelsesstedet udfærdiger en attest om, i hvilket omfang deltageren har  

 fulgt uddannelsen.
Attesten forevises inden udbetaling af ydelsen, og der  

 udbetales alene ydelse for den tid, deltageren har deltaget i undervisningen.
Det følger dog af Socialministeriets bekendtgørelse af 28. februar 1996, at kontanthjælpsmodtageren ved en arbejdsmarkedsuddannelse selv er  

 forpligtet til at underrette kommunen om manglende aktivitet m.v., jf. § 3,  

 stk. 3. Herudover har kommunen adgang til at indhente nærmere oplysninger fra  

 uddannelsesstedet, jf. § 5.
Pligten til at indberette til kommunerne gælder kun særligt tilrettelagte  

 uddannelsesaktiviteter efter § 6, stk. 1 og voksen- og efteruddannelse efter  

 § 8, stk. 2 i lov om kommunal aktivering.
Uddannelsesaktiviteter efter § 7  

 eller § 8, stk. 1 i lov om kommunal aktivering er således ikke omfattet af  

 bestemmelserne i bekendtgørelsen.
Særligt tilrettelagte aktiverende forløb 43. Særligt tilrettelagte aktiverende forløb, jf. § 7,  

 kan være tilbud, der ikke kan indpasses under tilbudene efter §§ 4-6, f.eks.  

 særligt tilrettelagte vejlednings- og praktikforløb, erhvervsmodnende kurser  

 og andre lignende forløb, hvor beskæftigelses- og uddannelseselementerne er  

 tæt forbundet såvel tidsmæssigt som indholdsmæssigt.
Der kan også være tale om forløb efter §§ 4-6. Som eksempel kan nævnes  

 aktiviteter, hvori indgår korte forløb hos forskellige private arbejdsgivere  

 og kommunale institutioner, evt. suppleret med vejledningsperioder.
Hvis der  

 i forløbet indgår perioder med beskæftigelse, der selvstændigt kan etableres  

 som jobtræning eller individuel jobtræning, udbetales der løn eller  

 aktiveringsydelse m.v., jf. pkt. 58-63.
 Ved aktiviteter, hvis indhold grænser op til overenskomstdækkede  

 arbejdsområder, anbefales det, at kommunen afklarer med involverede faglige  

 organisationer, hvad det er for opgaver, kontanthjælpsmodtagere kan tage sig  

 af.
Frivillige og ulønnede aktiviteter samt voksen- og efteruddannelse 44. Efter bestemmelsen i § 8, stk. 1, kan  

 kontanthjælpsmodtagere deltage i frivillige og ulønnede aktiviteter af  

 samfundsmæssig betydning.
Bestemmelsen er en videreførelse af reglerne herom  

 fra ungdomsydelsesordningen i bistandsloven indtil den 1. januar 1994.  

 Kommunalbestyrelsen afgør i hvert enkelt tilfælde, hvilke aktiviteter der kan  

 godkendes.
Det forudsættes, at aktiviteten sker inden for rammerne af et  

 veldefineret projekt, organisation eller forening, og at der er tale om  

 samfundsrelevante aktiviteter i bred forstand, f.eks. sociale, kulturelle,  

 idrætsmæssige, miljømæssige, kommunikationsmæssige eller tilsvarende områder.  

 Hobbyprægede eller studiekredsmæssige aktiviteter kan ikke godkendes.
At der  

 er tale om frivillig aktivering betyder, at modtageren har mulighed for at  

 afslå at deltage og derfor har ret til et andet tilbud.
45. Kommunalbestyrelsen har efter § 8, stk. 1, også  

 mulighed for at godkende deltagelse i uddannelsesmæssige aktiviteter.
Det er  

 en forudsætning, at uddannelsesaktiviteterne opfylder betingelserne i  

 Socialministeriets bekendtgørelse om uddannelsessøgendes ret til kontanthjælp  

 efter bistandsloven i særlige tilfælde.
Ved godkendelsen bør  

 kommunalbestyrelsen være opmærksom på, om uddannelsen har et beskæftigelses-  

 eller uddannelsesmæssigt perspektiv for den enkelte, samt at det kan  

 dokumenteres, at vedkommende følger undervisningen.
46. For unge under 25 år er det ved aktivering efter §  

 8, stk. 1, som ved andre tilbud en forudsætning, at  

 aktiviteten/undervisningen har et omfang svarende til mindst 30 timer om  

 ugen.
Hvis aktiveringen ikke er på mindst 30 timer om ugen og har en varighed  

 på henholdsvis 18 eller 6 måneder, må kommunalbestyrelsen ved supplerende  

 tilbud sikre, at lovens krav til aktiveringens omfang og varighed bliver  

 opfyldt.
 47. Efter bestemmelsen i § 8, stk. 2 kan  

 kontanthjælpsmodtagere over 25 år deltage i voksen- og  

 efteruddannelsesforløb, der er optaget på positivlisten for uddannelsesorlov.
 Det er en forudsætning for deltagelsen, at kontanthjælpsmodtageren i en  

 sammenhængende periode på 6 måneder har modtaget kontanthjælp eller ydelser  

 efter aktiveringsloven.
 En kontanthjælpsmodtagers deltagelse i voksen- og efteruddannelse er  

 endvidere betinget af:
- at det ønskede uddannelsesforløb indgår i den individuelle  

 handlingsplan, der skal udarbejdes for pågældende senest efter 6 måneder, - at der ikke fra kommunens side skønnes at være rimelig udsigt til, at  

 kontanthjælpsmodtageren i løbet af uddannelsesperioden vil få tilbudt stabil  

 og ustøttet beskæftigelse, og - at deltagerprisen for uddannelsen ikke er urimelig i forhold til værdien  

 for kontanthjælpsmodtagerens senere beskæftigelsesmuligheder.
 I den sidstnævnte betingelse ligger, at kommunerne har mulighed for at  

 afslå et ønske om voksen- og efteruddannelse med et uddannelsesforløb med en  

 så høj deltagerpris, at denne set i forhold til værdien for den ledige ikke  

 er rimelig at pålægge en offentlig myndighed i relation til aktivering af en  

 kontanthjælpsmodtager.
De nærmere regler om positivlisten, dvs. afgrænsningen af de uddannelser,  

 som kontanthjælpsmodtagere efter § 8, stk. 2, kan deltage i som voksen- og  

 efteruddannelsesforløb, findes i Arbejdsministeriets bekendtgørelse nr. 1051  

 af 17. december 1993 om uddannelser, hvortil der kan opnås  

 uddannelsesgodtgørelse og orlov til uddannelse.
Bekendtgørelsen forventes  

 revideret i løbet af 1. halvår 1996.
Afsnit VI.
Tilbud til kontanthjælpsmodtagere under 25 år Hvornår skal tilbud gives? 48. Unge under 25 år skal efter reglerne i § 9 have  

 tilbud om aktivering senest efter en sammenhængende periode med 13 ugers  

 kontanthjælp.
Fristen på 13 uger kan fraviges når:
Unge under 25 år, der skal have det første aktiveringstilbud efter lovens  

 § 9, er efter reglerne i Socialministeriets bekendtgørelse nr. 157 af 10.  

 marts 1995 om orlovsydelse til kontanthjælpsmodtagere mv. ikke berettiget til  

 at vælge orlov til pasning af børn.
Dette gælder dog ikke, hvis  

 kommunalbestyrelsen efter lovens § 9, stk. 3 har truffet beslutning om at  

 udsætte tidspunktet for påbegyndelsen af den unges første aktiveringstilbud.
 En ung under 25 år, der har afsluttet det første aktiveringstilbud, har  

 mulighed for at holde orlov til børnepasning, såfremt betingelserne herfor i  

 øvrigt er opfyldt.
Omfang og varighed af tilbudet 49. Det følger af § 10, stk. 1, 1. pkt., at varigheden  

 af et aktiveringstilbud er udvidet fra 6 til 18 måneder for unge under 25 år,  

 der ikke har en erhvervskompetencegivende uddannelse.
Det vil sige en  

 uddannelse, der berettiger til optagelse i en arbejdsløshedskasse.
Optagelse  

 i en arbejdsløshedskasse sker på baggrund af en erhvervsmæssig uddannelse af  

 mindst 18 måneders varighed, der kan henføres til en arbejdsløshedskasses  

 faglige område, eller en erhvervsgrunduddannelse i henhold til lov om  

 erhvervsgrunduddannelse mv.
I forbindelse med udvidelsen af aktiveringstilbudets varighed henledes  

 opmærksomheden på, at der i tilbud om jobtræning og individuel jobtræning på  

 mere end 6 måneder hos private arbejdsgivere er en pligt for arbejdsgiveren  

 til at tilbyde den ansatte enten uddannelse eller ordinær ansættelse, jf. §  

 51 a og § 70 i Arbejdsmarkedsstyrelsens bekendtgørelse om en aktiv  

 arbejdsmarkedsindsats.
Der henvises i øvrigt til bilag 5.
Kravet om 18 måneders aktivering gælder de personer, der har påbegyndt et  

 aktiveringsforløb 1. april 1996 eller senere, jf. overgangsbestemmelsen i §  

 2, stk. 2 i ændringslov nr. 1112 af 20. december 1995. Aktiveringstilbudet  

 skal som hidtil omfatte mindst 30 timer om ugen.
Ved fastsættelsen af de 30  

 timer om ugen kan der ikke medregnes forberedelsestid i tilbud om  

 uddannelsesaktiviteter.
 Efter lovens § 10, stk. 1, 2. pkt., skal unge under 25 år, der har  

 gennemført en erhvervskompetencegivende uddannelse, dvs. en uddannelse der  

 berettiger til optagelse i en arbejdsløshedskasse, have et aktiveringstilbud,  

 der omfatter mindst 30 timer om ugen og har en varighed på 6 måneder.
Kommunalbestyrelsen kan beslutte, at de unge skal have tilbud, der rækker  

 videre end det pligtmæssige tilbud, det vil sige både flere timer om ugen og  

 i en længere periode.
I den forbindelse henstilles det, at  

 kommunalbestyrelsen i videst muligt omfang giver aktiveringstilbud på 37  

 timer om ugen.
 Når der er tale om tilbud uden for det pligtmæssige tilbud, fastsættes  

 aktiveringsomfanget af kommunalbestyrelsen.
Begynder den unge uddannelse, eller får den unge almindeligt lønarbejde  

 inden udløbet af den pligtmæssige periode på henholdsvis 18 eller 6 måneder,  

 suspenderes perioden i op til 6 måneder.
Bliver den unge på ny ledig inden de  

 18 eller 6 måneder og søger om hjælp, skal den unge hurtigst muligt have et  

 aktiveringstilbud i den resterende del af de 18 eller 6 måneder, forudsat at  

 pågældende ikke ved det nye ansøgningstidspunkt er fyldt 25 år.
Sygdom under aktiveringsforløbet kan bevirke, at 18 eller 6  

 måneders-perioden forlænges med det antal sygedage, den unge har haft.
En  

 forlængelse af aktiveringsperioden kan også komme på tale i forbindelse med  

 ferielukning.
Ved korterevarende ferielukning i f.eks. 3 uger kan der gives  

 et andet tilbud i ferieperioden.
Udbetales der i stedet kontanthjælp i  

 ferieperioden, skal der ske en forlængelse af aktiveringsperioden svarende  

 til ferielukningen.
Drejer det sig om en længerevarende ferielukning f.eks. i  

 en skoleferie på 7 uger, skal der i ferieperioden gives et andet tilbud.
Aktiveringsfri periode 50. Kontanthjælpsmodtagere, der deltager i  

 længerevarende aktiveringstilbud og som ikke under aktiveringen er omfattet  

 af lov om ferie, har ret til en aktiveringsfri periode på mindst 1 måned  

 årligt.
Efter bestemmelsen i § 2, stk. 3 har kommunalbestyrelsen en pligt til at  

 sikre, at der indlægges en pause i aktiveringsforløbet, således at den  

 samlede varighed af tilbud ikke overstiger 11 måneder inden for de seneste 12  

 måneder.
Retten til den aktiveringsfri periode omfatter tilbud efter lovens  

 §§ 5-8, dvs. tilbud i form af individuel jobtræning, særligt tilrettelagte  

 uddannelsesaktiviteter, særligt tilrettelagte aktiverende forløb og  

 frivillige og ulønnede aktiviteter.
Det har ikke betydning for retten til at  

 holde den aktiveringsfri periode, at aktiveringstilbudet har et omfang, der  

 er mindre end fuld sædvanlig arbejdstid.
 I forbindelse med den nye bestemmelse i lovens § 10, stk. 1, 1. pkt. om  

 aktiveringstilbud på 18 måneder henledes opmærksomheden på, at den  

 aktiveringsfri periode ikke indgår som en del af 18 måneders- forløbet, dvs.  

 at friperioden ikke tæller med i de 18 måneder.
Kommunalbestyrelsen skal tilstræbe, at placeringen af den aktiveringsfri  

 periode i aktiveringsforløbet sker efter aftale med kontanthjælpsmodtageren.  

 Der kan i den aktiveringsfri periode udbetales kontanthjælp efter  

 bistandsloven, hvis betingelserne herfor er opfyldt.
Spørgsmålet om  

 udbetaling af kontanthjælp under ophold uden for landets grænser i den  

 aktiveringsfri periode skal bedømmes efter bistandslovens regler ud fra  

 opholdets karakter m.v.
Ret til nyt tilbud 51. Er et aktiveringstilbud gennemført, og er der i en  

 periode ikke udbetalt kontanthjælp, vil den unge under 25 år, hvis pågældende  

 påny bliver berettiget til kontanthjælp, være omfattet af reglerne om  

 aktivering efter § 9. En kontanthjælpsfri periode, der normalt mindst bør  

 have et omfang på 1 måned, bevirker således, at den unge på ny får ret og  

 pligt til et aktiveringstilbud.
Hvis den unge efter afslutningen af aktiveringstilbudet igen skal have  

 udbetalt kontanthjælp, skal der foretages en ny kontanthjælpsberegning efter  

 de på dette tidspunkt gældende regler herom.
Ydelserne i aktiveringstilbudet  

 giver ikke i sig selv den unge ret til at få hjælpen beregnet efter reglerne  

 for personer over 25 år, jf. § 10, stk. 3.
Efter bestemmelsen i § 11 har den unge ret til at få et nyt  

 aktiveringstilbud, når der på grund af ledighed er udbetalt kontanthjælp i en  

 sammenhængende periode på 3 måneder.
Det er en betingelse, at den unge ikke i  

 løbet af 3 måneders-perioden har deltaget i et tilbud efter aktiveringslovens  

 regler.
En ung kan i kraft af et aktiveringstilbud have haft en indtjening, der  

 bevirker at pågældende ikke er berettiget til kontanthjælp umiddelbart efter  

 afslutningen af tilbudet.
Perioder, hvor forsørgelsen er dækket af en  

 indtjening i et aktiveringstilbud, og hvor pågældende ikke samtidig deltager  

 i aktivering eller har ordinær beskæftigelse mv., sidestilles med en  

 kontanthjælpsperiode i relation til 3 måneders-reglen.
 Bestemmelsen i § 11 forhindrer ikke, at den unge får tilbud før der er  

 gået 3 måneder.
Begrænsningen i kommunens adgang til at give visse kontanthjælpsmodtagere  

 under 25 år tilbud om jobtræning gælder alene i forhold til det første  

 aktiveringstilbud.
Har den unge ret til et gentaget tilbud efter lovens § 11,  

 er der ikke tale om nogen begrænsning, jf. pkt. 22.
Supplerende beskæftigelse 52. Unge under 25 år kan under aktiveringstilbudet  

 have supplerende beskæftigelse under forudsætning af, at bibeskæftigelsen  

 ikke er til hinder for, at den unge passer den tilbudte aktivitet.
Hvis  

 indtægten fra bibeskæftigelsen overstiger den kontanthjælp, pågældende ellers  

 ville være berettiget til, bortfalder tilbudet om aktivering.
 I tilbud om jobtræning, hvor der udbetales overenskomstmæssig løn, skal  

 indtægten fra bibeskæftigelsen ikke fratrækkes i ydelsen.
I tilbud, hvor der udbetales aktiveringsydelse/oplæringsydelse, der  

 beregnes efter reglerne om kontanthjælp, fradrages indtægten i ydelsen efter  

 reglerne i § 38 i bistandsloven.
Den særlige regel i § 38, stk. 4, om  

 fradragsfrie indtægter finder også anvendelse, hvis betingelsen om at have  

 modtaget kontanthjælp i en sammenhængende periode på 3 måneder eller derover  

 er opfyldt.
 Spørgsmålet om fradrag for indtægter skal ved individuel jobtræning ses i  

 sammenhæng med bestemmelsen om, at aktiveringsydelsen/oplæringsydelsen mindst  

 skal udgøre et beløb svarende til kontanthjælpssatsen for unge udeboende  

 under 25 år, jf. pkt. 60.
Afsnit VII.
Tilbud til kontanthjælpsmodtagere, der er fyldt 25 år 53. Til kontanthjælpsmodtagere over 25 år har  

 kommunalbestyrelsen, jf. § 13, pligt til at give - og modtageren ret til at  

 få - et tilbud om aktivering efter kapitel 3. Tilbudet skal påbegyndes senest  

 efter en sammenhængende periode på 12 måneder med kontanthjælp efter § 37  

 og/eller § 37 a i bistandsloven.
Kommunen kan dog altid beslutte at give  

 tilbud på et tidligere tidspunkt.
I den forbindelse kan der efter lovens § 8,  

 stk. 2 gives tilbud om deltagelse i voksen- og efteruddannelse, når  

 kontanthjælpsmodtageren i en sammenhængende periode på 6 måneder har modtaget  

 kontanthjælp eller ydelser efter aktiveringsloven, jf. pkt. 47.
Kontanthjælpsmodtagere over 25 år har ret til et tilbud om aktivering.
Der  

 regnes med sammenhængende perioder med kontanthjælp, og det vil sige, at hvis  

 udbetalingen af kontanthjælp i en periode afbrydes -normalt mindst 1 måned -  

 begynder en ny 12 måneders periode.
Standses udbetalingen af kontanthjælp,  

 fordi pågældende under aktivering modtager en ydelse efter aktiveringsloven,  

 sidestilles disse ydelser med udbetaling af kontanthjælp.
Det betyder f.eks.,  

 at når en over 25-årig har gennemført et aktiveringsforløb, og pågældende  

 derefter igen modtager kontanthjælp, har vedkommende ikke ret til et nyt  

 aktiveringstilbud, med mindre der i en periode ikke udbetales kontanthjælp,  

 og der herefter er modtaget kontanthjælp i sammenhængende 12 måneder.
 Varighed af aktiveringstilbudet mv.
54. Der er ikke i loven fastsat rammer for tilbudets  

 ugentlige omfang, eller hvor lang tid det skal strække sig over.
Det er  

 derfor kommunalbestyrelsen, der prioriterer og beslutter, hvorledes ordningen  

 konkret skal gennemføres i kommunen, f.eks. med hensyn til omfang, varighed  

 og indhold i tilbudene.
Gruppen af kontanthjælpsmodtagere over 25 år udgør ikke en ensartet  

 gruppe.
Det er derfor vigtigt, at tilbudene med hensyn til indhold, længde,  

 timer pr. uge mv. er varierede og fleksible, således at den enkelte modtagers  

 individuelle behov og forudsætninger kan imødekommes.
Nogle  

 kontanthjælpsmodtagere, der alene har ledighed som problem, vil f.eks.  

 umiddelbart kunne indgå i og have gavn af tilbud om jobtræning i op til 37  

 timer om ugen.
Andre, som har problemer ud over ledighed, og som ikke kan  

 forventes at kunne arbejde på fuld tid, kan - i første omgang - have gavn af  

 et mindre krævende tilbud om aktivering.
Det kan f.eks. være et tilbud om  

 individuel jobtræning med aktivering nogle timer om ugen i en lokal forening  

 eller lign.
Aktiveringstilbudet bør tilrettelægges ud fra de ønsker og mål, som er  

 beskrevet i pågældendes handlingsplan, med evt. efterfølgende justering.
Det  

 bør tilstræbes, at der er flere tilbud at vælge imellem, jf. § 2, stk. 2.
Aktiveringsfri periode 55. Kontanthjælpsmodtagere over 25 år har efter samme  

 regler som for kontanthjælpsmodtagere under 25 år ret til en aktiveringsfri  

 periode, når der er tale om deltagelse i længerevarende aktiveringstilbud  

 efter lovens §§ 5-8, herunder deltagelse i voksen- og efteruddannelse efter §  

 8, stk. 2. Der henvises til pkt. 50.
Supplerende beskæftigelse 56. Kontanthjælpsmodtagere over 25 år kan have  

 supplerende beskæftigelse under forudsætning af, at bibeskæftigelsen ikke er  

 til hinder for, at vedkommende passer den tilbudte aktivitet.
Hvis indtægten  

 fra bibeskæftigelsen overstiger den kontanthjælp, vedkommende ellers ville  

 være berettiget til, bortfalder tilbudet om aktivering.
 I tilbud om jobtræning, hvor der udbetales overenskomstmæssig løn, skal  

 indtægten ikke fratrækkes i ydelsen.
I tilbud, hvor der udbetales aktiveringsydelse, der beregnes efter  

 reglerne om kontanthjælp, fradrages indtægten i ydelsen efter reglerne i § 38  

 i bistandsloven.
Den særlige regel i § 38, stk. 4, om fradragsfrie indtægter  

 finder også anvendelse, hvis betingelsen om at have modtaget kontanthjælp i  

 en sammenhængende periode på 3 måneder eller derover er opfyldt.
 Spørgsmålet om fradrag for indtægter skal ved individuel jobtræning ses i  

 sammenhæng med bestemmelsen om, at aktiveringsydelsen mindst skal udgøre et  

 beløb svarende til kontanthjælpssatsen for unge udeboende under 25 år, jf.  

 pkt. 60.
Afsnit VIII.
Ydelser under tilbud om aktivering Vejlednings- og introduktionsprogram 57. Til kontanthjælpsmodtagere under 25 år, der  

 deltager i et vejlednings- og introduktionsprogram efter § 3, stk. 5,  

 udbetales aktiveringsydelse, jf. § 18, stk. 1. Aktiveringsydelsen beregnes  

 efter reglerne om kontanthjælp i bistandslovens § 37 og § 37 a.
Med virkning  

 fra 1. januar 1997 skal der beregnes og betales ATP- bidrag af  

 aktiveringsydelsen, jf. pkt. 70.
Jobtræning 58. Til kontanthjælpsmodtagere i jobtræning efter § 4  

 udbetales en løn, der svarer til den overenskomstmæssige eller den for  

 tilsvarende arbejde sædvanligt gældende, jf. § 14, stk. 1. I jobtræning hos  

 offentlige arbejdsgivere kan lønnen højst udgøre 81 kr. pr. time eksklusive  

 feriepenge mv.
Den maksimale timeløn, der reguleres procentuelt i  

 overensstemmelse med den gennemsnitlige regulering af de offentlige  

 lønskalaer, udgør pr. 1. april 1995 82,94 kr.
 Såfremt betingelserne i øvrigt er opfyldt, kan der ydes supplerende  

 kontanthjælp efter bistandsloven.
Individuel jobtræning 59. Til kontanthjælpsmodtagere i individuel jobtræning  

 efter § 5 udbetales aktiveringsydelse og beskæftigelsestillæg, jf. § 15, stk.  

 1 og 2.
 Til unge under 25 år i individuel jobtræning udbetales aktiveringsydelsen  

 som oplæringsydelse, jf. § 15, stk. 4.
60. Aktiveringsydelsen/oplæringsydelsen beregnes efter  

 reglerne om kontanthjælp i bistandsloven.
Dette betyder, at modtageren skal  

 have en ydelse, som svarer til, hvad der ville kunne udbetales efter  

 bistandslovens § 37 (bruttokontanthjælp) og § 37 a (særlig støtte). Ydelsen  

 beregnes således på samme måde som kontanthjælpen, f.eks. med hensyn til  

 fradrag for indtægter, herunder ægtefælleindtægter, betydning af formue mv.  

 Bestemmelsen i bistandslovens § 38, stk. 4 finder også anvendelse.
Selv om aktiveringsydelsen/oplæringsydelsen beregnes efter bistandslovens  

 kontanthjælpsregler, er der tale om en ydelse efter aktiveringsloven.
Da  

 udbetaling af såvel aktiveringsydelsen/oplæringsydelsen i individuel  

 jobtræning som aktiveringsydelsen i de øvrige former for aktiveringstilbud er  

 forbundet med en modydelse i form af aktivering, skal ydelsen udbetales uden  

 tilbagebetalingspligt.
Der skal heller ikke knyttes tilbagebetalingspligt til  

 den del af ydelsen, der beregnes efter bistandslovens § 37 a til dækning af  

 terminsudgifter.
Aktiveringsydelsen/oplæringsydelsen udgør som minimum et beløb svarende  

 til kontanthjælpssatsen for unge udeboende under 25 år. Ægtefælleindtægter  

 eller egne indtægter vil således ikke kunne reducere ydelsen til under  

 kontanthjælpssatsen for unge udeboende under 25 år.
Det ugentlige antal timer  

 i den individuelle jobtræning har ikke betydning for størrelsen af  

 aktiveringsydelsen/oplæringsydelsen.
Tilbudet til unge under 25 år skal dog  

 mindst være på 30 timer pr. uge, jf. § 10, stk. 1.
61. Der udbetales et beskæftigelsestillæg udover  

 aktiveringsydelsen/oplæringsydelsen.
Beskæftigelsestillægget udgør pr. 1.  

 april 1996 15,36 kr. pr. time til personer, der er fyldt 25 år, og 8,19 kr.  

 pr. time til personer under 25 år. (Indtil 1. april 1996 udgør  

 beskæftigelsestillægget 15,36 kr. pr. time til alle).
 Beskæftigelsestillægget reguleres en gang årligt den 1. januar med  

 satsreguleringsprocenten, jf. lov om en satsreguleringsprocent.
62. Den samlede ydelse i form af  

 beskæftigelsestillægget og bruttokontanthjælpens andel af  

 aktiveringsydelsen/oplæringsydelsen er begrænset af et loft på 67,38 kr. pr.  

 time (satsen pr. 1. januar 1996). Heri ligger, at beskæftigelsestillægget  

 nedsættes med det beløb, hvormed summen af tillægget og den del af  

 aktiveringsydelsen/oplæringsydelsen, der er beregnet efter bistandslovens §  

 37 - dvs. efter fradrag for pågældendes og en evt. ægtefælles indtægter -  

 overstiger loftet på 67,38 kr. pr. time.
I forbindelse med loftsbeløbet tages  

 der således ikke hensyn til evt. hjælp efter bistandslovens § 37 a.  

 Anvendelsen af loftsbeløbet kan betyde, at beskæftigelsestillægget helt  

 falder bort.
Der skal dog altid udbetales en ydelse, som mindst svarer til  

 den kontanthjælp pågældende er berettiget til og mindst en ydelse svarende  

 til satsen for unge udeboende under 25 år.
 Til brug for beregningen af beskæftigelsestillæggets størrelse skal der  

 foretages en omregning fra månedsbeløb til timebeløb af den del af  

 aktiveringsydelsen/oplæringsydelsen, der er beregnet efter bistandslovens §  

 37. Ved omregningen anvendes det antal månedlige timer (opgjort som ugentlige  

 timer gange 4,33), som aktiveringstilbudet omfatter.
 Loftsbeløbet pr. time reguleres en gang om året den 1. januar med  

 satsreguleringsprocenten, jf. lov om en satsreguleringsprocent.
Beskæftigelsestillægget opfattes i øvrigt som en indtægt på lige fod med  

 andre arbejdsindtægter.
Har den aktiverede således en ægtefælle, som modtager  

 kontanthjælp, foretages der fradrag for beskæftigelsestillægget ved  

 beregningen af ægtefællens kontanthjælp.
Er begge ægtefæller derimod i  

 aktivering, foretages der ikke fradrag for beskæftigelsestillægget i  

 aktiveringsydelsen.
Det gælder også selv om den ene ægtefælle er i individuel  

 jobtræning og den anden i et aktiveringstilbud, hvor der alene udbetales  

 aktiveringsydelse.
63. Der skal efter lovens § 5, stk. 3 ikke beregnes og  

 betales feriepenge og AER-bidrag af ydelserne, idet kontanthjælpsmodtagere i  

 individuel jobtræning ikke er omfattet af lov om ferie og lov om  

 Arbejdsgivernes Elevrefusion.
Indtil den 1. januar 1997 skal der heller ikke  

 beregnes eller betales ATP-bidrag af ydelserne i individuel jobtræning.
Men  

 med virkning fra 1. januar 1997 bliver kontanthjælpsmodtagere i aktivering  

 omfattet af ATP-ordningen med indbetaling af bidrag hertil, jf. pkt. 70.
 Der betales ikke arbejdsmarkedsbidrag af  

 aktiveringsydelsen/oplæringsydelsen og beskæftigelsestillægget, jf. pkt. 69.
 Der kan ikke ydes overenskomstmæssige vederlag i tilknytning til  

 aktiveringsydelsen/oplæringsydelsen og beskæftigelsestillægget.
Særligt tilrettelagte uddannelsesaktiviteter, frivillige og ulønnede  

 aktiviteter og voksen- og efteruddannelse 64. Til kontanthjælpsmodtagere, der deltager i særligt  

 tilrettelagte uddannelsesaktiviteter efter § 6, i frivillige og ulønnede  

 aktiviteter eller i voksen- og efterudddannelse efter § 8, udbetales der  

 aktiveringsydelse, jf. § 18, stk. 1. Aktiveringsydelsen beregnes efter  

 reglerne om kontanthjælp i bistandslovens § 37 og § 37 a.
Med virkning fra 1.  

 januar 1997 skal der beregnes og betales ATP-bidrag af aktiveringsydelsen,  

 jf. pkt. 70.
Særligt tilrettelagte aktiverende forløb 65. Til kontanthjælpsmodtagere, der deltager i særligt  

 tilrettelagte aktiverende forløb efter § 7, udbetales der aktiveringsydelse,  

 jf. § 18, stk. 2. Indgår der i forløbet såvel kursus/uddannelse som  

 beskæftigelse, skal der imidlertid som noget nyt ske en opdeling af ydelsen,  

 idet der da skal udbetales aktiveringsydelse i den del af forløbet, der  

 består af kursus/uddannelse, hvorimod der skal udbetales enten løn eller  

 aktiveringsydelse/oplæringsydelse plus beskæftigelsestillæg i de perioder,  

 hvor forløbet indeholder beskæftigelse, der selvstændigt kunne være etableret  

 som jobtræning eller individuel jobtræning, dvs. med iagttagelse af de regler  

 om merbeskæftigelse og konkurrenceforvridning, der gælder for disse former  

 for aktiveringstilbud efter lov om en aktiv arbejdsmarkedspolitik.
Denne nye  

 regel om opdeling af ydelsen er begrundet med, at der har været tilfælde,  

 hvor det beskæftigelsesmæssige indhold i et særligt tilrettelagt aktiverende  

 forløb har været så dominerende, at forløbet burde have været etableret som  

 jobtræning eller individuel jobtræning.
 Reglen i § 18, stk. 2 om opdeling af ydelsen har virkning for de forløb,  

 der påbegyndes den 1. april 1996 eller senere, jf. overgangsbestemmelsen i §  

 2, stk. 2 i ændringslov nr. 1112 af 20. december 1995.
Aktiveringsydelsen beregnes efter reglerne om kontanthjælp i  

 bistandslovens § 37 og 37 a.
Med virkning fra 1. januar 1997 skal der  

 beregnes og betales ATP-bidrag af aktiveringsydelsen, jf. pkt. 70. For så  

 vidt angår ydelser i de perioder, der selvstændigt kunne være etableret som  

 jobtræning eller individuel jobtræning, henvises til pkt. 58 om jobtræning og  

 pkt. 59-63 om individuel jobtræning.
Godtgørelse efter § 20 66. Godtgørelsen efter § 20 på op til 1.000 kr. om  

 måneden har til formål at bidrage til dækning af kontanthjælpsmodtagerens  

 udgifter ved deltagelsen i aktiveringen, dvs. udgifter til transport,  

 arbejdstøj og lignende.
Kommunalbestyrelsen afgør, om der skal udbetales en godtgørelse og skal i  

 den forbindelse træffe en konkret begrundet beslutning om, hvad ydelsen skal  

 godtgøre.
Der kræves ikke dokumentation for anvendelsen af godtgørelsen,  

 f.eks. dokumentation for slid på arbejdstøj.
Kommunalbestyrelsen kan f.eks. tilrettelægge ordninger, hvorefter  

 godtgørelsen for så vidt angår transport varierer ud fra gennemsnitlige  

 udgifter hertil i lokalområdet, og/eller beslutte, at der ydes godtgørelse i  

 aktiveringstilbud, hvor der typisk er et særligt slid på arbejdstøj mv.
Det  

 er også sigtet med ordningen om godtgørelse, at kommunalbestyrelsen, i lighed  

 med den tidligere forsøgsordning i bistandslovens § 138 d, kan tilrettelægge  

 ordninger, hvor der udbetales en fast mindre godtgørelse til de aktiverede.
 67. Godtgørelsen kan udbetales til  

 kontanthjælpsmodtagere, der deltager i et vejlednings- og  

 introduktionsprogram efter § 3, stk. 5 eller i et aktiveringstilbud efter §§  

 6-8, dvs. særligt tilrettelagte uddannelsesaktiviteter, særligt tilrettelagte  

 aktiverende forløb, frivillige og ulønnede aktiviteter og voksen- og  

 efteruddannelse.
 Godtgørelsen kan tilsvarende udbetales til kontanthjælpsmodtagere i  

 individuel jobtræning efter § 5. Dette forudsætter dog, at udgifterne ved  

 deltagelsen i aktiveringen ikke i rimeligt omfang er dækket af  

 beskæftigelsestillægget efter § 15, stk. 2. Dette kan være tilfældet, hvis  

 aktiveringstilbudet kun omfatter et begrænset ugentligt timetal, eller hvis  

 beskæftigelsestillægget er faldet bort på grund af loftet over ydelsens  

 størrelse i individuel jobtræning.
Godtgørelsen er skattepligtig og medfører ikke fradrag i ydelserne efter  

 aktiveringsloven.
Der betales ikke arbejdsmarkedsbidrag og ATP-bidrag af  

 godtgørelsen, jf. pkt. 69 og pkt. 70.
Afsnit IX.
Skattepligt, arbejdsmarkedsbidrag, ATP-bidrag, sygedagpenge,  

 ferie, arbejdsskade, flytning til ny kommune 68. Når der under aktivering udbetales en ydelse, der  

 beregnes efter reglerne om kontanthjælp, behandles ydelsen skattemæssigt på  

 samme måde som kontanthjælp efter § 37 og § 37 a i bistandsloven.
Det  

 betyder, at den del af ydelsen, som modsvares af bruttokontanthjælpen er  

 skattepligtig, mens den del, som modsvares af ydelsen efter § 37 a er  

 skattefri.
Dette gælder også for igangsætningsydelse.
Der henvises til  

 ligningslovens § 7 j.
Godtgørelser efter § 20 er skattepligtige.
Det samme gælder løn i  

 jobtræning efter § 4 og beskæftigelsestillæg i individuel jobtræning efter §  

 5.
69. Der skal ikke betales arbejdsmarkedsbidrag af  

 aktiveringsydelsen/oplæringsydelsen.
Der betales heller ikke  

 arbejdsmarkedsbidrag af godtgørelsen efter § 20 eller af  

 beskæftigelsestillægget i individuel jobtræning.
Der henvises til § 8, stk. 4  

 i lov om arbejdsmarkedsfonde.
Med hensyn til igangsætningsydelsen skal der betales arbejdsmarkedsbidrag  

 af den skattepligtige del af ydelsen, dvs. den del af ydelsen der vedrører  

 bruttokontanthjælpen.
Dette skyldes, at denne del af ydelsen indgår i  

 beregningen af virksomhedens skattemæssige overskud og dermed i  

 bidragsgrundlaget for selvstændigt erhvervsdrivende, jf. § 10 i lov om  

 arbejdsmarkedsfonde.
Den skattefri del af igangsætningsydelsen - dvs. den del  

 af ydelsen der vedrører støtte efter bistandslovens § 37 a - indgår derimod  

 ikke i bidragsgrundlaget for arbejdsmarkedsbidraget.
Den selvstændige  

 afregner selv arbejdsmarkedsbidrag til told- og skattemyndighederne.
70. Som noget nyt skal kontanthjælpsmodtagere, der  

 deltager i et aktiveringstilbud efter aktiveringsloven, betale bidrag til  

 ATP.
Den nye ordning træder i kraft den 1. januar 1997. Indførelsen sker  

 gradvist, således at der i 1997 indbetales halvdelen af det fulde ATP-bidrag,  

 og først fra den 1. januar 1998 indbetales der fuldt bidrag.
Efter bestemmelsen i aktiveringslovens § 20 a, stk. 1 vil  

 kontanthjælpsmodtagere, der deltager i et aktiveringstilbud efter  

 aktiveringslovens regler, og som får udbetalt aktiveringsydelse eller  

 oplæringsydelse blive omfattet af ordningen.
Beregning af bidraget til  

 ordningen sker efter reglerne i bistandslovens § 45 b.
I beregningsgrundlaget  

 indgår også beskæftigelsestillægget i individuel jobtræning, hvorimod der  

 ikke skal beregnes bidrag af godtgørelse efter aktiveringslovens § 20.
 Efter reglerne i bistandslovens § 45 b skal indbetaling af ATP- bidrag  

 først ske, når kontanthjælpsmodtageren i en sammenhængende periode på 6  

 måneder har modtaget kontanthjælp, aktiveringsydelse eller oplæringsydelse.  

 Det er endvidere en betingelse, at kontanthjælpsmodtagerens månedlige  

 aktiveringsydelse/oplæringsydelse mindst udgør et beløb, der svarer til den  

 fulde kontanthjælp, som henholdsvis en forsørger og en ikke-forsørger vil  

 være berettiget til efter bistandslovens § 37, stk. 2.
En kontanthjælpsmodtager i aktivering betaler selv 1/3 af ATP- bidraget,  

 og kommunen betaler 2/3 af bidraget.
Kontanthjælpsmodtagerens andel af  

 bidraget indeholdes ved udbetaling af den ydelse, der ligger til grund for  

 beregningen af bidraget, jf. § 20 a, stk. 2.
71. De almindelige regler i lov om dagpenge ved sygdom  

 eller fødsel finder for personer i aktiveringstilbud alene anvendelse ved  

 beskæftigelse i jobtræning efter lovens § 4, da disse personer, når de er  

 ansat med overenskomstmæssig løn fra arbejdsgiveren og er omfattet af den  

 lovgivning, der i øvrigt gælder for lønmodtagere, må anses for at være ansat  

 i et tjenesteforhold til en arbejdsgiver.
Efter dagpengeloven er det bl.a. en  

 betingelse for at få udbetalt sygedagpenge, at der er tale om et  

 lønmodtagerforhold i arbejdsretlig forstand.
Arbejdsretligt betragtes det som  

 et lønmodtagerforhold, når der udføres personligt arbejde i et  

 tjenesteforhold til en arbejdsgiver, således at pågældende er undergivet  

 arbejdsgiverens ledelse og instruktioner for arbejdets udførelse og modtager  

 arbejdsvederlag i form af løn.
 Er der ikke ret til dagpenge efter lov om dagpenge ved sygdom og fødsel,  

 vil der i tilfælde af sygdom eller barsel kunne ydes kontanthjælp efter de  

 almindelige regler.
I individuel jobtræning kan der dog eventuelt i stedet for kontanthjælp  

 udbetales aktiveringsydelse/oplæringsydelse, når der er tale om kortere  

 sygdomsperioder f.eks. af under 1 uges varighed.
I disse tilfælde vil  

 deltageren også have krav på at få udbetalt et evt. beskæftigelsestillæg.
Der er ved jobtræning mulighed for at holde ferie efter reglerne i  

 ferieloven.
Under ferieperioden kan der ikke ydes kontanthjælp.
Ved  

 individuel jobtræning gælder ferielovens regler ikke, jf. pkt. 27 og 63.
Aktiveringsloven har ikke regler om forsikrings- og erstatningsspørgsmål i  

 tilfælde, hvor kontanthjælpsmodtagere pådrager sig personskade i forbindelse  

 med et aktiveringstilbud.
Spørgsmålet er herefter, hvorvidt lov om forsikring  

 mod følger af arbejdsskade - eller muligvis anden offentlig tilvejebragt  

 erstatningsordning - kan finde anvendelse.
Under gennemførelsen af aktiveringstilbudene, jf. pkt. 18, vil de  

 pågældende være omfattet af arbejdsskadeforsikringsloven i alle de  

 situationer, hvor aktiviteten må anses for arbejde i  

 arbejdsskadeforsikringslovens forstand.
Det vil for det første sige  

 situationer, hvor den pågældende må anses for antaget til udførelse af et  

 arbejde.
Også i situationer, hvor der ikke foreligger et egentligt  

 antagelsesforhold, men hvor den pågældende udfører arbejde af værdi for en  

 virksomhed, forening eller lignende, vil pågældende være omfattet af  

 arbejdsskadeforsikringsloven efter et nyttekriterium.
 Afgørende for placeringen af arbejdsgiveransvaret er, hvem der har ret til  

 at lede arbejdets udførelse, herunder navnlig at antage og afskedige den  

 ansatte, give instruktioner vedrørende arbejdets udførelse og føre tilsyn med  

 udførelsen af selve arbejdet.
 Specielt f.s.v. angår praktik i forbindelse med aktivering, vil der være  

 mulighed for at henføre en skade under den af staten tilvejebragte  

 erstatningsordning for deltagere i praktisk erhvervsorientering, som henhører  

 under Arbejdsmarkedsstyrelsens ressort.
 Anmeldelse efter arbejdsskadeforsikringsloven skal foretages af  

 arbejdsgiveren til dennes arbejdsskadeforsikringsselskab eller til  

 Arbejdsskadestyrelsen, hvis der ikke er tegnet forsikring, jf.  

 arbejdsskadeforsikringslovens § 45.
Flytning til en anden kommune 72. Reglerne om opholdskommune i bistandsloven gælder  

 også for aktiveringsloven.
Opholdskommunen er forpligtet til at give tilbud  

 mv. efter aktiveringsloven.
Når en kontanthjælpsmodtager, der er aktiveret i  

 et tilbud, flytter og får ny opholdskommune, overtager den nye opholdskommune  

 forpligtelserne efter aktiveringsloven, jf. bistandsloven.
Den hidtidige  

 opholdskommune har således ikke længere pligt til at sørge for et  

 aktiveringstilbud, og dette gælder, uanset om kontanthjælpsmodtageren efter  

 flytningen fortsat bor således, at afstanden til det igangværende  

 aktivitetstilbud ikke forhindrer fortsat deltagelse.
I forbindelse med en  

 flytning vil det til brug for opgørelsen af pligtperioden i et  

 aktiveringstilbud kunne være nødvendigt, at den nye opholdskommune kontakter  

 fraflytningskommunen med henblik på oplysning om den forudgående del af  

 pligtperioden.
73. Der er ikke noget i vejen for, at de involverede  

 kommuner aftaler, at kontanthjælpsmodtageren kan fortsætte et igangværende  

 aktivitetsforløb, hvilket i en række tilfælde kan være hensigtsmæssigt.
En  

 sådan aftale kan også være begrundet i hensynet til en arbejdsgiver, som af  

 fraflytningskommunen har fået tilsagn om løntilskud til en konkret  

 kontanthjælpsmodtager i en vis periode, dog forudsat at fortsat ansættelse  

 ikke forhindres på grund af afstanden mellem arbejdsstedet og den nye bopæl.  

 Fsv. angår forholdet til private arbejdsgivere afgøres spørgsmålet om,  

 hvorvidt kontanthjælpsmodtageren kan opsige sin stilling ved en flytning,  

 ikke af aktiveringsloven, men af de arbejdsretlige bestemmelser, som gælder  

 for det konkrete arbejdsforhold.
Det kan anbefales, at aftaler, en kommune  

 indgår om løntilskud, angiver om kommunens tilsagn er betinget af, at  

 kontanthjælpsmodtageren i støtteperioden vedblivende bor (har opholdskommune)  

 i kommunen.
 Det anbefales, at der lokalt/regionalt indgås (ramme)aftaler om, hvordan  

 kommunerne i flyttesituationer finder frem til, om det vil være mest  

 hensigtsmæssigt, at kontanthjælpsmodtageren får et nyt aktiveringstilbud i  

 den nye kommune eller om fraflytningskommunen - evt. mod aftalemæssig  

 refusion - fortsat bør aktivere pågældende.
Afsnit X.
Igangsætningsydelsen 74. Igangsætningsydelsen efter lovens § 21 er med  

 virkning fra 1. april 1996 ændret til at være en skønsbaseret ydelse, som  

 kommunalbestyrelsen kan beslutte at tildele kontanthjælpsmodtagere, der  

 ønsker at etablere og drive selvstændig virksomhed.
Ydelsen kan udbetales i  

 op til 2« år.
Det er ikke muligt at bevilge ydelsen for en kortere  

 periode.
Ydelsen kan tildeles kontanthjælpsmodtagere, der i en sammenhængende  

 periode på 6 måneder har modtaget kontanthjælp eller ydelser efter  

 aktiveringsloven.
Kommunen kan ved beslutningen om at tildele ydelsen lægge  

 vægt på, om der ud fra en vurdering af markedsmulighederne og  

 kontanthjælpsmodtagerens personlige kvalifikationer er rimelig udsigt til, at  

 den påtænkte etablering vil føre til en levedygtig virksomhed.
Udbetaling af igangsætningsydelse kan ikke kombineres med udbetaling af  

 etableringsydelse efter lov om en aktiv arbejdsmarkedspolitik.
Der kan heller  

 ikke til modtagere af igangsætningsydelse udbetales etableringshjælp efter  

 bistandslovens § 43, stk. 10.
75. Igangsætningsydelsen udgør en fast månedlig ydelse  

 på 50 pct. af den senest udbetalte kontanthjælp, dvs. halvdelen af den senest  

 beregnede bruttokontanthjælp efter bistandslovens § 37 og halvdelen af den  

 senest beregnede støtte efter bistandslovens § 37 a.
Har igangsætteren senest  

 modtaget ydelser efter aktiveringsloven, beregnes igangsætningsydelsen på  

 grundlag af den kontanthjælp, som den pågældende ellers ville have haft ret  

 til i måneden forud for den måned, hvor udbetalingen af ydelsen begynder.  

 Indtægter fra den selvstændige virksomhed fratrækkes ikke i  

 igangsætningsydelsen.
Det er en forudsætning for udbetaling af ydelsen, at  

 modtageren ikke får lønindtægter ved siden af eller i stedet for indtægter  

 fra virksomheden.
Hvis modtageren får lønindtægter ved siden af, bortfalder  

 igangsætningsydelsen for den resterende periode.
At igangsætningsydelsen er en fast ydelse betyder, at den ikke ændres,  

 selv om modtagerens forhold ændres på en sådan måde, at dette ville have  

 indvirket på kontanthjælpens størrelse.
Indtægter af anden art end lønindtægt  

 skal således ikke fratrækkes i igangsætningsydelsen.
Det har heller ikke  

 konsekvenser for ydelsens størrelse, at modtageren skifter forsørgerstatus,  

 eller at der foretages ændringer i satserne for kontanthjælpen.
Udbetaling af igangsætningsydelsen er betinget af, at modtageren etablerer  

 og driver selvstændig virksomhed.
Det kan derfor kræves, at modtageren  

 dokumenterer etableringen, eksempelvis i form af momsregistrering, samt  

 driften af virksomheden.
Det er desuden en forudsætning, at modtageren  

 personligt deltager i driften af virksomheden.
I tilfælde af fravær fra  

 virksomheden f.eks. i forbindelse med sygdom må det afhænge af  

 fraværsperiodens længde, om modtageren fortsat kan anses for personligt at  

 deltage i virksomhedens drift.
Ydelsen kan ikke udbetales til personer, der  

 er indsat til afsoning, jf.
Den sociale Ankestyrelses afgørelse i SM K-1-95.
 76. Der er ikke i loven fastsat særlige bestemmelser  

 om beregning af igangsætningsydelse til gifte personer.
 Hvis kun den ene ægtefælle er berettiget til kontanthjælp, beregnes  

 igangsætningsydelsen som halvdelen af den senest udbetalte kontanthjælp.
Hvis begge ægtefæller er berettiget til kontanthjælp, må der ved  

 beregningen af igangsætningsydelsens størrelse til den ene ægtefælle tages  

 udgangspunkt i ægtefællernes samlede kontanthjælp, dvs. den udmålte  

 kontanthjælp efter § 37, evt. med særlig støtte efter § 37 a, og med fradrag  

 af ægtefællernes samlede indtægter.
Igangsætningsydelsen beregnes som  

 halvdelen af pågældendes andel af ægtefællernes udbetalte kontanthjælp.
Beregning af kontanthjælpen til den anden ægtefælle foretages efter de  

 sædvanlige regler for gifte personer, dvs. at bestemmelserne i bistandslovens  

 § 37, stk. 5 og § 38, stk. 3 ikke finder anvendelse.
Ved beregningen af  

 hjælpen fratrækkes ægtefællernes indtægter, herunder også  

 igangsætningsydelsen og eventuelle andre indtægter, der knytter sig til den  

 selvstændige virksomhed.
Der er ikke særlige regler om fradrag for indtægter  

 ved selvstændig virksomhed.
Fradrag skal derfor i princippet følge  

 bestemmelserne i bistandslovens § 38, dvs. der skal foretages fradrag i  

 kontanthjælpen i den måned hvor indtægten forekommer, i det omfang der ikke i  

 samme eller tidligere måneder har været udgifter i forbindelse med den  

 selvstændige virksomhed.
Man kan evt. nøjes med at foretage aconto fradrag i  

 kontanthjælpen på grundlag af et skøn over virksomhedens overskud.
De lokale  

 skattemyndigheder kan rådgive om den administrativt mest hensigtsmæssige måde  

 at foretage indtægtsfradrag på for den pågældende virksomhed.
 Får den ægtefælle, der modtager kontanthjælp, senere arbejde, skal  

 arbejdsindtægten ikke fratrækkes i igangsætningsydelsen, idet denne ydelse er  

 en fast ydelse.
 Eksempel:
Tilskud til iværksættere 77. Modtagere af igangsætningsydelse kan søge om  

 tilskud til iværksættere, jf. lov om tilskud til iværksættere.
Ordningen  

 giver mulighed for at få tilskud til udgifter til rådgivnings- og  

 uddannelsesaktiviteter, som dækker op til 70 pct. af afholdte udgifter inden  

 for en ramme på i alt 30.000 kr. inden for 2 år efter godkendelse af en  

 forretningsplan.
Endvidere kan der inden for rammen på 30.000 kr. gives  

 tilskud på indtil 3.000 kr. i forbindelse med udarbejdelse af en  

 forretningsplan.
Forudsætningen for at få tilskud efter lov om tilskud til  

 iværksættere - udover de 3.000 kr. til udarbejdelse af en forretningsplan -  

 er, at der er udarbejdet en realistisk forretningsplan, samt at denne er  

 godkendt af Erhvervsfremme Styrelsen, Erhvervsministeriet efter indstilling  

 fra etableringsvejlederne.
Afsnit XI.
Klageregler, afslag på tilbud mv.
 78. I dette afsnit beskrives regler om  

 klagemuligheder, konsekvenser af at en ydelse er ydet med urette, afslag på  

 tilbud samt konsekvenser af uberettiget udeblivelse fra tilbud.
Klageregler 79. Det fremgår af § 23, at kommunalbestyrelsens  

 afgørelse om, hvorvidt en kontanthjælpsmodtager har ret til at modtage tilbud  

 om aktivering efter lovens kapitel 3, kan indbringes for de sociale  

 klagemyndigheder.
Klagemyndighederne kan således tage stilling til, om en  

 person opfylder betingelserne for at have ret til at modtage et  

 aktiveringstilbud, f.eks. betingelsen om at have modtaget kontanthjælp i  

 sammenhængende 12 måneder for så vidt angår kontanthjælpsmodtagere over 25  

 år.
 Kommunalbestyrelsens afslag efter § 21 på udbetaling af  

 igangsætningsydelse til kontanthjælpsmodtagere kan ikke indbringes for de  

 sociale klagemyndigheder.
I § 23, stk. 1, 2. pkt., er det fastsat, at klager over størrelsen af  

 ydelser efter lovens § 15, § 18 og § 21 kan indbringes for de sociale  

 klagemyndigheder, dvs. klager vedrørende aktiveringsydelse, oplæringsydelse,  

 beskæftigelsestillæg og igangsætningsydelse.
Kommunalbestyrelsens afgørelse  

 efter lovens § 2, stk. 3 om en kontanthjælpsmodtagers ret til en  

 aktiveringsfri periode kan ligeledes indbringes for de sociale  

 klagemyndigheder.
Endelig er der mulighed for at indbringe kommunens  

 afgørelse efter § 8, stk. 2 om adgang for kontanthjælpsmodtagere over 25 år  

 til at deltage i voksen- og efteruddannelse.
De sociale klagemyndigheder kan  

 træffe afgørelse om, hvorvidt betingelserne for at deltage i voksen- og  

 efteruddannelse er opfyldt.
 Klager over lønnen ved ansættelse i jobtræning efter § 4 afgøres ad  

 sædvanlig fagretlig vej.
Det følger af § 22, stk. 2, at kommunalbestyrelsens beslutning om, at der  

 i forbindelse med en kontanthjælpsmodtagers uberettigede udeblivelse fra et  

 aktiveringstilbud skal foretages fradrag i beskæftigelsestillægget efter §  

 15, stk. 2 eller i godtgørelsen efter § 20 kan indbringes for de sociale  

 klagemyndigheder.
Derimod kan selve tildelingen af godtgørelsen efter § 20  

 ikke indbringes for de sociale klagemyndigheder.
80. Det er i § 23, stk. 2, fastsat, at  

 kommunalbestyrelsens afgørelser om indholdet af tilbud om aktivering ikke kan  

 indbringes for anden administrativ myndighed.
Det betyder, at de sociale  

 klagemyndigheder ikke kan behandle en klage over indholdet i et eller flere  

 tilbud, en kontanthjælpsmodtager får.
Klagemyndigheden kan dog i forbindelse  

 med sager om afslag på kontanthjælp efter bistandsloven, jf. § 40, stk. 1,  

 nr. 1, tage stilling til, om et tilbud er rimeligt, jf. nærmere nedenfor i  

 pkt. 83.
Ydelser modtaget med urette 81. Kommunalbestyrelsen skal træffe beslutning om  

 tilbagebetaling, hvis ydelser efter loven er udbetalt til en person, som har  

 undladt at give oplysninger som krævet efter § 18 i bistandsloven, eller i  

 øvrigt mod bedre vidende har modtaget ydelser efter aktiveringsloven.
Dette  

 følger af, at der i § 2, stk. 4, henvises til reglerne i bistandslovens kap.  

 6.
Som eksempel kan nævnes en situation, hvor en person giver bevidst  

 urigtige oplysninger om sine indtægtsforhold.
Hvis oplysningerne havde været  

 korrekte, ville pågældende ikke være berettiget til kontanthjælp og dermed  

 heller ikke have ret til et aktiveringstilbud efter aktiveringsloven.  

 Kommunalbestyrelsen skal i denne situation træffe beslutning om  

 tilbagebetaling, jf. bistandslovens § 25, stk. 1, nr. 1. Dette gælder enhver  

 ydelse, som modtageren har fået, fordi pågældende har undladt at give  

 oplysninger som krævet efter bistandslovens § 18.
Afslag på tilbud 82. Afslår en kontanthjælpsmodtager et tilbud om  

 aktivering, fremgår det af § 22, at kommunalbestyrelsen afgør, hvilke  

 konsekvenser dette skal have for ret til at modtage kontanthjælp efter  

 bistandsloven.
Henvisningen til bistandsloven omfatter bl.a. § 40, stk. 1, hvoraf  

 fremgår, at det er en forudsætning for at modtage kontanthjælp, at ansøgeren  

 og en eventuel ægtefælle har udnyttet sine arbejdsmuligheder.
Står et  

 rimeligt tilbud om aktivering åbent, og foreligger der ikke omstændigheder,  

 der i følge bistandslovens § 40 bevirker, at modtageren har udnyttet sine  

 arbejdsmuligheder, kan der ikke ydes kontanthjælp.
Hvis tilbudet ikke længere  

 er åbent, følger det af bistandslovens § 26, stk. 1, nr. 1, at  

 kommunalbestyrelsen kan træffe beslutning om, at kontanthjælpen skal ydes med  

 tilbagebetalingspligt.
Kommunalbestyrelsens afgørelse om at stoppe for udbetaling af  

 kontanthjælp, eller at denne skal ydes med tilbagebetalingspligt, kan  

 indbringes for de sociale klagemyndigheder.
Såfremt der opstår sådanne  

 situationer, anbefales det, at den, som afslår et aktiveringstilbud, får  

 lejlighed til at redegøre for, hvorfor pågældende ikke vil modtage tilbudet,  

 og at denne redegørelse sammen med kommunens begrundelse for afgørelsen  

 indgår ved behandling af klagen.
 Med hensyn til skat, når hjælp ydes med tilbagebetaling, henvises til pkt.  

 12 i Socialministeriets vejledning om kontanthjælp efter bistandsloven.
Særligt om bistandslovens § 40, stk. 1, nr. 1 83. Efter § 40, stk. 1, nr. 1, i bistandsloven anses  

 arbejdsmulighederne for udnyttet, når den, der søger om hjælp, ikke har et  

 rimeligt tilbud om arbejde eller deltagelse i beskæftigelsesfremmende  

 foranstaltning.
Der er tale om en beskæftigelsesfremmende foranstaltning,  

 såfremt sigtet med deltagelse i aktiviteten er at forbedre deltagerens  

 muligheder for at etablere eller genetablere kontakt til det ordinære  

 arbejdsmarked.
Et aktiveringstilbud til en kontanthjælpsmodtager, hvis  

 overvejende problem er, at pågældende mangler et arbejde, vil i almindelighed  

 opfylde betingelsen om at være beskæftigelsesfremmende, bl.a. fordi  

 deltagelse i en aktiverende foranstaltning generelt må skønnes at give større  

 chancer for at få et arbejde, og derved have beskæftigelsesfremmende effekt.  

 I visse situationer følger det af forholdets natur, at et tilbud efter en  

 konkret vurdering ikke kan anses for at være rimeligt, f.eks. hvis der er  

 tale om udvikling og produktion af krigsmateriel, at aktiviteten strider imod  

 modtagerens religion, almene etiske principper o.lign.
Udeblivelse fra tilbud efter at dette er modtaget 84. Konsekvenserne af en kontanthjælpsmodtagers  

 uberettigede udeblivelse fra et påbegyndt aktiveringstilbud er reguleret af  

 regler i aktiveringsloven og bistandsloven.
 85. I forhold til aktiveringsydelsen/oplæringsydelsen,  

 der beregnes efter reglerne om kontanthjælp, kan kommunalbestyrelsen anvende  

 bestemmelsen i bistandslovens § 40, stk. 5, dvs. at der på samme måde som ved  

 en kontanthjælpsmodtagers eller dennes ægtefælles uberettigede fravær fra en  

 beskæftigelsesfremmende foranstaltning kan træffes beslutning om et fradrag i  

 ydelsen for den følgende måned.
I overensstemmelse med § 40, stk. 5 i bistandsloven kan fradraget i  

 aktiveringsydelsen/oplæringsydelsen for den efterfølgende måned højst svare  

 til det antal dage, som den pågældende er udeblevet.
Fradraget kan kun  

 foretages i den del af aktiveringsydelsen/oplæringsydelsen, der beregnes  

 efter bistandslovens § 37 (bruttokontanthjælpen), og fradraget kan ikke  

 overstige 20 pct. af den månedlige ydelse.
 Herudover henledes opmærksomheden på muligheden for at vælge en kortere  

 ydelsesperiode end månedsudbetaling, jf. pkt. 17 i vejledningen om  

 kontanthjælp efter bistandsloven.
 86. Konsekvenserne af uberettiget udeblivelse i  

 forhold til beskæftigelsestillægget i individuel jobtræning er fastlagt i  

 lovens § 22, stk. 2. Kommunalbestyrelsen kan foretage fradrag i tillægget for  

 det antal timer, som kontanthjælpsmodtageren uberettiget er udeblevet fra.
 87. Det følger ligeledes af lovens § 22, stk. 2, at  

 der i tilfælde af uberettiget udeblivelse kan foretages fradrag i  

 godtgørelsen efter § 20. Der er tale om et forholdsmæssigt fradrag, der  

 beregnes ud fra forholdet mellem den forud fastsatte og den faktiske  

 deltagelse i aktiveringstilbudet.
Afsnit XII.
Finansiering Hovedprincipper 88. Med de finansieringsregler, der trådte i kraft den  

 1. januar 1996, er der 2 refusionsregler til finansiering af ydelser og  

 driftsudgifter i forbindelse med aktiveringsindsatsen, jf. lovens § 24. Det  

 er:
 - 50 pct. statsrefusion af udgifter til forsørgelsesydelser og af udgifter  

 til løntilskud.
 - 50 pct. statsrefusion indenfor et nærmere fastsat rådighedsbeløb af  

 kommunens driftsudgifter til aktiveringstilbud samt godtgørelse efter § 20.
For så vidt angår udgifter til administration, herunder rådgivning og  

 vejledning, gælder det, at disse udgifter ikke kan anmeldes til refusion.
Der  

 kan heller ikke ydes refusion af udgifter til ydelser efter anden lovgivning  

 som f.eks. skoleydelse efter lov om daghøjskoler og produktionsskoler.
89. I visitationsperioden - inden der gives tilbud  

 efter aktiveringsloven - udbetaler kommunen kontanthjælp efter reglerne i  

 bistandsloven.
Kontanthjælpen refunderes med 50 pct., jf. bistandslovens §  

 133.
Ydelser 90. Efter § 24, stk. 1, ydes der 50 pct. statsrefusion  

 af kommunens udgifter til:
 - aktiveringsydelse i vejlednings- og introduktionsprogram efter § 3, stk.  

 5.
 - løntilskud i jobtræning efter § 4.
 - aktiveringsydelse/oplæringsydelse og beskæftigelsestillæg i individuel  

 jobtræning efter § 5.
 - aktiveringsydelse i tilbud efter §§ 6-8, dvs. særligt tilrettelagte  

 uddannelsesaktiviteter, særligt tilrettelagte aktiverende forløb, frivillige  

 og ulønnede aktiviteter og voksen- og efteruddannelse.
91. Anvendelse af § 24, stk.1, påvirkes hverken af  

 kontanthjælpsmodtagerens alder eller af aktiveringstilbudets omfang og  

 varighed.
Det har således ikke betydning for adgangen til refusion, om  

 kontanthjælpsmodtageren er under eller over 25 år.
Det har heller ikke  

 betydning, om der i relation til kontanthjælpsmodtagere under 25 år er tale  

 om tilbud, der indeholder flere timer end det pligtmæssige tilbud på 30 timer  

 pr. uge.
Endelig er det uden betydning, om aktiveringstilbudet med hensyn til  

 varigheden rækker ud over den pligtmæssige periode på henholdsvis 6 måneder  

 og 18 måneder.
92. En kommunes udgifter til ATP-bidrag af ydelser  

 efter aktiveringsloven afholdes af staten, jf. lovens § 20 a.
Der henvises  

 til pkt. 70.
Driftsudgifter og godtgørelse efter § 20 93. Med indførelsen af de nye  

 finansieringsbestemmelser pr. 1. janu-ar 1996 er den tidligere  

 puljefinansiering efter lovens § 26 ophørt.
I stedet ydes der indenfor et  

 rådighedsbeløb - jf. § 24, stk. 3 - 50 pct. statsrefusion af kommunens  

 driftsudgifter i forbindelse med følgende aktiveringstilbud:
 - vejlednings- og introduktionsprogram efter § 3, stk. 5.
 - individuel jobtræning efter § 5.
 - særligt tilrettelagte uddannelsesaktiviteter efter § 6.
 - særligt tilrettelagte aktiverende forløb efter § 7.
 - voksen- og efteruddannelse efter § 8, stk. 2.
 Af udgifter til godtgørelse efter § 20 ydes der ligeledes 50 pct. refusion  

 indenfor rådighedsbeløbet.
94. Rådighedsbeløbet opgøres som 9.300 kr. pr. år  

 (januar 1996) gange antallet af kontanthjælpsmodtagere og antallet af  

 aktiverede personer i den enkelte kommune.
Antallet opgøres som antal  

 helårspersoner i regnskabsåret.
Om den nærmere opgørelse af antallet af  

 helårspersoner henvises til bilag 6.
 Rådighedsbeløbet reguleres en gang årlig den 1. januar med  

 satsreguleringsprocenten, jf. lov om en satsreguleringsprocent.
 95. Anvendelsen af § 24, stk. 3, påvirkes hverken af  

 kontanthjælpsmodtagerens alder eller af aktiveringstilbudets omfang og  

 varighed, jf. ovenfor under pkt. 91.
 96. De driftsudgifter, der kan finansieres, er  

 nettodriftsudgifterne, dvs. kommunens driftsudgifter efter fradrag af  

 eventuelle driftsindtægter.
 Driftsindtægterne omfatter f.eks. tilskud efter andre ministeriers  

 lovgivning, tilskud fra EU, tilskud fra puljer og fonde, indtægter fra salg  

 af produktion, indtægter fra serviceordninger.
 Driftsudgifterne omfatter eksempelvis løn til projektledere, instruktører,  

 husleje, materialer, udgifter til uddannelsespladser mv.
 Det skal dog understreges, at udgifter til uddannelsespladser, der er  

 reserveret - men ikke benyttes - til aktivering, ikke kan refunderes.
 Dette gælder tillige udgifter til rådgivning og administration.
 Ydes der i projekterne/aktiveringen konsulentbistand eller rådgivning over  

 for arbejdsløshedskasser, uddannelsesinstitutioner, arbejdsgivere m.fl.  

 (udgifter til jobkonsulenter og beskæftigelseskonsulenter) eller i forhold  

 til den enkelte klient, er der tale om en administrativ udgift uden adgang  

 til refusion.
Det skal om rådgivning og vejledning bemærkes, at der de senere år er sket  

 en markant udvikling med hensyn til såvel omfanget som tilrettelæggelsen af  

 rådgivning og vejledning i kommunerne.
Herunder kan der, afhængig af de  

 lokale forhold, være sket en større eller mindre specialisering.
Det har imidlertid altid været - og er fortsat - et gennemgående princip i den sociale lovgivning, at (amts)kommunerne selv bærer deres  

 administrationsudgifter, herunder udgifter til rådgivning og vejledning.
Uanset graden af specialisering, herunder eksempelvis målrettet rådgivning  

 og vejledning om den enkelte bestemmelse eller i forhold til en særlig  

 gruppe, kan dette ikke i sig selv føre til, at der er etableret et særligt  

 retsgrundlag for at hjemtage statsrefusion af kommunens udgifter.
Udgifterne  

 til de administrative funktioner må således udskilles til kommunal  

 finansiering.
Dette gælder i givet fald også en forholdsmæssig andel af  

 eventuel husleje.
 Opmærksomheden skal i denne forbindelse henledes på, at driftsudgifterne  

 til de særlige vejlednings- og introduktionsprogrammer efter lovens § 3, stk.  

 5, er refusionsberettigende.
 Til brug for kommunernes beregning af årets samlede refusion af  

 aktiveringsrelaterede driftsudgifter har Socialministeriet udarbejdet et  

 beregningsskema, der er medtaget som bilag 6.
 97. Den tidligere § 26-pulje til finansiering af  

 driftsudgifter er ophævet pr. 1. januar 1996. Uforbrugte § 26-puljemidler kan  

 ikke overføres fra finansåret 1995 til 1996. Evt. ubrugte midler skal derfor  

 tilbagebetales til Socialministeriet, jf. ministeriets skrivelse af 22.  

 januar 1996 om restafregning af refusion af udgifter til sociale ydelser i  

 regnskabsåret 1995.
 Bestemmelsen i lovens § 25 om udbetaling af et aktiveringstilskud er  

 ligeledes ophævet med virkning fra 1. januar 1996.
Igangsætningsydelse 98. Staten refunderer 50 pct. af udgifterne til  

 igangsætningsydelse efter § 21, jf. § 27.
Udgifter til flygtninge 99. Aktiveringslovens finansieringsbestemmelser for  

 udlændinge, der er omfattet af bistandslovens § 134 a finder anvendelse i de  

 tilfælde, hvor de pågældende udlændinge indgår i tilbud, hvor staten  

 refunderer udgifterne efter § 24, stk. 1, (jf. § 24, stk. 2) og hvor staten  

 refunderer udgifterne efter § 27, stk. 1 (jf. § 27, stk. 2). Henvisningen i  

 aktiveringsloven til bistandslovens § 134 a betyder, at staten afholder  

 udgiften til aktivering, når denne ligger inden for de første 1« år  

 efter datoen for opholdstilladelse.
Herefter og indtil 6« år efter  

 datoen for opholdstilladelse afholder staten 75 pct. af kommunernes udgifter,  

 når der er tale om udgifter, der refunderes med 50 pct., jf. § 24, stk. 1 og  

 § 27, stk. 1. Staten yder således refusion på 100 pct./75 pct. af udgifterne  

 i det omfang, der ellers ville være en refusion på 50 pct.
Det er udgifter  

 til forsørgelsesydelser - men ikke driftsudgifter - i form af:
 - Aktiveringsydelse, beskæftigelsestillæg samt oplæringsydelse.
- Løntilskud - Igangsætningsydelse.
 100. For udlændinge, som er omfattet af bistandslovens  

 § 134 a og som deltager i aktiviteter, der er omfattet af §§ 4-8 i  

 aktiveringsloven, udbetaler staten til kommunerne et tilskud på 1.096 kr. pr.  

 måned (januar 1996), jf. bistandslovens § 134 a, stk. 5, 1. pkt.
 Tilskuddet reguleres en gang årligt den 1. januar med  

 satsreguleringsprocenten, jf. lov om en satsreguleringsprocent.
 Bestemmelsen i bistandslovens § 134 a, stk. 5, 3. pkt., hvorefter der til  

 kommunerne kunne ydes et yderligere tilskud på 1.090 kr. pr. måned, er  

 ophævet med virkning fra 1. januar 1996.
Afsnit XIII.
Forsøgsaktiviteter Forsøgspulje 101. Efter lovens § 30 har der i hvert af årene 1994  

 og 1995 været afsat en forsøgspulje til kommunerne på 125 mio. kr., der har  

 kunnet anvendes til beskæftigelse af kontanthjælpsmodtagere i projekter med  

 kulturelle, sociale og humanitære formål m.v.
 Der henvises til Socialministeriets vejledning af 17. januar 1994 om  

 forsøgspuljen i § 30, jf. bilag 7.
Der er i Socialministeriets bekendtgørelse af 21. juli 1994 - jf. bilag 8  

 - fastsat regler om, i hvilket omfang der kan ske overførsel af ubrugte  

 midler i § 30-puljen.
Herefter kan den del af de udbetalte puljemidler i  

 1995, der ikke er anvendt ved årets udgang, overføres til 1996 til dækning af  

 aktiviteter, der er sat i gang i 1995. Der er ikke yderligere adgang til  

 overførsel af puljemidler.
Eventuelle uforbrugte midler skal derfor  

 tilbagebetales til Socialministeriet, jf. de skemaer om foreløbig og endelig  

 opgørelse over uforbrugte puljemidler, der er medtaget som bilag til  

 Socialministeriets skrivelse til kommunerne af 22. januar 1996 om  

 restafregning af refusion af udgifter til sociale ydelser i regnskabsåret  

 1995.
Forsøgsordninger 102. Lovens § 30 a indeholder en generel bestemmelse  

 om, at socialministeren efter ansøgning fra en kommunalbestyrelse kan  

 godkende forsøgsordninger, der rækker ud over de regler, der er indeholdt i  

 aktiveringsloven.
Der er med bestemmelsen åbnet mulighed for, at en kommune  

 kan få tilladelse til at etablere forsøg, der omfatter samtlige  

 kontanthjælpsmodtagere i kommunen.
Det er en forudsætning, at der i forsøgsordningerne er udgiftsmæssig  

 neutralitet for staten, dvs. at eventuelle merudgifter skal dækkes af  

 kommunale midler.
Det vil dog i det enkelte tilfælde kunne overvejes at  

 tilvejebringe særskilte statslige midler til finansieringen.
Der kan ikke på forhånd angives bestemte retningslinier for, hvilke typer  

 af forsøgsordninger der kan forventes godkendt.
Som retningsgivende kan  

 angives, at der vil blive lagt vægt på, om der med forsøgsordningen sker  

 udvikling og afprøvning af nye metoder, der kan øge fleksibiliteten i  

 aktiveringsindsatsen over for kontanthjælpsmodtagere.
Det kan ikke forventes,  

 at der vil blive givet forsøgstilladelse til ophold i udlandet, idet det er  

 en grundbetingelse i loven, jf. lovens § 2, stk. 4 og § 1 i lov om social  

 bistand, at ydelsen normalt kun udbetales under ophold her i landet.
 Ansøgning om godkendelse af forsøgsordninger efter § 30 a skal sendes til  

 Socialministeriet.
Afsnit XIV.
Regnskabsaflæggelse, refusion mv. samt overgangsbestemmelse 103. Socialministeriets bekendtgørelser om kommunernes  

 regnskabsaflæggelse, statsrefusion og om revision af kommunernes regnskaber  

 på visse dele af det sociale område finder anvendelse for kommunernes  

 udgifter efter aktiveringsloven.
Det er en forudsætning for at opnå  

 statsrefusion, at såvel reglerne i aktiveringsloven som reglerne i ovennævnte  

 bekendtgørelser er overholdt.
Det drejer sig f.eks. om reglerne vedrørende  

 journalføring, kontrol, dokumentation, grundlaget for trufne beslutninger  

 (visitationen), personbogføring mv.
 104. Ændringslov nr. 1112 af 20. december 1995 til  

 aktiveringsloven indeholder i § 3 en overgangsbestemmelse, der omhandler en  

 orientering om de nye ydelsesregler til kontanthjælpsmodtagere under 25 år i  

 individuel jobtræning.
 Det følger af § 3, at kommunalbestyrelsen senest den 15. februar 1996 skal  

 give en orientering om indholdet af de nye ydelsesregler til de  

 kontanthjælpsmodtagere under 25 år, der deltager i et tilbud om individuel  

 jobtræning, som først afsluttes efter den 1. april 1996.
