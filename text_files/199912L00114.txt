Fremsat den 2. december 1999 af økonomiministeren  

 (Marianne Jelved) Forslag til Lov om ændring af lov om  

 fondsmæglerselskaber, lov om investeringsforeninger og  

 specialforeninger og lov om ændring af lov om værdipapirhandel  

 m.v. og forskellige andre love 1) (Koncernregler, adskillelse af kundemidler m.v.) § 1 I lov om fondsmæglerselskaber, jf lovbekendtgørelse nr. 659  

 af 12. august 1999, foretages følgende ændringer:
 1. I § 1 indsættes som stk. 7 og 8:
»Stk. 7. Et fondsmæglerselskab kan i  

 fællesskab med andre virksomheder drive anden virksomhed end angivet i  

 § 1, stk. 1, og stk. 2, jf. stk. 4,  

 såfremt 1)	fondsmæglerselskabet ikke direkte eller indirekte har  

 bestemmende indflydelse på virksomheden, 2)	fondsmæglerselskabet ikke driver  

 virksomheden sammen med pen 3)	virksomheden udøves i et andet selskab end  

 fondsmæglerselskabet.
 Stk. 8. Hvis et fondsmæglerselskab eller en koncern ved  

 erhvervelse, fusion m.v. kommer til at drive anden virksomhed i strid med  

 § 1, stk. 1, og stk. 2, jf. stk. 4, eller stk. 7,  

 kan Finanstilsynet fastsætte en frist for afhændelsen af den  

 anden virksomhed, hvis en umiddelbar afhændelse vil være  

 forbundet med et økonomisk tab.«.
 2. § 3, stk. 2, 2. pkt., affattes  

 således:
 »Erhvervelse af aktier og obligationer, der er noteret  

 på en fondsbørs eller optaget til handel på et andet  

 reguleret marked, samt andele i investeringsforeninger med henblik på  

 at investere selskabets ansvarlige kapital, betragtes ikke som  

 udførelse af de i bilag 1, afsnit A, nr. 2, nævnte  

 tjenesteydelser ved fastlæggelse af kapitalkravet i 1. pkt.«.
 3. I § 6 indsættes som stk. 7:
 »Stk. 7. Et udenlandsk fondsmæglerselskab med  

 repræsentationskontor her i landet skal give Finanstilsynet meddelelse  

 herom, såfremt der sker ændringer i de i henhold til stk. 6  

 anmeldte forhold.«.
 4. I § 9 indsættes som stk. 9:
 »Stk. 9. Bestemmelserne i stk. 1-8 finder tilsvarende  

 anvendelse på erhvervelse af kvalificerede andele i et  

 fondsmæglerselskabs moderselskab, når moderselskabets virksomhed  

 udelukkende eller hovedsageligt består i at eje kapitalandele i  

 finansielle virksomheder.«.
 5. Efter § 10 indsættes i kapitel 4:
»§ 10 a.
Finanstilsynet kan pålægge et  

 holdingselskab, der ejer kapitalandele i finansielle virksomheder, herunder  

 mindst ét fondsmæglerselskab, at udskille de finansielle  

 virksomheder i en delkoncern under et andet holdingselskab, hvis virksomhed  

 udelukkende eller hovedsageligt består i at eje kapitalandele i  

 finansielle virksomheder, såfremt 1)	koncernen er struktureret på en sådan måde, at  

 holdingselskabet ikke skal opfylde solvenskravene i § 23, stk. 1, jf.  

 §§ 37 a eller 37 b i lov om banker og sparekasser m.v., 2)	et medlem af holdingselskabets bestyrelse eller direktion omfattes  

 af et af forholdene i § 5, stk. 6, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 10 b.
Finanstilsynet kan forlange, at et  

 fondsmæglerselskabs moderselskab, hvis virksomhed udelukkende eller  

 hovedsageligt består i at eje kapitalandele i finansielle virksomheder,  

 afhænder kapitalandelene i fondsmæglerselskabet,  

 såfremt 1)	moderselskabet ikke opfylder solvenskravene i § 23, stk. 1, jf.  

 §§ 37 a eller 37 b i lov om banker og sparekasser m.v., 2)	et medlem af moderselskabets bestyrelse eller direktion omfattes af  

 et af forholdene i § 5, stk. 6, nr. 1-3, eller 3)	moderselskabet modvirker en forsvarlig drift af  

 fondsmæglerselskabet.«.
 6. Efter § 14 indsættes:
»§ 14 a.
Et fondsmæglerselskab skal uden ophold  

 indsætte forskud og deposita modtaget fra kunder på en  

 særlig kundekonto i et kreditinstitut.
Kundekontoen skal være  

 adskilt fra selskabets egne midler.
 Stk. 2. Fondsmæglerselskabet skal internt bogføre  

 kundernes indbetalinger på særskilte kundekonti, hvoraf den  

 enkelte kundes indestående i fondsmæglerselskabet skal  

 fremgå.
 Stk. 3. Finanstilsynet fastsætter nærmere regler  

 for fondsmæglerselskabernes bogføring af kundernes  

 indbetalinger.«.
 7. I § 17 stk. 3, indsættes efter  

 »immaterielle aktiver«: », skatteaktiver«.
 8. § 23, stk. 3, affattes således:
 »Stk. 3. Finanstilsynet kan fastsætte særlige  

 regler om regnskab, revision og konsolidering for fondsmæglerselskaber  

 og for disses moderselskaber, jf. § 23, stk. 1, jf. §§ 37 a og 37 b i  

 lov om banker og sparekasser m.v.«.
 9. § 23, stk. 4, affattes således:
 »Stk. 4. Finanstilsynet fastsætter nærmere regler  

 for transaktioner, der indgås mellem et fondsmæglerselskab og  

 virksomheder, der direkte eller indirekte er forbundet med  

 fondsmæglerselskabet som dattervirksomheder, associerede virksomheder,  

 moderselskaber eller som moderselskabernes associerede virksomheder og  

 øvrige dattervirksomheder samt for transaktioner, der indgås  

 mellem fondsmæglerselskabet og virksomheder eller personer, der direkte  

 eller indirekte ejer 20 pct. eller mere af kapitalandelene eller  

 stemmerettighederne i fondsmæglerselskabet samt disses  

 dattervirksomheder og associerede virksomheder.«.
 10. I § 23 indsættes som stk. 5:
»Stk. 5. Koncerninterne transaktioner foretaget i strid med de  

 i medfør af stk. 4 fastsatte regler skal ophæves,  

 således at ydelserne om muligt tilbageleveres, herunder at eventuel  

 sikkerhedsstillelse ophører.
Udbetalinger fra  

 fondsmæglerselskabet, der er foretaget i forbindelse med koncerninterne  

 transaktioner i strid med de i medfør af stk. 4 fastsatte regler,  

 skal tilbageføres tillige med en årlig rente af beløbet  

 svarende til den rente, der er fastsat efter § 5, stk. 1 og 2, i  

 lov om rente ved forsinket betaling.«.
 11. § 31, stk. 2 og 3, ophæves og i stedet  

 indsættes:
 »Stk. 2. § 49, stk. 6, § 50, stk. 1, 4 og  

 5, og § 51 i lov om banker og sparekasser m.v. finder tilsvarende  

 anvendelse på Finanstilsynets tilsyn efter denne lov.
Stk. 3. Finanstilsynet skal undersøge  

 fondsmæglerselskabernes forhold, herunder ved gennemgang af  

 løbende indberetninger og ved inspektioner i de enkelte  

 fondsmæglerselskaber, hvor der foretages gennemgang af  

 fondsmæglerselskabernes engagementer og øvrige forhold, herunder  

 markedsrisici og forretningsgange.
Fondsmæglerselskaberne skal give  

 Finanstilsynet de oplysninger, der er nødvendige for tilsynets  

 virksomhed.
Finanstilsynet kan til enhver tid mod behørig legitimation  

 uden retskendelse få adgang til et fondsmæglerselskab og dets  

 filialer med henblik på indhentelse af oplysninger og ved  

 inspektioner.
 Stk. 4. I det omfang det er nødvendigt for  

 bedømmelsen af et fondsmæglerselskabs økonomiske  

 stilling, kan Finanstilsynet indhente oplysninger og til enhver tid mod  

 behøring legitimation uden retskendelse få adgang til de  

 virksomheder, med hvilke fondsmæglerselskabet har særlig direkte  

 eller indirekte forbindelse, jf. definitionerne i årsregnskabslovens  

 § 1, stk. 2, nr. 5 og 8.«.
 Stk. 4-8 bliver herefter stk. 5-9.
 12. § 31 a, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 13. Efter § 35 indsættes:
»§ 35 a.
Bestyrelsesmedlemmer, revisorer og  

 granskningsmænd samt deres suppleanter, direktører og  

 øvrige ansatte i et fondsmæglerselskab, må ikke  

 uberettiget videregive eller udnytte fortrolige oplysninger, som de under  

 udøvelsen af deres hverv er blevet bekendt med.
Tilsvarende  

 gælder bestyrelsesmedlemmer, revisorer og granskningsmænd samt  

 deres suppleanter, direktører og øvrige ansatte i finansielle  

 holdingselskaber, jf. § 23, stk. 1, jf. § 37 a, stk. 4, i  

 lov om banker og sparekasser m.v. og moderselskaber, jf. § 23,  

 stk. 1, jf. § 37 b, stk. 1 i lov om banker og sparekasser  

 m.v.
 Stk. 2. Såfremt videregivelsen er erhvervsmæssigt  

 begrundet, kan sædvanlige oplysninger om kundeforhold videregives til  

 koncernvirksomheder, der er underlagt en tavshedspligt som nævnt i  

 stk. 1.
 Stk. 3. Oplysninger, der ikke vedrører rent private  

 forhold, kan videregives til fondsmæglerselskabets moderselskab til  

 brug for styring af virksomheder i koncernen, jf. § 23, stk. 1, jf.  

 § 37 a, stk. 3 i lov om banker og sparekasser m.v., såfremt  

 moderselskabet er en finansiel virksomhed, jf. § 23, stk. 1, jf.  

 § 37 b, stk. 1 i lov om banker og sparekasser m.v.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Fondsmæglerselskabet skal påse, at de  

 personer, der får kendskab til oplysningerne, er bekendt med deres  

 tavshedspligt.
Stk. 6. Fondsmæglerselskabet skal udarbejde  

 retningslinier for, i hvilket omfang kundeoplysninger kan videregives.  

 Retningslinierne skal være offentligt tilgængelige.« 14. I § 36, stk. 1, ændres »§ 1, stk. 2, 4 og 6« til: »§ 1,  

 stk. 2, 4, 6 og 7«.
 15. § 36, stk. 2, ophæves og stedet  

 indsættes:
 »Stk. 2. Grov eller gentagen overtrædelse af § 14 a  

 straffes med bøde.
Stk. 3. Overtrædelse af § 35 a straffes med  

 bøde, for så vidt højere straf ikke er forskyldt efter  

 straffeloven.
På samme måde straffes personer, der uberettiget  

 udnytter fortrolige oplysninger, jf. § 35 a.« Stk. 3-9 bliver herefter stk. 4-10.
§ 2 I lov nr. 476 af 10. juni 1997 om investeringsforeninger og  

 specialforeninger, jf. lovbekendtgørelse nr. 298 af 11. maj 1999,  

 foretages følgende ændringer:
 1. I § 19 indsættes efter stk. 1 som  

 nyt stykke:
 »Stk. 2. Bestyrelsen kan tillade, at en direktør i et  

 administrationsselskab kan være direktør i  

 administrationsselskabets moderselskab, hvis moderselskabets aktiviteter  

 udelukkende eller hovedsageligt består i at være moderselskab for  

 finansielle virksomheder, og hvis moderselskabet ikke står i  

 koncernforbindelse eller har anden snæver forbindelse med et  

 pengeinstitut, som er depotselskab for en eller flere foreninger, som  

 administreres af administrationsselskabet.«.
 Stk. 2. bliver herefter stk. 3.
 2. § 41 affattes således:
»§ 41. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning  

 for foreningens fortsatte virksomhed.
Pligten gælder tilsvarende for  

 forhold, som de valgte revisorer konstaterer som led i hvervet som revisor i  

 et selskab, som medvirker ved foreningens aktiviteter, jf. § 15,  

 stk. 2, og § 73.«.
 3. § 68, stk. 2 og 3, affattes således:
»Stk. 2. Højst 10 pct. af formuen kan på  

 investeringstidspunktet investeres i unoterede aktier og anparter udstedt af  

 det samme selskab.
En erhvervsudviklingsforening kan dog uanset grænsen  

 i 1. pkt. investere sin formue gennem enheder, der udelukkende investerer de  

 indkomne midler i aktier og anparter i unoterede aktieselskaber og  

 anpartsselskaber, såfremt højst 10 pct. af enhedens formue  

 på investeringstidspunktet kan investeres i aktier og anparter udstedt  

 af det samme selskab.
For investeringer i andre værdipapirer  

 gælder de i kapitel 9 nævnte begrænsninger.
 Stk. 3. Bestemmelserne i § 62, stk. 2, om betydelig  

 indflydelse finder tillige anvendelse på erhvervsudviklingsforeningers  

 investeringer i såvel noterede som unoterede aktier og anparter,  

 også hvis investeringerne sker gennem de i stk. 2 nævnte  

 enheder.«.
 4. § 77, stk. 1, 2. pkt., affattes  

 således:
 »Finanstilsynet kan til enhver tid mod behørig  

 legitimation uden retskendelse få adgang til en forening med henblik  

 på indhentelse af oplysninger og ved inspektioner.«.
 5. § 77 a, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 6. § 78 ophæves.
§ 3 I lov nr. 414 af 26. juni 1998 om ændring af lov om  

 værdipapirhandel m.v. og forskellige andre love foretages  

 følgende ændring:
 1. I § 15, stk. 6, ændres to steder »ecu«  

 til: »euro«.
§ 4 I lov nr. 238 af 21. april 1999 om forsikringsmæglervirksomhed  

 foretages følgende ændring:
 1. § 26, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
§ 5 I lov om et skibsfinansieringsinstitut, jf. lovbekendtgørelse nr.  

 264 af 4. maj 1999, foretages følgende ændring:
 1. § 5 a, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
§ 6 Stk. 1. Loven træder i kraft den 1.  

 april 2000.
 Stk. 2. § 14 a i lov om fondsmæglerselskaber, som  

 affattet ved denne lovs § 1, nr. 6, finder tillige anvendelse på  

 forskud og deposita, der er modtaget fra kunder før lovens  

 ikrafttræden.
 Stk. 3. Konkurslovens regler om omstødelse finder  

 tilsvarende anvendelse på forskud og deposita, der i medfør af  

 stk. 2 overføres til en særlig konto i et  

 pengeinstitut.
 Stk. 4. Uanset bestemmelserne i § 1, nr. 1, kan  

 fondsmæglerselskaber, der ved lovens ikrafttræden driver anden  

 erhvervsvirksomhed sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med fondsmæglerselskabet, fortsætte denne drift.  

 Finanstilsynet skal inden 30. juni 2000 underrettes herom.
§ 7 Loven gælder ikke for Færøerne og Grønland, men  

 §§ 1-4 kan ved kongelig anordning sættes i kraft for disse  

 landsdele med de afvigelser, som de særlige færøske og  

 grønlandske forhold tilsiger.
Bemærkninger til lovforslaget Almindelige bemærkninger Indledning Udvalget om den finansielle sektor efter år 2000  

 under Økonomiministeriet fremlagde i september 1999 en rapport  

 indeholdende en række anbefalinger med henblik på at skabe gode  

 generelle rammevilkår for den finansielle sektor og herigennem bidrage  

 til de nødvendige strukturelle tilpasninger og en styrket konkurrence.  

 Udvalgets anbefalinger er udmøntet i en række ændringer i  

 de finansielle love.
Udviklingen inden for den finansielle sektor har vist, at  

 der såvel nationalt som internationalt er en tendens til, at der sker  

 en koncentration af de finansielle virksomheder med henblik på at skabe  

 konkurrencedygtige enheder.
I lyset heraf har Udvalget om den finansielle  

 sektor efter år 2000 foreslået, at der sker en styrkelse af de  

 finansielle tilsynregler ved en udbygning af tilsynet med finansielle  

 koncerner, dvs. holdingselskaber, der udelukkende eller hovedsageligt ejer  

 kapitalandele i finansielle virksomheder.
Det foreslås, at der  

 indføres et krav om, at Finanstilsynet skal godkende aktionærer,  

 og at ledelsen i holdingselskabet skal opfylde visse krav om egnethed og  

 hæderlighed.
Derudover får Finanstilsynet mulighed for at  

 forlange afhændelse af kapitalandele, og at de finansielle virksomheder  

 udskilles i en koncern for sig.
Desuden udbygges reglerne om koncerninterne  

 transaktioner.  Med henblik på at  

 styrke muligheden for at styre de samlede risici inden for en koncern  

 foreslås desuden en udvidelse af adgangen til at videregive  

 kundeoplysninger til finansielle virksomheders moderselskaber.
Det er en  

 betingelse, at videregivelsen er nødvendig som et led i styringen af  

 koncernens virksomheder, hvilket ikke omfatter videregivelse til brug for  

 markedsføring eller kunderådgivning, og at videregivelsen ikke  

 vedrører oplysninger om kundens rent private forhold.
Det  

 fastsættes desuden, at de finansielle virksomheder skal udarbejde  

 offentligt tilgængelige retningslinier om, i hvilket omfang  

 kundeoplysninger kan videregives.
Endelig gives direktører i  

 investeringsforeningers og specialforeningers administrationsselskaber adgang  

 til samtidigt at være direktører i administrationsselskabets  

 eventuelle moderselskab.
Som følge af ovennævnte udvalgs  

 arbejde blev der allerede ved lov nr. 328 af 31. maj 1999 om ændring af  

 lov om forsikringsvirksomhed, lov om banker og sparekasser m.v.,  

 realkreditloven og lov om fondsmæglerselskaber (kapitalkrav og  

 ledelsesbestemmelser) taget et første skridt mod indførelsen af  

 tilsyn med holdingselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
Med loven  

 blev der indført kapitalkrav til disse holdingsselskaber,  

 engagementsgrænser herfor samt ændrede ledelsesregler, hvorefter  

 direktører i virksomheder under tilsyn af Finanstilsynet tillige kan  

 være direktører i et holdingselskab, der udelukkende eller  

 hovedsageligt ejer kapitalandele i finansielle virksomheder.  

 Sidstnævnte gælder dog ikke for direktører i  

 investeringsforeninger og specialforeninger.
De regler, der nu foreslås  

 vedrørende holdingselskaber, hvis virksomhed udelukkende eller  

 hovedsageligt består i at eje kapitalandele i finansielle virksomheder,  

 er næste skridt i processen med henblik på at indføre  

 tilsyn med disse holdingselskaber.
 Lovforslaget indebærer herudover, at de til et  

 fondsmæglerselskab indbetalte deposita og forskud fra kunder i en  

 konkurssituation - i det omfang midlerne faktisk er holdt adskilt fra  

 fondsmæglerselskabets øvrige midler - vil være et  

 separatistkrav.
 Desuden foreslås det, at skatteaktiver - i lighed  

 med immaterielle aktiver - skal fratrækkes i forbindelse med et  

 fondsmæglerselskabs opgørelse af den ansvarlige kapital, ligesom  

 reglerne om finansielle virksomheder, herunder fondsmæglerselskabers,  

 mulighed for at udøve bestemmende indflydelse i ikke-finansielle  

 virksomheder lempes, således at to finansielle virksomheder kan  

 udøve bestemmende indflydelse, også såfremt disse er fra  

 samme delsektor.
 Med lovforslaget får erhvervsudviklingsforeninger  

 mulighed for at investere i unoterede værdipapirer gennem enheder, der  

 udelukkende investerer de modtagne midler i aktier og anparter i unoterede  

 aktieselskaber og anpartsselskaber.
 Endvidere præciseres bestemmelsen om Finanstilsynets  

 adgang til at foretage inspektioner uden retskendelse.
 Lovforslaget indeholder desuden mindre redaktionelle  

 ændringer.
Finansielle koncerner »Fit and proper« Alle de finansielle love indeholder bestemmelser om, at  

 ledelsen - det vil sige medlemmerne af bestyrelsen og direktionen - skal  

 opfylde visse krav om egnethed og hæderlighed (»fit and proper«).
Koncerner stiller betydelige krav til koncernledelsens  

 evner, herunder dens evne til at overvåge de forskelligartede  

 virksomheders risici.
En regulering af holdingselskaber bør derfor  

 indeholde krav om, at medlemmerne af bestyrelsen og direktionen i  

 holdingselskabet skal besidde tilstrækkelig erfaring og indsigt til, at  

 de kan varetage den overordnede ledelse af koncernen.
Godkendelse af storaktionærer De gældende regler i  

 tilsynslovgivningen foreskriver, at tilsynet Udskillelse i delkoncern Alle finansielle virksomheder har i dag en  

 begrænsning i deres aktivitetsområde.
Sådanne regler  

 gælder ikke for holdingselskaber.
Holdingselskabet kan således eje f.eks. et  

 værft eller en skofabrik samtidig med, at det ejer finansielle  

 virksomheder.
Disse ikke-finansielle aktiviteter vil kunne  

 påføre de finansielle virksomheder koncernrisici.
 Det foreslås derfor at give Finanstilsynet mulighed  

 for at kræve udskillelse af de finansielle virksomheder i en delkoncern  

 under et holdingselskab, hvorefter der efter de regler, der er blevet  

 indført med lov nr. 328 af 31. maj 1999, vil blive stillet kapitalkrav  

 til holdingselskabet og koncernen.
Afhændelse af kapitalandele Såfremt et holdingselskab modvirker en forsvarlig  

 drift af en finansiel virksomhed, har Finanstilsynet forskellige  

 sanktionsmuligheder, herunder muligheden for at ophæve stemmeretten  

 på aktieposten.
Denne sanktion er imidlertid ikke altid  

 tilstrækkelig.
For det første kan det være moderselskabets  

 dårlige økonomiske situation - og ikke dets handlinger - der  

 umuliggør en forsvarlig drift af den finansielle virksomhed.  

 Dernæst kan en ophævelse af stemmeretten bevirke, at  

 beslutningsprocessen i den finansielle virksomhed vanskeliggøres, da  

 der så er risiko for, at der ikke er et tilstrækkeligt antal  

 stemmeberettigede til at træffe beslutninger på  

 generalforsamlingen.
Som en yderligere sanktionsmulighed foreslås der  

 indført en mulighed for, at Finanstilsynet kan forlange, at  

 holdingselskabet afhænder kapitalandelene i den finansielle virksomhed.  

 Sådanne regler kendes fra andre EU-lande.
Koncerninterne transaktioner Bestemmelsen om hjemmel for Finanstilsynet til at  

 fastsætte nærmere regler om koncerninterne transaktioner er  

 enslydende i alle de finansielle love.
Som følge af  

 gennemførelsen af artikel 8 i Europa-Parlamentets og Rådets  

 direktiv 98/78/EF af 27. oktober 1998 om supplerende tilsyn med  

 forsikringsselskaber i en forsikringsgruppe (i det følgende kaldet  

 »forsikringsgruppedirektivet«) ændres bestemmelsen i lov om  

 forsikringsvirksomhed, således at kredsen af de omfattede virksomheder  

 udvides dels med fjernere tilknyttede virksomheder, dels med personer, der er  

 aktionærer.
En tilsvarende ændring foretages i  

 fondsmæglerselskabsloven.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Såfremt en koncernintern transaktion i dag  

 indgås i strid med reglerne i bekendtgørelsen herom, er  

 sanktionen straf i form af bøde.
Med lovforslaget vil transaktionen  

 også skulle ophæves og ydelserne tilbageleveres med forbehold for  

 trediemands eventuelle bedre stiftede rettigheder eller anden umulighed.
Videregivelse af kundeoplysninger Loven muliggør i dag, at sædvanlige  

 kundeoplysninger kan videregives til andre finansielle virksomheder inden for  

 en koncern, forudsat at modtageren er underlagt en tavshedspligt svarende til  

 fondsmæglerselskabets.
Herudover kan oplysninger videregives, når dette er  

 berettiget.
Dette omfatter blandt andet videregivelse, som følger af  

 en lovbestemt pligt, videregivelse til brug for klagesager og civile  

 retssager samt i nogle tilfælde i forbindelse med outsourcing, f.eks.  

 af edb.
Udviklingen inden for den finansielle sektor er gået  

 i retning af, at et stigende antal finansielle virksomheder indgår i  

 koncern med andre finansielle virksomheder med henblik på at skabe  

 konkurrencedygtige enheder.
På den baggrund har Udvalget om den  

 finansielle sektor efter år 2000 peget på behovet for et bedre  

 tilsyn med finansielle koncerner.
Med henblik på at styrke muligheden for at styre de  

 samlede risici inden for en koncern foreslås således en udvidelse  

 af adgangen til at videregive kundeoplysninger til finansielle virksomheders  

 moderselskaber.
Det er en betingelse, at videregivelsen er nødvendig  

 som et led i styringen af koncernens virksomheder, hvilket ikke omfatter  

 videregivelse til brug for markedsføring eller kunderådgivning,  

 og at videregivelsen ikke vedrører oplysninger om kundens rent private  

 forhold.
Der har endvidere været peget på behovet for  

 at udvide adgangen til at videregive kundeoplysninger som led i at sikre en  

 effektiv drift.
Dette indgik i udkastet til ændring af bestemmelsen,  

 som Økonomiministeriet sendte i høring.
På baggrund af en  

 afvejning mellem hensynet til at sikre, at kunderne har tillid til, at  

 kundeoplysningerne behandles fortroligt og hensynet til at sikre en effektiv  

 drift af virksomheden, blev det samtidigt foreslået, at denne nye  

 adgang til at videregive oplysninger ikke skulle omfatte følsomme  

 kundeoplysninger eller videregivelse af kundeoplysninger i  

 markedsføringsøjemed.
I de indkomne høringssvar blev der blandt andet  

 rejst en række spørgsmål vedrørende forholdet til  

 de påtænkte ændringer i registerlovgivningen.
Dette skal  

 ses i sammenhæng med, at reglerne i de finansielle love suppleres af de  

 generelle databeskyttelsesretlige regler i registerlovgivningen.  

 Justitsministeriet vil i denne folketingssamling fremsætte et  

 lovforslag om behandling af personoplysninger med henblik på at  

 gennemføre Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«). På denne baggrund er det valgt på  

 nuværende tidspunkt alene at foreslå ændringer, som  

 angår styring af koncernrisici.
Når der foreligger en afklaring  

 vedrørende Justitsministeriets lovforslag om behandling af  

 personoplysninger, kan der blive tale om at foreslå yderligere  

 ændringer af reglerne i de finansielle love om videregivelse af  

 kundeoplysninger.
 Lovforslaget indeholder desuden et ny bestemmelse om, at  

 fondsmæglerselskaberne skal udarbejde offentligt tilgængelige  

 retningslinier om, i hvilket omfang kundeoplysninger kan videregives.
 Tilsvarende ændringer foreslås  

 gennemført i bank- og sparekasseloven, lov om forsikringsvirksomhed og  

 realkreditloven.
Regulerede markeder er enten fondsbørser eller autoriserede  

 markedspladser I Danmark er regulerede markeder enten fondsbørser  

 eller autoriserede markedspladser.
Formålet med også at have  

 autoriserede markedspladser er bl.a. at styrke kapitaltilførslen til  

 mindre og mellemstore virksomheder.
Efter den gældende lovgivning kan  

 fondsmæglerselskaber, der opfylder et kapitalkrav på 300.000  

 euro, placere selskabets ansvarlige kapital i børsnoterede  

 værdipapirer og andele i investeringsforeninger, uden at dette  

 betragtes som handel for egen regning, og selskabet dermed bliver omfattet at  

 et kapitalkrav på 1 mio. euro.
Med lovforslaget får disse  

 fondsmæglerselskaber også mulighed for at placere kapitalen i  

 værdipapirer optaget til handel på regulerede markeder.  

 Ændringen er begrundet i et ønske om at sidestille traditionelle  

 fondsbørser og andre regulerede markeder i  

 investeringsservicedirektivets forstand, jf.
Rådets direktiv  

 93/22/EØF af 10. maj 1993 om investeringsservice i forbindelse med  

 værdipapirer (i det følgende kaldet  

 »investeringsservicedirektivet«), d.v.s. markeder, hvor der omsættes  

 værdipapirer.
Segregerede konti Ifølge artikel 10 i investeringsservicedirektivet  

 skal et investeringsselskab træffe fyldestgørende  

 foranstaltninger vedrørende de midler, der tilhører investorer,  

 med henblik på at beskytte disses rettigheder og forhindre, at  

 investeringsselskaber, der ikke er kreditinstitutter, anvender investorernes  

 midler for egen regning.
Lovforslaget medfører, at et  

 fondsmæglerselskab skal indsætte deposita og forskud, som  

 fondsmæglerselskabet modtager fra kunderne, på en konto i et  

 kreditinstitut, hvor indeståendet skal svare til de i  

 fondsmæglerselskabet indbetalte kundemidler.
Fondsmæglerselskabet  

 skal internt bogføre kundernes indbetalinger på  

 særskilte kundekonti, hvoraf den enkelte kundes indestående i  

 fondsmæglerselskabet skal fremgå.
Fondsmæglerselskaberne  

 skal således udskille betroede midler fra egne midler ved at  

 indsætte disse på en særlig kundekonto.
Bestemmelsen tilsigter at opnå, at indbetalte  

 deposita og forskud fra kunder er individualiseret i en sådan grad, at  

 separatiststilling vil kunne anerkendes i en konkurssituation, i det omfang  

 midlerne faktisk er holdt adskilt fra fondsmæglerselskabets  

 øvrige midler.
I de tilfælde, hvor fondsmæglerselskabet  

 ikke har holdt deposita og forskud fra kunder adskilt fra  

 fondsmæglerselskabets øvrige midler, vil  

 spørgsmålet, om hvorvidt kunderne har mistet deres  

 separatiststatus, skulle afgøres ved domstolene.
 Kunders marginindskud, som er indbetalt i  

 fondsmæglerselskabet som sikkerhedsstillelse for derivatkontrakter, og  

 som er anvendt som sikkerhedsstillelse hos fondsmæglerselskabets  

 modpart eller indestår hos selskabets modpart med henblik på  

 indgåelse af kontrakter, vil ikke være omfattet af forslagets  

 bestemmelser om adskillelse af kundemidler.
Bestemmende indflydelse Efter gældende lovgivning må to finansielle  

 virksomheder inden for samme lovområde (eksempelvis to  

 fondsmæglerselskaber) ikke tilsammen udøve bestemmende  

 indflydelse.
Tilsvarende regler gælder for ATP og LD.
Disse  

 virksomheder kan dog sammen med en finansiel virksomhed fra en anden  

 delsektor udøve bestemmende indflydelse.
To virksomheder inden for  

 forskellige områder (eksempelvis et fondsmæglerselskab og et  

 pengeinstitut) må således tilsammen udøve bestemmende  

 indflydelse.
Det er svært at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livsforsikringsselskaber, at udøve bestemmende indflydelse, end det er  

 for to virksomheder inden for forskellige lovområder, eksempelvis LD og  

 en pensionskasse.
Finanstilsynets adgang til at foretage  

 inspektionsbesøg uden retskendelse Finanstilsynets adgang til at foretage  

 inspektionsbesøg hos finansielle virksomheder uden retskendelse  

 præciseres i overensstemmelse med den traditionelle opfattelse af, at  

 Finanstilsynets adgang til at foretage inspektionsbesøg er omfattet af  

 undtagelsen i Grundlovens § 72 om boligens ukrænkelighed.
En  

 tilsvarende præcisering er allerede gennemført i såvel  

 realkreditloven som lov om værdipapirhandel m.v.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Lov om investeringsforeninger og specialforeninger Lovforslaget giver adgang for direktører i  

 investeringsforeningers og specialforeningers administrationsselskaber til  

 samtidigt at være direktører i administrationsselskabets  

 eventuelle moderselskab.
Adgangen til at være direktør i  

 moderselskabet gælder dog kun, hvis der ikke er koncernsammenhæng  

 til depotselskaber for foreninger, som administreres af  

 adminstrationsselskabet.
For erhvervsudviklingsforeninger er det af  

 afgørende betydning at finde de rette unoterede selskaber at investere  

 i, da risikoen ved investeringer i unoterede selskaber normalt er  

 større end risikoen ved investeringer i noterede selskaber.
Det er  

 vanskeligt at finde tilstrækkeligt mange egnede selskaber at investere  

 i.
Der er derfor et behov for at kunne overlade denne aktieudvælgelse  

 til andre, som besidder en særlig ekspertise i at udpege unoterede  

 selskaber på et givet marked eller i en given branche.
Det  

 foreslås derfor, at erhvervsudviklingsforeninger får mulighed for  

 at investere i unoterede værdipapirer gennem enheder, der udelukkende  

 investerer de modtagne midler i aktier og anparter i unoterede aktieselskaber  

 og anpartsselskaber.
Høring Advokatrådet, Amtsrådsforeningen, Alfred Berg  

 Kapitalforvaltning Fondsmæglerselskab A/S, Arbejderbevægelsens  

 Erhvervsråd, Arbejdsmarkedets Tillægspension (ATP), BI Asset  

 Management Fondsmæglerskab A/S, Dansk Autoriseret Markedsplads A/S, Den  

 Danske Børsmæglerforening, Carnegie Asset Management  

 Fondsmæglerselskab A/S, Dana Invest Fondsmæglerselskab A/S,  

 Danmarks Nationalbank, Danmarks Rederiforening, Dansk Arbejdsgiverforening,  

 Dansk Aktionærforening, Danske Finansieringsselskabers Forening, Dansk  

 Handel & Service, Dansk Industri, Dansk Portefølje  

 Fondsmæglerselskab A/S, Dansk Præmieinvest  

 Fondsmæglerselskab A/S, Den Danske Finansanalytikerforening, Den danske  

 Fondsmæglerforening, Det Danske Handelskammer, Det Økonomiske  

 Råd, Erhvervenes Skattesekretariat, Erhvervsankenævnet,  

 Erhvervsministeriet, Erhvervs- og Selskabsstyrelsen, Finansforbundet,  

 Finansieringsinstituttet for Industri og Håndværk A/S,  

 Finansministeriet, Finansrådet, Finansstyrelsen, Finanssektorens  

 Arbejdsgiverforening, Fondsrådet, Forbrugerrådet, Foreningen af  

 Firmapensionskasser, Foreningen af J.A.K.
Andelskasser, Foreningen af  

 Statsautoriserede Revisorer, Foreningen Registrerede Revisorer, Forsikring  

 & Pension, FTF, Garantifonden for indskydere og investorer,  

 Grønlands Hjemmestyre, Håndværksrådet,  

 InvesteringsForeningsRådet, Justitsministeriet, Københavns  

 Fondsbørs A/S, Landsorganisationen i Danmark, Lokale Pengeinstitutter,  

 Lønmodtagernes Dyrtidsfond (LD), Pengeinstitutternes Betalingssystemer  

 A/S, Realkreditrådet, Regionale Bankers Forening, Registertilsynet,  

 Rigsombudsmanden på Færøerne, Rigsrevisionen,  

 Sammenslutningen Danske Andelskasser, SEB Asset Management  

 Fondsmæglerselskab A/S, Skatteministeriet og  

 Værdipapircentralen.
 Administrative og økonomiske konsekvenser for det  

 offentlige samt miljømæssige konsekvenser mv.
Lovforslaget skønnes, sammen med de  

 samtidige foreslåede ændringer i de øvrige finansielle  

 love (lov om bank- og sparekasser mv., lov om realkredit, lov om  

 forsikringsvirksomhed samt lov om værdipapirhandel mv.) at  

 medføre behov for 1 AC-årsværk og 1  

 kontorfunktionær-årsværk i Finanstilsynet.
De samlede  

 udgifter hertil skønnes årligt at være 600.000 kr.
Hertil  

 kommer driftsudgifter på 200.000 kr. årligt.
De samlede udgifter  

 til Finanstilsynets tilsyn dækkes af selskaber under Finanstilsynets  

 tilsyn.
Beløbet vil blive fordelt mellem de enkelte finansielle  

 sektorer efter Finanstilsynet sædvanlige fordelingsnøgle.
 Lovforslaget skønnes hverken at have  

 miljømæssige konsekvenser eller administrative konsekvenser for  

 borgerne.
Erhvervsmæssige konsekvenser Ændringerne forventes at skabe bedre rammer for  

 strukturtilpasning og bidrager derved til øget konkurrence.
Forslaget udgør endnu et skridt i  

 indførelsen af et egentligt tilsyn med holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Første skridt blev taget i  

 foråret 1999, hvor der bl.a. blev indført kapitalkrav til disse  

 holdingselskaber.
Med nærværende lovforslag foreslås bl.a.  

 indført krav til holdingselskabets ledelses egnethed og  

 hæderlighed, svarende til det krav, der stilles til ledelserne i de  

 finansielle virksomheder.
Det vurderes, at ledelserne i moderselskaber i de  

 nuværende finansielle koncerner i dag kan opfylde kravet om egnethed og  

 hæderlighed.
 Derudover foreslås, at der gives mulighed for under  

 visse omstændigheder, dels at forlange de finansielle virksomheder  

 under holdingselskabet udskilt i en delkoncern dels at forlange, at  

 holdingselskabet afhænder sine kapitalandele i de finansielle  

 virksomheder.
 Den foreslåede udvidelse af adgangen til at  

 videregive kundeoplysninger til fondsmæglerselskabets moderselskab vil  

 muliggøre, at moderselskabet i koncernen får det bedst mulige  

 redskab til at vurdere koncernens samlede risici.
Lovforslaget gør det muligt for finansielle  

 virksomheder fra samme sektor tilsammen at udøve bestemmende  

 indflydelse, forudsat at virksomhederne ikke indgår i en koncern eller  

 et administrationsfællesskab.
Dette er med til at styrke muligheden for  

 aktivt ejerskab, og dermed muligheden for indflydelse på  

 størrelsen af afkastet af den pågældende investering.
 Med forslaget foreslås desuden indført  

 regler, hvorefter fondsmæglerselskaber skal adskille midler modtaget  

 fra kunder fra selskabets egne midler.
Lovforslaget giver adgang for direktører i  

 investeringsforeninger og specialforeningers administrationsselskaber til  

 samtidigt at være direktører i administrationsselskabets  

 eventuelle moderselskab.
Derudover foreslås det, at  

 erhvervsudviklingsforeninger får mulighed for at investere i unoterede  

 værdipapirer gennem enheder, der udelukkende investerer de modtagne  

 midler i aktier og anparter i unoterede aktieselskaber og anpartsselskaber.  

 Begge dele medfører en administrativ lettelse for foreningerne.
Som det fremgår ovenfor, dækkes de samlede  

 udgifter til Finanstilsynets tilsyn af selskaber under Finanstilsynets  

 tilsyn.
En merudgift for Finanstilsynet på 800.000 kr. medfører  

 således en tilsvarende stigning i de finansielle virksomheders bidrag  

 til Finanstilsynet.
Det vurderes, at ca. 65 virksomheder vil være  

 omfattet af loven.
Et fokuspanel bestående af 22 virksomheder har  

 vurderet lovforslagets administrative konsekvenser.
Ca. 9 pct. forventer, at lovforslaget vil medføre  

 løbende administrative lettelser.
Ingen af virksomhederne har  

 været i stand til at tidsfastsætte lettelserne men skønner  

 dog, at der er tale om lettelser af et begrænset omfang.
Ca. 14 pct. af fokuspanelet forventer, at lovforslaget vil  

 medføre omstillingsbyrder.
Pr. berørt virksomhed anslås  

 omstillingsbyrden til ca. 8 timer.
Den administrative byrde består  

 hovedsageligt i justeringer af forretningsgangene vedrørende  

 kunderelationer.
Ca. 14 pct. af panelet forventer ligeledes, at  

 lovforslaget vil indebære løbende byrder i forbindelse med  

 videregivelse af kundeoplysninger.
Pr. berørt virksomhed vurderes de  

 løbende byrder at være ca. 16 timer årligt.
 Samlet set vurderes lovforslaget at have begrænsede  

 administrative konsekvenser for erhvervslivet.
Forholdet til EU-retten Investeringsservicedirektivet er gennemført i dansk  

 ret i forbindelse med Børsreform II, jf. lov nr. 1071 og 1072 fra  

 december 1995 med senere ændringer.
Det foreslås i det samtidigt  

 fremsatte forslag til ændring af lov om værdipapirhandel m.v., at  

 en del af bestemmelsen, der implementerer investeringsservicedirektivets  

 artikel 10, 3. pind, ophæves, jf. § 6, stk. 1, nr. 2 i lov om  

 værdipapirhandel mv.
Samtidig foreslås det, at der i lov om  

 fondsmæglerselskaber § 14 a indsættes en bestemmelse, der  

 implementerer artikel 10, 3. pind i investeringsservicedirektivet Forslaget indeholder en udbygning af reglerne om  

 koncerninterne transaktioner, der er enslydende i de finansielle love.
Den  

 foreslåede ændring i reglerne er bl.a. en konsekvens af, at lov  

 om forsikringsvirksomhed ændres i forbindelse med gennemførelse  

 af forsikringsgruppedirektivet.
 Lovforslagets ændring af lov om  

 investeringsforeninger og specialforeninger indebærer en redaktionel  

 ændring af gennemførelsen af artikel 5 i Europa-Parlamentet og  

 Rådets direktiv 95/26/EF af 29. juni 1995 om ændring af direktiv  

 77/780/EØF og 89/646/EØF om kreditinstitutter, direktiv  

 73/239/EØF og 92/49/EØF om skadesforsikring, direktiv  

 79/267/EØF og 92/96/EØF om livsforsikring, direktiv  

 93/22/EØF om investeringsselskaber og direktiv 85/611/EØF om  

 institutter for kollektiv investering i værdipapirer  

 (investeringsinstitutter), med henblik på at styrke tilsynet på  

 disse områder(i det følgende kaldet »BCCI-direktivet«).
Vurdering af konsekvenser af  

 lovforslag Positive konsekvenser/mindre udgifter (hvis ja, angives  

 omfang) Negative konsekvenser/mer-udgifter (hvis ja, angives  

 omfang) Økonomiske konsekvenser for stat, kommuner og  

 amtskommuner Ingen.
Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet, som dækkes af bidrag fra den finansielle  

 sektor.
Administrative konsekvenser for stat, kommuner og  

 amtskommuner Ingen.
 Ingen.
Økonomiske konsekvenser for erhvervslivet Ingen.
Ja.
Sammen med de samtidigt foreslåede ændringer  

 i de øvrige finansielle love anslås udgiften til kr. 800.000 for  

 Finanstilsynet som dækkes af bidrag fra den finansielle  

 sektor.
Administrative konsekvenser for erhvervslivet Mindre administrative lettelser.
 Mindre administrative byrder.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Lovforslaget gennemfører art. 10, 3. pind i  

 investeringsservicedirektiv samt art. 5 i BCCI-direktivet.
Lovovervågning Regeringen har iværksat en række initiativer  

 med henblik på at forbedre lovkvaliteten.
Bl.a. skal der foretages en  

 grundig vurdering af, om de mål og forudsætninger, der bliver  

 antaget i forbindelse med loves tilblivelse, også holder  

 efterfølgende.
På det finansielle område vil  

 følgende lovforslag være omfattet af den mere systematiserede  

 lovovervågning:
bank- og sparekasseloven, realkreditloven, lov om forsikringsvirksomhed, fondsmæglerselskabsloven, værdipapirhandelsloven, lov om investeringsforeninger og specialforeninger samt firmapensionskasseloven.
 I betænkning nr. 1376 udgivet af  

 Økonomiministeriets udvalg om den finansielle sektor efter år  

 2000 anbefales det, at der igangsættes et lovudredningsarbejde, der har  

 til formål at udarbejde forslag til en ny lovgivningsstruktur samt  

 overveje mulighederne for regelforenkling. Økonomiministeriet  

 påtænker, at igangsætte et sådan arbejde i slutningen  

 af 1999 med henblik på fremsættelse af lovforslag i  

 folketingssamlingen 2000/2001 samt 2001/2002. Relevante offentlige  

 myndigheder, brancheorganisationer mv. vil blive inddraget i arbejdet.
 I forlængelse af dette arbejde vil  

 økonomiministeren give en redegørelse til Folketingets  

 Erhvervsudvalg indeholdende en vurdering af de indhøstede erfaringer  

 med revideringen af de finansielle love, herunder de love, der deltager i  

 lovovervågningen.
Bemærkninger til lovforslagets enkelte  

 bestemmelser Til § 1 Til nr. 1 Det er vigtigt, at den finansielle sektor uanset  

 ejerskabsforhold kan tilpasse sig strukturudviklingen.
Dette er en betingelse  

 for, at sektoren kan være konkurrencedygtig også i fremtiden og  

 en begrundelse for, at den finansielle lovgivning ikke bør fastholde  

 unødvendige ejerbarrierer.
 Det er samtidigt vigtigt, at de finansielle virksomheder  

 får mulighed for at sikre sig størst muligt afkast af deres  

 investeringer, herunder at forsikringsselskaber og pensionskasser m.v.  

 får bedre mulighed for at sikre deres pensionskunder den bedst mulige  

 forretning af pensionsmidlerne.
 Et modgående hensyn mod en fuldstændig  

 ophævelse af reglerne i den finansielle lovgivning om bestemmelse  

 indflydelse er, at de finansielle virksomheder forvalter betroede midler,  

 herunder problemstillinger i forbindelse med en hovedaktionærs  

 hæftelse for selskabet.
Efter gældende lovgivning må to finansielle  

 virksomheder inden for samme lovområde ikke tilsammen udøve  

 bestemmende indflydelse.
Tilsvarende regler gælder for ATP og LD.
To  

 virksomheder inden for forskellige områder (eksempelvis et  

 pengeinstitut og et forsikringsselskab) må derimod tilsammen  

 udøve bestemmende indflydelse.
Det er svært, at begrunde opretholdelsen af denne  

 retstilstand.
Det skyldes bl.a., at det ikke er mere risikabelt for to  

 selskaber inden for samme lovområde, eksempelvis to  

 livsforsikringsselskaber, at udøve bestemmende indflydelse, end det er  

 for to virksomheder inden for forskellige lovområder.
 Lovforslaget indebærer en lempelse af de  

 nuværende regler uden at ændre ved det generelle forbud mod at  

 én finansiel virksomhed kan udøve bestemmende indflydelse i en  

 anden ikke-finansiel virksomhed.
Forslaget indebærer, at et fondsmæglerselskab  

 i fællesskab med en eller flere andre virksomheder kan drive alle  

 former for erhvervsvirksomhed, f.eks. industri- eller rederivirksomhed, blot  

 virksomheden ikke drives i fællesskab med pengeinstitutter,  

 forsikringsselskaber, fondsmæglerselskaber eller realkreditinstitutter,  

 der indgår i koncern med fondsmæglerselskabet.
Endvidere vil  

 særlovgivning inden for særlige områder kunne  

 begrænse mulighederne for drift af anden virksomhed.
Forslaget indebærer, at den eksisterende adgang til  

 at drive anden virksomhed sammen med finansielle virksomheder, der ikke er  

 fondsmæglerselskaber, men som indgår i koncern med  

 fondsmæglerselskabet, bortfalder.
Skærpelsen er i  

 overensstemmelse med betænkning nr. 1376 om den finansielle sektor  

 efter år 2000, hvoraf det fremgår, at det forudsættes, at  

 virksomheder ikke indgår i en koncern eller et  

 administrationsfællesskab.
Fondsmæglerselskaber, der i dag driver  

 anden erhvervsvirksomhed sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med fondsmæglerselskabet, kan forsætte med at drive de  

 pågældende virksomheder, jf. lovforslagets § 6,  

 stk. 4.
Kravet, om at virksomheden skal drives i fællesskab  

 med andre, medfører, at et enkelt fondsmæglerselskab ikke  

 direkte eller indirekte må have en bestemmende indflydelse på  

 virksomheden.
Hvorvidt dette krav er opfyldt, vil bero på en konkret  

 vurdering.
Der vil ved vurderingen af, om der foreligger bestemmende  

 indflydelse, blive taget udgangspunkt i den praksis, der har udviklet sig ved  

 fortolkningen af det tilsvarende begreb i § 6, stk. 2 i lov om  

 forsikringsvirksomhed.
Den fælles drift kan ikke ske sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med  

 fondsmæglerselskabet, jf. § 23, stk. 1, i lov om  

 fondsmæglerselskaber, jf. § 37 a, stk. 3 i lov om banker og  

 sparekasser m.v.. Dette indebærer, at de nævnte virksomheder i  

 samme koncern betragtes som ét selskab ved vurderingen af, om der  

 foreligger bestemmende indflydelse.
To fondsmæglerselskaber, der  

 indgår i samme koncern, kan således ikke eje hver en tredjedel af  

 f.eks. en industrivirksomhed sammen med en rederivirksomhed, der ikke  

 indgår i koncernen.
Der er derimod ikke noget til hinder for, at et  

 fondsmæglerselskab sammen med f.eks. en rederivirksomhed, der er  

 søsterselskab til fondsmæglerselskabet, og et  

 fondsmæglerselskab, der ikke indgår i koncernen, ejer  

 industrivirksomheden.
Tilsvarende hindrer lovforslaget ikke, at anden  

 virksomhed kan drives i fællesskab med fondsmæglerselskabets  

 holdingselskab.
 En virksomhed, der konsolideres med et  

 fondsmæglerselskab som følge af § 23, stk. 1, i lov om  

 fondsmæglerselskaber, jf. § 37 a, stk. 11, eller 12, i lov om  

 banker og sparekasser m.v., betragtes ikke som et koncernselskab i relation  

 til den foreslåede bestemmelse.
 Uanset lovforslaget skal et fondsmæglerselskab  

 opfylde lov om fondsmæglerselskabers øvrige regler, herunder  

 ledelsesreglerne i §§ 11-11 e, solvensreglen i § 16,  

 placeringsreglerne i §§ 19, 20, 20 a, 21, 21 a og § 23, stk. 4  

 om koncerninterne transaktioner.
Der skal som udgangspunkt ikke ske konsolidering i henhold  

 § 23, stk. 1 i lov om fondsmæglerselskaber, jf. § 37 a i  

 lov om banker og sparekasser m.v. af den fælles drevne virksomhed . Det  

 skyldes, at der ikke vil være tale om datterselskaber.
Reglerne om pro  

 rata konsolidering af virksomheder, der drives i fællesskab med andre,  

 i § 23, stk. 1 i lov om fondsmæglerselskaber, jf. § 37  

 a, stk. 11, i lov om banker og sparekasser m.v. finder ikke anvendelse,  

 da bestemmelsen alene vedrører fælles drift af kredit- og  

 finansieringsinstitutter.
Det vil derfor som udgangspunkt alene være  

 den direkte investering, der skal solvensdækkes.
 Reglerne om engagementsgrænser, besiddelse af  

 kapitalandele, ejendomsinvesteringer, engagementer med modervirksomheder  

 eller koncernvirksomheder, likviditet, regnskabsaflæggelse og tilsynets  

 muligheder for at få oplysninger fra virksomheden finder således  

 ikke anvendelse på den fælles drevne virksomhed eller  

 »koncernen«.
 Finanstilsynet kan dog i henhold til § 23,  

 stk. 1 i lov om fondsmæglerselskaber, jf. § 37 a,  

 stk. 12, i lov om banker og sparekasser m.v. beslutte, at disse  

 bestemmelser finder anvendelse.
 Der er ikke foreslået en regel om  

 administrationsfællesskaber, da sådanne  

 administrationsfællesskaber ikke kendes for  

 fondsmæglerselskaber.
Bestemmelsen, om at virksomheden skal drives i et andet  

 selskab end fondsmæglerselskabet, skal forstås således, at  

 virksomheden skal drives i et særskilt selskab med begrænset  

 ansvar.
Virksomheden kan således ikke drives som et interessentskab  

 eller på anden måde, der medfører, at et  

 fondsmæglerselskab kommer til at hæfte direkte for virksomhedens  

 gæld m.v.
 Stk. 8 skal sikre, at et fondsmæglerselskab,  

 der sammen med andre virksomheder driver anden virksomhed, ikke lider  

 økonomiske tab som følge af ændringer i koncern- eller  

 ejerforhold.
 Situationen kan for eksempel opstå:
-	hvis et fondsmæglerselskab, der ejer 25 pct. af en skofabrik,  

 fusionerer med et andet fondsmæglerselskab, der ejer 26 pct. af  

 skotøjsfabrikken, eller -	hvis et holdingselskab, der ejer et fondsmæglerselskab, som  

 ejer 25 pct. af en skotøjsfabrik, køber et forsikringsselskab,  

 der ejer 26 pct. af samme skotøjsfabrik.
 I det første tilfælde vil der ske en  

 overtrædelse af § 1, stk. 1 og 2, jf. stk. 4, og i det andet  

 tilfælde en overtrædelse af § 1, stk. 7. Det vil i sådanne  

 situationer være rimeligt, at der gives en frist af afvikling.  

 Bestemmelsen omfatter alle situationer, hvor ændringer i koncern- eller  

 ejerforhold medfører, at § 1, stk. 1 og 2, jf. stk. 4, eller stk. 7  

 overtrædes.
Til nr. 2 Efter den gældende bestemmelse kan  

 fondsmæglerselskaber omfattet af § 3, stk. 3, placere  

 selskabets ansvarlige kapital i børsnoterede værdipapirer og  

 andele i investeringsforeninger, uden at dette betragtes som handel for egen  

 regning, og selskabet dermed bliver omfattet at det høje kapitalkrav i  

 § 3, stk. 2.
 Ændringen medfører, at disse  

 fondsmæglerselskaber udover i de ovennævnte værdipapirer og  

 andele også kan placere kapitalen i værdipapirer optaget til  

 handel på regulerede markeder.
 Ændringen er begrundet i et ønske om at  

 sidestille traditionelle fondsbørser og andre regulerede markeder i  

 investeringsservicedirektivets forstand, dvs. markeder, hvor der  

 omsættes værdipapirer.
 I Danmark er regulerede markeder enten fondsbørser  

 eller autoriserede markedspladser, jf. værdipapirhandelsloven.
Med vedtagelsen af lov om værdipapirhandel mv. i  

 1995 blev der mulighed for etablering af autoriserede markedspladser, hvor de  

 lovgivningsmæssige krav vedrørende f.eks. aktiekapitalens  

 størrelse og kravene til prospekter til de selskaber, hvis aktier  

 optages til handel, er lempeligere end for de selskaber, hvis aktier noteres  

 på en fondsbørs.
Omsætningen af værdipapirer  

 på autoriserede markedspladser skal overholde en række krav.
 Formålet med oprettelsen af sådanne markeder  

 har bl.a. været at styrke kapitaltilførslen til mindre og  

 mellemstore virksomheder.
 Den enkelte autoriserede markedsplads afgør selv,  

 hvilke unoterede værdipapirer den ønsker at optage til  

 handel.
 Der er på nuværende tidspunkt udstedt  

 tilladelse til een autoriseret markedsplads.
Til nr. 3 Indførelsen af bestemmelsen tilgodeser  

 administrative hensyn.
Forslaget skal bl.a. sikre, at Finanstilsynet  

 får oplysning om lukning af repræsentationskontorer.
Til nr. 4 De gældende regler i tilsynslovgivningen foreskriver  

 underretning af tilsynet om og forhåndsgodkendelse af direkte eller  

 indirekte erhvervelse af kvalificerede andele i virksomheder under tilsyn.  

 Som anført er der ved lov nr. 328 af 31. maj 1999 indført  

 kapitalkrav til holdingselskaber, hvis virksomhed udelukkende eller  

 hovedsageligt består i at eje kapitalandele i finansielle virksomheder.  

 Dette var første skridt i indførelsen af et egentligt tilsyn  

 med disse holdingselskaber.
Som en yderligere foranstaltning foreslås i  

 stk. 9 indført en regel om godkendelse af direkte og indirekte  

 erhvervelse af kvalificerede andele i holdingselskabet.
Af § 9, stk. 1 fremgår, at Finanstilsynet  

 efter nugældende regler skal godkende direkte eller indirekte  

 erhvervelse af kvalificerede andele i fondsmæglerselskabet.
Hvis en  

 erhvervelse af en kvalificeret andel i holdingselskabet medfører, at  

 aktionæren får en sådan dominerende indflydelse på  

 holdingselskabet, at aktionæren derved reelt kommer til at besidde en  

 kvalificeret indirekte andel af fondsmæglerselskabet, vil erhvervelsen  

 ikke alene være omfattet af det foreslåede stk. 9, men  

 også af den gældende § 9, stk. 1.
 Den foreslåede stk. 9 vil medføre, at  

 der også i de tilfælde, hvor erhvervelsen ikke medfører  

 dominerende indflydelse i holdingselskabet, skal ske  

 forhåndsgodkendelse af og underretning til Finanstilsynet, dog kun for  

 aftaler om erhvervelser indgået efter lovens ikrafttræden.
 Såfremt der er tale om en erhvervelse, der  

 både er omfattet af det gældende stk. 1 og af det hermed  

 foreslåede stk. 9, skal der alene indgives én  

 ansøgning til Finanstilsynet.
Til § 10 a Til nr. 5 Ved etablering af en koncernstruktur, hvori der  

 indgår både finansiel og ikke-finansiel virksomhed, vil det  

 være muligt at undgå, at holdingselskabet kommer under tilsyn og  

 bliver omfattet af reglerne om solvenskrav til de holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder samt reglerne om krav til  

 holdingselskabernes ledelse med hensyn til egnethed og hæderlighed.
For  

 at undgå, at koncernstrukturen indrettes med dette formål,  

 foreslås det, at Finanstilsynet skal have hjemmel til at forlange de  

 finansielle virksomheder udskilt i en delkoncern under et andet  

 holdingselskab, hvis virksomhed udelukkende eller hovedsageligt består  

 i at eje kapitalandele i finansielle virksomheder.
Finanstilsynet kan  

 kræve en sådan udskillelse både ved etableringen af  

 koncernstrukturen og senere.
Der er særlige risici forbundet med at indgå i  

 en koncern, bl.a. kan økonomiske vanskeligheder i en del af koncernen  

 »smitte« de øvrige koncernselskaber.
Det kan endvidere være  

 vanskeligt at føre et effektivt tilsyn med et selskab under tilsyn,  

 der i øvrigt indgår i koncernen, hvilket bl.a. er baggrunden for  

 reglerne om »snævre forbindelser« (§ 5, stk. 7 og 8 i lov om  

 fondsmæglerselskaber). Et krav om udskillelse af de finansielle  

 virksomheder i en delkoncern kan være nødvendigt i sådanne  

 tilfælde.
Der kan herved i øvrigt henvises til anbefalingerne i  

 Rapporten fra Committee of Governers of the Central Banks of Member States of  

 the European Economic Community af 28. april 1992, side 12, hvoraf  

 følgende fremgår: »The corporate and management structure of the  

 group must be transparent and enable effective supervision.
Supervisors  

 should have the power to achieve a change to unsatisfactory structures,  

 particularly against the risk of contagion, both at the authorization stage  

 and post authorization.
In the case of a mixed-activity group supervisors  

 should be able to insist that it be structured in such a way that is  

 financial activities are managed through a self-contained financial  

 sub-group.« Hvornår udskillelse af de finansielle virksomheder  

 er påkrævet, må vurderes i hvert enkelt tilfælde.
I  

 denne vurdering skal der ses på, hvorvidt koncernen er struktureret  

 således, at holdingselskabet ikke skal opfylde solvenskravene, eller  

 holdingselskabets ledelse ikke opfylder kravene til egnethed og  

 hæderlighed, eller koncernstrukturen i øvrigt  

 vanskeliggør varetagelsen af tilsynets opgaver.
Ved udskillelsen opnås, at de finansielle  

 virksomheders nye moderselskab som nævnt bliver et holdingselskab, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Dette nye holdingselskab vil dermed  

 blive omfattet af reglerne om solvenskrav m.v.
Til § 10 b Når der skal gives tilladelse til en virksomhed  

 under tilsyn, stilles der dels kapitalkrav, dels krav til ledelsens - dvs.  

 medlemmerne af bestyrelsen og direktionen - egnethed og  

 hæderlighed.
Ved lov nr. 328 af 31. maj 1999 blev der, som  

 første skridt mod indførelsen af et egentligt tilsyn med  

 holdingselskaber, indført kapitalkrav til holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
Som et yderligere led i  

 indførelsen af et sådant tilsyn foreslås nu, at  

 holdingselskabets ledelse skal opfylde samme krav til egnethed og  

 hæderlighed som ledelserne i de finansielle virksomheder, herunder at  

 medlemmer af bestyrelsen og direktionen i holdingselskabet skal besidde  

 tilstrækkelig erfaring og indsigt til, at de kan varetage den  

 overordnede ledelse og overvåge de forskelligartede virksomheders  

 risici.
 Efter de gældende regler kan Finanstilsynet  

 tilbagekalde et selskabs tilladelse til at drive fondsmæglervirksomhed,  

 såfremt fondsmæglerselskabet ikke opfylder det gældende  

 solvenskrav, eller ledelsen ikke opfylder kravene til egnethed og  

 hæderlighed, jf. ovenfor.
I forlængelse heraf foreslås der  

 indført en regel om, at Finanstilsynet skal kunne forlange, at et  

 moderselskab afhænder kapitalandelene i et fondsmæglerselskab,  

 hvis moderselskabet ikke opfylder solvenskravene i § 23, jf. bank- og  

 sparekasselovens §§ 37 a og 37 b eller, hvis ledelsen i moderselskabet  

 ikke opfylder kravene til egnethed eller hæderlighed.
I den oven for  

 nævnte rapport fra Committee of Governors of the Central Banks of the  

 Member States of the European Economic Community anføres  

 følgende herom (side 12): »The parent company of a financial  

 conglomerat or of the financial sub-group within a mixed-activity group  

 should be a source of strength to the group, both qualitatively and  

 quantitatively; if it is unable or unwilling to discharge this role,  

 supervisors should have the power to require disinvestment by a parent  

 company of its investment in supervised subsidiaries.« Som nr. 3 foreslås, at en afhændelse af  

 kapitalandelene kan kræves, såfremt moderselskabet modvirker en  

 forsvarlig drift af fondsmæglerselskabet.
Begrebet »modvirker  

 forsvarlig drift« kendes tillige fra § 10, hvorefter Finanstilsynet kan  

 ophæve kapitalejeres stemmeret, hvis de modvirker en forsvarlig drift.  

 Der henvises i øvrigt til professor Erik Werlauff's redegørelse  

 om Finanstilsynets indgrebsmuligheder (Finanstilsynets årsberetning  

 1998), hvori spørgsmålet om »modvirkning af forsvarlig drift«  

 behandles.
I redegørelsen beskrives endvidere, at  

 forvaltningsrettens almindelige proportionalitetsprincip finder anvendelse.  

 Der skal være forholdsmæssighed (proportionalitet) mellem det  

 tilsigtede mål og det anvendte middel.
Der må ikke anvendes mere  

 indgribende foranstaltninger, hvis det er tilstrækkeligt at anvende  

 mindre indgribende midler.
Dette indebærer, at Finanstilsynet indgreb  

 ikke må være videregående, end formålet  

 kræver.
Den foreslåede § 10 b finder alene anvendelse  

 på moderselskaber, hvis virksomhed udelukkende eller hovedsageligt  

 består i at eje kapitalandele i finansielle virksomheder.
Andre  

 holdingselskaber kan bringes ind under reglen i de tilfælde, hvor den  

 foreslåede § 10 a bringes i anvendelse.
Til nr. 6 Bestemmelsen om sikring af kundemidler, der implementerer  

 artikel 10, 3. pind, i investeringsservicedirektivet, foreslås indsat i  

 lov om fondsmæglerselskaber.
Forslaget skal ses i sammenhæng med,  

 at en del af § 6, stk. 1, nr. 2 i lov om værdipapirhandel  

 m.v., samtidigt foreslås ophævet.
Baggrunden er, at bestemmelsen  

 i artikel 10, 3. pind, ikke omfatter kreditinstitutter.
Der henvises til  

 bemærkningerne til det samtidigt fremsatte forslag til ændring af  

 lov om værdipapirhandel m.v.
 Den foreslåede bestemmelse omhandler sikring af  

 midler, som kunder har indbetalt til et fondsmæglerselskab.  

 Ifølge artikel 10, 3. pind, i investeringsservicedirektivet skal et  

 investeringsselskab træffe fyldestgørende foranstaltninger  

 vedrørende de midler, der tilhører investorer med henblik  

 på at beskytte disses rettigheder og forhindre, at  

 investeringsselskaber, der ikke er kreditinstitutter, anvender investorernes  

 midler for egen regning.
Ifølge det foreslåede stk. 1 skal et  

 fondsmæglerselskab uden ophold indsætte deposita og forskud, som  

 fondsmæglerselskabet modtager fra kunderne, på en konto i et  

 kreditinstitut, hvor indeståendet skal svare til de i  

 fondsmæglerselskabet indbetalte kundemidler.
Forskud omfatter  

 kundemidler, som fondsmæglerselskaber, der ikke må udføre  

 ordrer uden at have modtaget forudbetalinger fra kunder, har modtaget.  

 Deposita omfatter øvrige midler, som fondsmæglerselskaber har  

 modtaget fra kunder, med henblik på senere placering i  

 værdipapirer.
Fondsmæglerselskabet skal efter stk. 2 internt  

 bogføre kundernes indbetalinger på særskilte kundekonti,  

 hvoraf den enkelte kundes indestående i fondsmæglerselskabet skal  

 fremgå.
Fondsmæglerselskaberne skal således udskille  

 betroede midler fra egne midler ved at indsætte disse på en  

 særlig kundekonto.
 Forslaget indebærer, at krav på indbetalte  

 deposita og forskud fra kunder i en konkurssituation, i det omfang midlerne  

 faktisk er holdt adskilt fra fondsmæglerselskabets egne midler,  

 således vil være et separatistkrav jf. konkursloven  

 § 82.
 I de tilfælde hvor fondsmæglerselskabet ikke  

 har holdt deposita og forskud fra kunder adskilt fra  

 fondsmæglerselskabet egne midler, vil spørgsmålet om,  

 hvorvidt kunderne har mistet deres separatiststatus, skulle afgøres  

 ved domstolene.
 Fondsmæglerselskaber kan endvidere modtage  

 marginindbetalinger fra kunder i forbindelse med formidling af derivater for  

 kunder.
Som altovervejende hovedregel formidles derivatkontrakter  

 ved, at der indgås en kontrakt(aftale) mellem kunden og  

 fondsmæglerselskabet.
Herved bliver fondsmæglerselskabet  

 aftalepart i forhold til kunden.
Eventuel marginstillelse indbetales af  

 kunden til fondsmæglerselskabet.
Den af kunden indbetalte margin vil  

 almindeligvis blive videregivet til fondsmæglerselskabets modpart, ofte  

 en udenlandsk broker, hos hvem fondsmæglerselskabet afdækker den  

 med kunden indgåede kontrakt (aftale). Der kan dels være tale om  

 margin for allerede indgåede kontrakter dels beløb, som kunder  

 ønsker skal indestå hos fondsmæglerselskabets modpart med  

 henblik på, at fondsmæglerselskabet med kort varsel kan  

 indgå derivatkontrakter med kunder, hvorefter kontrakterne straks  

 herefter afdækkes hos selskabets modpart.
 Kunders marginindskud, der er indbetalt i  

 fondsmæglerselskabet som sikkerhedsstillelse for derivatkontrakter,  

 eller indestår hos selskabets modpart med henblik på  

 indgåelse af kontrakter, vil ikke være omfattet af forslagets  

 bestemmelser om adskillelse af kundemidler.
 Det følger af værdipapirhandelslovens regler  

 om god forretningsskik for værdipapirhandlere, at en  

 værdipapirhandler skal meddele de for kunden relevante oplysninger i  

 sine kontrakter jf. § 5, stk. 3, nr. 2. Fondsmæglerselskabet  

 skal derfor i sine kundekontrakter oplyse sine kunder om, at disse midler  

 ikke er omfattet af forslagets regler om adskillelse og sikring af  

 kundemidler.
I medfør af det foreslåede stk. 3  

 fastsætter Finanstilsynet regler om bogføring af kundernes  

 indbetalinger.
Finanstilsynet kan i medfør af den gældende  

 § 23, stk. 3 fastsætte regler om revision i  

 fondsmæglerselskaber.
Dermed kan Finanstilsynet fastsætte  

 yderligere krav om revision af bogføring af kundernes  

 indbetalinger.
Til nr. 7 Forslaget er fremsat med henblik på en ændring  

 af fondsmæglerselskabernes regnskabsregler, således at et  

 eventuelt skatteaktiv skal indregnes i regnskabet.
Dette vil svare til de  

 regnskabsregler, der gælder eller vil blive gældende for andre  

 finansielle virksomheder under tilsyn.
Et skatteaktiv opstår typisk, hvis et selskab har  

 haft negativ skattepligtig indkomst.
Aktivet består i den  

 skattemæssige fordel, som selskabet har i kraft af, at den negative  

 skattepligtige indkomst efter regler i skattelovgivningen kan bringes til  

 modregning i fremtidig skattepligtig indkomst.
Muligheden for at modregne et  

 skatteaktiv afspejler selskabets økonomiske situation som en  

 igangværende virksomhed.
Tidligere har det ud fra forsigtighedshensyn  

 ikke været praksis at indregne et skatteaktiv i regnskabet, medmindre  

 det kunne rummes i en udskudt skatteforpligtelse.
Når et skatteaktiv  

 indregnes i regnskabet, vil det alt andet lige forbedre selskabets  

 solvensprocent.
Efter lovens gældende regler fratrækkes  

 immaterielle aktiver ved opgørelsen af den kapital (den ansvarlige  

 kapital), der anvendes ved opgørelsen af et fondsmæglerselskabs  

 solvensprocent.
Baggrunden for denne regel er, at immaterielle aktiver ofte  

 mister deres værdi, hvis fondsmæglerselskabet kommer i  

 økonomiske vanskeligheder.
Tilsvarende kan det siges om skatteaktiver,  

 at de kun har værdi, hvis fondsmæglerselskabet realiserer en  

 positiv skattepligtig indkomst i fremtiden, hvori det opsparede  

 skattemæssige underskud kan modregnes.
Hvis fondsmæglerselskabet  

 kommer i økonomiske vanskeligheder og ikke realiserer overskud, mister  

 skatteaktivet sin værdi.
På den baggrund foreslås, at  

 skatteaktiver - i lighed med immaterielle aktiver - vil skulle  

 fratrækkes ved opgørelse af et fondsmæglerselskabs  

 ansvarlige kapital, når selskaberne skal indregne skatteaktivet i deres  

 regnskab.
Til nr. 8 De gældende regler i stk. 3 giver adgang til at  

 fastsætte særlige regler om regnskab, revision og konsolidering  

 for fondsmæglerselskaber.
 Ved lov nr. 328 af 31. maj 1999 blev der, som  

 første skridt mod indførelsen af et egentligt tilsyn med  

 holdingselskaber, indført kapitalkrav til holdingselskaber, hvis  

 virksomhed udelukkende eller hovedsageligt består i at eje  

 kapitalandele i finansielle virksomheder.
 Som en konsekvens heraf foreslås stk. 3  

 ændret således, at der indføres hjemmel til at  

 fastsætte tilsvarende regler for fondsmæglerselskabernes  

 moderselskaber.
Til nr. 9 Kredsen af de omfattede virksomheder udvides dels med  

 fjernere tilknyttede virksomheder dels med personer, der er  

 aktionærer.
Bestemmelsen i § 23, stk. 4 om hjemmel for  

 Finanstilsynet til at fastsætte nærmere regler om koncerninterne  

 transaktioner er enslydende i alle de finansielle love.
Den foreslåede  

 ændring er en konsekvens af, at den tilsvarende bestemmelse i lov om  

 forsikringsvirksomhed ændres i forbindelse med gennemførelsen af  

 artikel 8 i forsikringsgruppedirektivet.
 Som en yderligere konsekvens af gennemførelsen af  

 forsikringsgruppedirektivet vil der i bekendtgørelsen om  

 koncerninterne transaktioner blive indsat en bestemmelse om, at de  

 finansielle virksomheder en gang årligt skal indberette  

 væsentlige koncerninterne transaktioner til Finanstilsynet.
Til nr. 10 Når finansielle virksomheder indgår i en  

 koncern, er der ved koncerninterne transaktioner risiko for, at der indirekte  

 overføres midler mellem selskaberne, hvis der fastsættes en pris  

 eller vilkår, der ikke er markedsmæssige.
Til imødegåelse heraf har Finanstilsynet i  

 medfør af stk. 1 udstedt bekendtgørelse nr. 189 af 24.  

 marts 1998 om koncerninterne transaktioner.
Derudover er der i den  

 finansielle lovgivning særlige bestemmelser om visse typer af  

 koncerninterne transaktioner.
 Såfremt en transaktion i dag indgås i strid  

 med reglerne i den nævnte bekendtgørelse, er sanktionen straf i  

 form af bøde.
Som yderligere sanktion foreslås det i stk. 5,  

 at transaktionen skal ophæves, og ydelserne tilbageleveres med  

 forbehold for tredjemands eventuelle bedre stiftede rettigheder eller anden  

 umulighed.
Er der således eksempelvis tale om en aftale om salg af et  

 aktiv i strid med bekendtgørelsen om koncerninterne transaktioner, og  

 bliver aktivet af fondsmæglerselskabets medkontrahent derefter  

 videresolgt til en tredjemand, som efter dansk rets almindelige regler om  

 eksstinktion af rettigheder har erhvervet ret til aktivet, kan  

 tilbagelevering ikke finde sted.
 Udgangspunktet for Finanstilsynets vurdering af, hvorvidt  

 en transaktion er indgået i strid med reglerne i bekendtgørelsen  

 om koncerninterne transaktioner, vil være den erklæring,  

 selskabets revisorer afgiver herom i revisionsprotokollatet vedrørende  

 årsregnskabet, jf. § 4, stk. 5, i bekendtgørelse om  

 revisionens gennemførelse i finansielle virksomheder og finansielle  

 koncerner.
Da der er tale om tilbagelevering, vil alene transaktioner  

 vedrørende ydelser, der rent faktisk kan tilbageleveres, skulle  

 ophæves i medfør af bestemmelsen.
Er der indgået en aftale  

 i strid med bekendtgørelsen om koncerninterne transaktioner om  

 eksempelvis en arbejdsydelse, kan en sådan ikke tilbageleveres.
 Kan ydelserne ikke tilbageleveres, vil  

 fondsmæglerselskabet eventuelt kunne få et økonomisk tab  

 erstattet efter dansk rets almindelige erstatningsregler.
 Består ydelsen i, at fondsmæglerselskabet skal  

 stille sikkerhed, skal en sådan sikkerhedsstillelse ophøre,  

 medmindre sikkerhedsstillelsen er afgivet over for en medkontrahent i god  

 tro.
 Den foreslåede bestemmelse i stk. 5 er baseret  

 på princippet i aktieselskabslovens § 115, stk. 3-4 om  

 lån og sikkerhedsstillelse i strid med § 115, stk. 1  

 (ulovlige aktionærlån) og finder alene anvendelse på  

 transaktioner indgået efter lovens ikrafttræden.
En ophævelse af en koncernintern transaktion vil  

 også skulle finde sted i tilfælde, hvor  

 fondsmæglerselskabets medkontrahent ikke har vilje eller evne til at  

 udligne forskellen mellem markedsvilkår og den koncerninterne  

 transaktions vilkår.
Som eksempel kan nævnes et  

 fondsmæglerselskabs salg af en fast ejendom til et koncernforbundet  

 selskab til en pris, der ligger under markedsværdien.
Til nr. 11 Forslaget medfører, at henvisningen til § 49,  

 stk. 2 og stk. 3, 1. punktum i lov om banker og sparekasser m.v.,  

 udgår, da en tilsvarende bestemmelse er indsat i forslaget som en ny  

 § 31, stk. 3.
 Det foreslås at indsætte et nyt stk. 3  

 som erstatter henvisningen i § 31, stk. 2 til lov om banker og  

 sparekasser m.v. § 49, stk. 2 og stk. 3, 1. punktum.
I det nye stk. 3 er det præciseret, at  

 Finanstilsynet uden retskendelse har adgang til et fondsmæglerselskabs  

 lokaler, herunder de lokaler hvorfra der udøves filialvirksomhed.  

 Denne præcisering er i overensstemmelse med den traditionelle  

 opfattelse af, at Finanstilsynets adgang til at foretage  

 inspektionsbesøg er omfattet af undtagelsen i Grundlovens § 72 om  

 boligens ukrænkelighed.
En tilsvarende præcisering er allerede  

 gennemført i såvel realkreditloven som lov om  

 værdipapirhandel m.v.
 Forslaget har baggrund i den redegørelse, som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Der er som udgangspunkt ikke tale om adgang for  

 Finanstilsynet til private boliger men udelukkende forretningslokaler.
I  

 ganske få tilfælde er det pågældende selskab dog af  

 så ringe størrelse, at dets forretningslokaler befinder sig i et  

 privat hjem.
Adgangen til forretningslokalet skal være nødvendig  

 for, at Finanstilsynet kan udøve den virksomhed, som loven  

 iøvrigt pålægger tilsynet, nemlig at føre tilsyn  

 med selskabernes overholdelse af tilsynslovgivningen.
Finanstilsynet har  

 behov for at kunne udøve sin tilsynsvirksomhed også i de  

 særlige tilfælde, hvor et fondsmæglerselskab måtte  

 nægte at give tilsynet de til brug for tilsynsvirksomheden  

 nødvendige oplysninger eller modvirker et inspektionsbesøg.
Finanstilsynet foretager ordinære  

 inspektionsbesøg i alle fondsmæglerselskaber med jævne  

 mellemrum.
Disse stedlige undersøgelser følger en fast  

 procedure og vil bl.a. indebære gennemgang af specielle områder  

 af relevans for tilsynets vurdering af det pågældende selskab.  

 Finanstilsynet kan dog også foretage ekstraordinære inspektioner,  

 hvor der kræves umiddelbar handling fra Finanstilsynets side.
Hvis et selskab undtagelsesvist skulle modarbejde et  

 inspektionsbesøg i disse situationer, er der ikke fundet baggrund for  

 at foretage begrænsninger i Finanstilsynets adgang til uden  

 retskendelse at foretage inspektioner i fondsmæglerselskaberne.
Det er  

 en betingelse, at formålet ikke kan opnås ved anvendelse af  

 mindre indgribende foranstaltninger som f.eks. tvangsbøder.
 Finanstilsynet kan ifølge det gældende  

 stk. 3 indhente oplysninger samt foretage inspektionsbesøg hos  

 fondsmæglerselskabets moder- og søsterselskaber samt  

 virksomheder, som fondsmæglerselskabet har særlig tilknytning til  

 (associerede virksomheder). Bestemmelsen skal sikre, at Finanstilsynet kan  

 skaffe sig indseende med transaktioner inden for en finansiel koncern, som  

 måtte være af betydning for fondsmæglerselskabets soliditet  

 og investorernes sikkerhed.
 I forslagets stk. 4 er det præciseret, at  

 Finanstilsynet uden retskendelse kan få adgang til disse virksomheder.  

 For så vidt angår forholdet til Grundlovens § 72 om boligens  

 ukrænkelighed henvises til bemærkningerne ovenfor.
Opregningen af de virksomheder, som Finanstilsynet uden  

 retskendelse har adgang til, er udtømmende.
De ikke-finansielle  

 holdingselskaber, som i medfør af lov nr. 328 af 31. maj 1999 blev  

 underlagt kapitalkrav, vil i egenskab af modervirksomheder også  

 være omfattet af bestemmelsen.
 For så vidt angår baggrunden for  

 præcisering af bestemmelsen og de forudsætninger, hvorunder denne  

 skal administreres, henvises til bemærkningerne til forslagets  

 § 31, stk. 3, jf. ovenfor.
Til nr. 12 Forslaget er en konsekvens af, at retsplejelovens  

 § 21 om kommissionsdomstole og § 21 a om undersøgelsesretter er  

 ophævet og erstattet af lov nr. 357 af 2. juni 1999 om  

 undersøgelseskommissioner.
Bestemmelsen indebærer, at der kan  

 videregives fortrolige oplysninger til en undersøgelseskommission  

 nedsat i medfør af lov om undersøgelseskommissioner.
Til nr. 13 På baggrund af anbefalinger fra udvalget om den  

 finansielle sektor efter år 2000 foreslås, at reglerne om de  

 finansielle virksomheders adgang til at videregive oplysninger  

 ændres.
Reglerne suppleres af de generelle  

 databeskyttelsesretlige regler.
Hvor et forhold er reguleret af begge  

 regelsæt, finder de i lov om fondsmæglerselskaber fastsatte  

 regler anvendelse.
 Det samme vil gælde i forhold til de regler om  

 behandling af personoplysninger, der fastsættes i forbindelse med  

 gennemførelsen af Europa-Parlamentets og Rådets direktiv  

 95/46/EF af 24. oktober 1995 om beskyttelse af fysiske personer i forbindelse  

 med behandling af personoplysninger og om fri udveksling af sådanne  

 oplysninger (i det følgende benævnt »direktivet om behandling af  

 personoplysninger«).
Forslagets stk. 1 er en videreførelse af den  

 gældende § 36, stk. 2, 1. pkt.
Personkredsen og de beskyttede  

 oplysninger er de samme som i den gældende § 36, stk. 2. Det  

 er således både oplysninger om kunder, såvel som  

 fondsmæglerselskabets forretningshemmeligheder, der er omfattet af  

 bestemmelsen.
Det foreslås i stk. 1, 2. pkt., at medlemmer af  

 ledelsen m.v. i visse moder- og holdingselskaber pålægges  

 tavshedspligt svarende til, hvad der gælder i deres finansielle  

 dattervirksomheder.
Ligestillet hermed er uanset betegnelse alle, der  

 varetager tilsvarende opgaver.
De øgede krav til de  

 pågældende moder- og holdingselskaber i form af blandt andet  

 solvenskrav og krav om opgørelse af store engagementer på  

 koncernbasis medfører, at personer i de pågældende moder-  

 og holdingselskaber i stigende omfang bliver bekendt med oplysninger, der  

 hidrører fra finansielle virksomheder undergivet tavshedspligt.
Den i  

 stk. 3 foreslåede adgang til at videregive oplysninger til brug  

 for koncernstyring til visse moder- og holdingselskaber vil yderligere  

 øge mængden af oplysninger, der kan videregives til moder- og  

 holdingselskaber.
Forslaget er en naturlig konsekvens af denne udvikling.
Det vil stadig være tilladt at videregive  

 oplysninger, når videregivelsen ikke kan anses som uberettiget.
Efter  

 praksis anses det for eksempel ikke som uberettiget at videregive  

 oplysninger, hvor pligten hertil følger af lovgivning.
Det anses  

 endvidere ikke som uberettiget at videregive oplysninger i forbindelse med et  

 fondsmæglerselskabs eventuelle fusion eller sammenlægning med et  

 andet fondsmæglerselskab i det omfang, det er nødvendigt for, at  

 det overtagende fondsmæglerselskab kan vurdere boniteten af kunderne i  

 det andet fondsmæglerselskab.
Ved civile retssager anses det normalt  

 ikke som uberettiget at videregive oplysninger, der er nødvendige for,  

 at fondsmæglerselskabet kan varetage sine retlige interesser.  

 Videregivelse til advokat, revisor eller edb-servicebureau vil efter  

 omstændighederne ikke anses som uberettiget.
Når kunden har givet  

 sit samtykke til offentliggørelse af en oplysning er der ikke  

 længere nogen beskyttelsesinteresse, og fondsmæglerselskabets  

 videregivelse af oplysningerne vil derfor ikke anses som uberettiget.
Det følger af god administrativ praksis for  

 fondsmæglerselskaber, at selskabet skal have forretningsgange,  

 hvorefter det påses, at oplysningerne ikke er frit tilgængelige  

 for alle medarbejdere i instituttet.
Det er kun medarbejdere, der har et  

 arbejdsmæssigt behov herfor, som må få kendskab til  

 oplysningerne.
Dette vil blandt andet afhænge af  

 fondsmæglerselskabets størrelse og organisation.
 Forslagets stk. 2 er en videreførelse  

 af den adgang til at videregive sædvanlige oplysninger om kundeforhold  

 inden for koncerner som ved forslagets fremsættelse findes i lov om  

 fondsmæglerselskaber § 36, stk. 2, 3. pkt.
Videregivelse kan kun ske, såfremt videregivelsen er  

 erhvervsmæssigt begrundet.
Videregivelse kan for eksempel være  

 erhvervsmæssigt begrundet, hvor videregivelsen medfører en  

 administrativ eller økonomisk besparelse, for eksempel fordi ensartede  

 serviceopgaver samles i en af de finansielle virksomheder i koncernen.
 En følge af kravet om erhvervsmæssig  

 begrundelse er, at der ikke må videregives mere personlige oplysninger  

 end nødvendigt for at tilgodese den erhvervsmæssige interesse i  

 videregivelsen.
 Sædvanlige kundeoplysninger omfatter stamoplysninger  

 (kontohavers navn, adresse, stilling m.v.) samt oplysninger af  

 økonomisk art (kontienes art, antal og størrelse) ifølge  

 bemærkningerne til den hidtil gældende bestemmelse.
 Efter praksis er blandt andre følgende oplysninger  

 anset som omfattet af begrebet stamoplysninger: navn, stilling, cpr.nr.,  

 telefon- og telefaxnummer, SE-nummer, konstrueret kundenummer,  

 virksomhedsform, virksomhedsnummer i Erhvervs- og Selskabsstyrelsen,  

 koncernrelationer (moder-/datterselskaber), servicerelationer samt kundens  

 ønske om totalrådgivning.
Følgende oplysninger er blandt andre anset for at  

 være omfattet af begrebet oplysninger af økonomisk art:  

 Produktinformationer (oplysninger om, hvilke typer af produkter kunden har  

 samt konto- og depotnumre), indestående på konti og i depoter,  

 opkrævningsform, betalingssted og administration, størrelse og  

 forfaldstid på udlån og indlån i koncernen,  

 skatteindberetningskoder, branchekoder og landekoder.
Der er ikke tale om en  

 udtømmende gengivelse af praksis.
 Det vil ikke efter dette stykke være tilladt at  

 videregive oplysninger om rent private forhold, jf. nedenfor  

 vedrørende forslagets stk. 3, eller andre oplysninger, der  

 ikke er sædvanlige kundeoplysninger.
Der kan kun videregives oplysninger til de i forslaget  

 nævnte selskaber.
Ved forslagets fremsættelse omfattes  

 pengeinstitutter, realkreditinstitutter, fondsmæglerselskaber og  

 forsikringsselskaber.
Forslagets stk. 3 indebærer en udvidelse af  

 adgangen til at videregive fortrolige oplysninger.
Efter gældende lov  

 må alene sædvanlige oplysninger om kundeforhold videregives til  

 koncernforbundne selskaber, for hvilke der lovmæssigt er fastsat  

 tavshedspligt.
 Det foreslås i stk. 3, at alle oplysninger, der  

 ikke vedrører rent private forhold, kan videregives til  

 fondsmæglerselskabets moderselskab, såfremt moderselskabet er en  

 finansiel virksomhed, jf. § 23, stk. 1, jf. § 37 b,  

 stk. 1, i lov om banker og sparekasser m.v. til brug for styring af den  

 koncern, fondsmæglerselskabet indgår i.
 Ved finansielle virksomheder forstås i  

 overensstemmelse med § 23, stk. 1, jf. 37 b, stk. 1, i lov om  

 banker og sparekasser m.v. forsikringsselskaber, pengeinstitutter,  

 realkreditinstitutter, fondsmæglerselskaber, virksomheder, der driver  

 accessorisk virksomhed til de nævnte, samt finansieringsinstitutter som  

 defineret i Rådets andet direktiv 89/646/EØF af 15. december  

 1989 om samordning af lovgivningen om adgang til at optage og udøve  

 virksomhed som kreditinstitut og om ændring af direktiv  

 77/780/EØF (2. bankharmoniseringsdirektiv) artikel 1, nr. 6.  

 Finansielle holdingselskaber, jf. § 23, stk. 1, jf. § 37 a,  

 stk. 4, i lov om banker og sparekasser m.v. og moderselskaber, jf.  

 § 37 b, stk. 1, i lov om banker og sparekasser m.v. er omfattet af  

 definitionen af finansieringsinstitutter.
Efter stk. 3 kan blandt andet oplysninger om  

 privatpersoners indtægter og formueforhold, restancer,  

 risikoklassifikationer og hensættelser m.v. videregives.
Disse  

 oplysninger kan ikke videregives efter stk. 2.
Oplysninger, der vedrører rent private forhold,  

 omfatter blandt andet oplysninger om væsentlige sociale problemer,  

 separations- og skilsmissebegæringer, familiestridigheder,  

 adoptionsforhold, strafbare forhold, oplysninger om racemæssig eller  

 etnisk baggrund, politisk, religiøs eller filosofisk overbevisning,  

 fagforeningsmæssigt tilhørsforhold, helbredsforhold og seksuelle  

 forhold m.v.
Disse oplysninger kan ikke videregives.
Videregivelsen skal ske til brug for styring af den  

 koncern, fondsmæglerselskabet indgår i.
Der skabes hermed  

 mulighed for, at moderselskabet i en koncern får det bedst mulige  

 redskab til vurdering af koncernens samlede risici.
Det er endvidere en  

 betingelse for videregivelsen, at det modtagende selskab faktisk er den  

 virksomhed, der foretager styringen af den pågældende  

 koncern.
 Bestemmelsen omfatter blandt andet oplysninger, som  

 videregives i henhold til § 23, stk. 1, jf. § 37 a, stk. 9 og § 37  

 b i lov om banker og sparekasser m.v.
Koncernstyring omfatter hverken markedsføring eller  

 rådgivning.
Der kan derfor ikke videregives oplysninger til varetagelse  

 af disse formål, og oplysninger, der er videregivet til de nævnte  

 selskaber, kan ikke anvendes til disse formål.
 Forslagets stk. 4 er en videreførelse af den  

 gældende bestemmelse i § 36, stk. 2, 4. og 5. pkt. i lov om  

 fondsmæglerselskaber.
 Ved samtykke forstås enhver frivillig, specifik og  

 informeret viljestilkendegivelse, hvorved kunden indvilger i, at oplysninger  

 om kunden videregives.
 Der gælder ikke noget formkrav til samtykket, som  

 derfor kan afgives såvel skriftligt, herunder digitalt, som  

 mundtligt.
 Samtykket skal være specifikt, hvilket  

 indebærer, at det af samtykket klart skal fremgå, hvilke  

 oplysninger, der videregives, hvilke formål videregivelsen tjener, samt  

 hvem modtageren af oplysningerne er.
Det er desuden et krav, at kunden er informeret om  

 samtykkets indhold.
Herved forstås, at fondsmæglerselskabet skal  

 sikre sig, at kunden har tilstrækkelig information til fuldt ud at  

 forstå samtykkets omfang.
Det påhviler  

 fondsmæglerselselskabet at løfte bevisbyrden for, at der  

 foreligger et samtykke som krævet efter bestemmelsen.
Samtykket skal være udtrykkeligt.
Et stiltiende  

 samtykke er derfor ikke tilstrækkeligt.
Efter forslagets stk. 5, 1. pkt., skal  

 fondsmæglerselskabet påse, at de personer, der modtager  

 fortrolige kundeoplysninger, har kendskab til, at de er omfattet af  

 tavshedspligt.
Dette kan eventuelt ske ved, at den modtagende virksomhed  

 forpligter sig til at informere sine medarbejdere, hvorefter  

 fondsmæglerselskabet ikke selv behøver at informere den enkelte  

 medarbejder.
Såfremt den modtagende virksomhed er en finansiel  

 virksomhed, hvor de ansatte i forvejen er underlagt en lovfastsat  

 særlig tavshedspligt, kan det afgivende fondsmæglerselskab  

 forudsætte, at de ansatte er bekendt med tavshedspligten.
Det påhviler fondsmæglerselskabet at  

 fastsætte retningslinier for, hvilke oplysninger, der kan videregives  

 efter forslagets stk. 6. Disse retningslinier skal være offentligt  

 tilgængelige.
Formålet med reglen er at give kunderne mulighed  

 for at fravælge et selskab, der videregiver flere oplysninger, end  

 kunden ønsker.
Retningslinierne skal angive hvilke typer af  

 kundeoplysninger, der videregives til hvilke typer af virksomheder.
Det  

 behøver ikke at være en detaljeret opremsning af alle  

 oplysninger, men retningslinierne skal give kunderne et tilstrækkeligt  

 præcist indtryk af hvor personlige oplysninger, der videregives.  

 Retningslinierne behøver ikke at blive udleveret til alle kunder, men  

 de skal være tilgængelige for alle kunder.
Dette vil eksempelvis  

 være tilfældet, såfremt retningslinierne fremgår af  

 en brochure, der kan udleveres til interesserede kunder.
Til nr. 14 Forslaget medfører, at overtrædelse af  

 § 1, stk. 7, straffes med bøde eller hæfte for  

 så vidt højere straf ikke er forskyldt efter anden  

 lovgivning.
Til nr. 15 Forslaget er en videreførelse af  

 straffebestemmelsen i § 93, stk. 1, 2. pkt. i lov om  

 værdipapirhandel m.v., som omfatter sanktionen for overtrædelse  

 af § 6, stk. 1, nr. 2 om opbevaring af kundemidler.
Der foreslås bødestraf for ikke at overholde  

 tavshedspligten efter forslagets § 35 a.
Det foreslås endvidere at  

 strafbelægge uberettiget udnyttelse af de fortrolige oplysninger.
Som  

 efter den gældende § 36, stk. 2, er det således belagt  

 med straf både at overtræde tavshedspligt og uberettiget at  

 udnytte fortrolige oplysninger.
Til § 2 Til nr. 1 I dag kan en direktør i en forenings  

 administrationsselskab med enkelte undtagelser ikke deltage i ledelsen eller  

 driften af anden erhvervsvirksomhed, jf. den gældende lovs § 19,  

 stk. 1.
 Med forslaget gives der mulighed for, at en  

 direktør i en forenings administrationsselskab samtidig kan være  

 direktør i administrationsselskabets moderselskab, hvis  

 moderselskabets aktiviteter udelukkende eller hovedsageligt består i at  

 være moderselskab for finansielle virksomheder, og hvis moderselskabet  

 ikke står i koncernforbindelse eller har anden snæver forbindelse  

 med et pengeinstitut, som er depotselskab for en eller flere foreninger, som  

 administreres af administrationsselskabet.
 Grunden, til at moderselskabet ikke må have  

 koncernforbindelse eller anden snæver forbindelse med et pengeinstitut,  

 som er depotselskab for en eller flere foreninger, som administreres af  

 administrationsselskabet, er, at depotselskabet har en række  

 kontrolfunktioner over for en forening, som forudsætter  

 uafhængighed mellem foreningen og depotselskabet.
Forslaget medfører ligestilling mellem  

 direktører i forsikringsselskaber, pengeinstitutter,  

 realkreditinstitutter, fondsmæglerselskaber og administrationsselskaber  

 med hensyn til også at kunne være direktør i et  

 moderselskab, som har dattervirksomheder, der driver forskellig form for  

 finansiel virksomhed.
Forslaget indebærer ikke, at en direktør i  

 et administrationsselskab samtidig kan være direktør i et  

 forsikringsselskab, pengeinstitut, realkreditinstitut eller  

 fondsmæglerselskab i koncernen.
Til nr. 2 Både § 41 og § 78 i den gældende lov  

 indeholder bestemmelser om foreningernes og revisorernes meddelelsespligt til  

 Finanstilsynet om forhold, der er af afgørende betydning for  

 foreningens fortsatte virksomhed.
For at skabe større klarhed omkring  

 denne meddelelsespligt foreslås det at ophæve den ene  

 bestemmelse.
Det er valgt at bevare bestemmelsen i § 41, som  

 systematisk hører hjemme i regnskabskapitlet.
Da det er formuleringen  

 af § 78, der svarer til formuleringen af de tilsvarende bestemmelser i  

 de øvrige finansielle tilsynslove, foreslås § 41  

 ændret i overenstemmelse hermed.
Til nr. 3 For erhvervsudviklingsforeninger er det af  

 afgørende betydning at finde de rette unoterede selskaber at investere  

 i, da risikoen ved investeringer i unoterede selskaber normalt er  

 større end risikoen ved investeringer i noterede selskaber.
Det er  

 vanskeligt at finde tilstrækkeligt mange egnede selskaber at investere  

 i.
Der er derfor et behov for at kunne overlade denne aktieudvælgelse  

 til andre, som besidder en særlig ekspertise i at udpege unoterede  

 selskaber på et givet marked eller i en given branche.
Hertil kommer,  

 at omkostningerne ved udvælgelsen af unoterede aktier og anparter er  

 høj, hvorfor der er et behov for at nedbringe omkostningerne ved at  

 dele dem med andre investorer.
 Det foreslås derfor, at erhvervsudviklingsforeninger  

 får mulighed for at investere i unoterede værdipapirer gennem  

 enheder, der udelukkende investerer de modtagne midler i aktier og anparter i  

 unoterede aktieselskaber og anpartsselskaber.
Sådanne enheder er oprettet med henblik på at  

 opkøbe og eje en portefølje af unoterede værdipapirer.  

 Enhederne kan være organiseret som interessentskaber,  

 kommanditselskaber eller tilsvarende udenlandske »limited partnerships«.  

 Andele i enheden tilbydes professionelle investorer, som ønsker at  

 investere i unoterede selskaber.
Sædvanligvis er det bestemt, at  

 enheden nedlægges efter et antal år, hvorefter porteføljen  

 sælges, og formuen udloddes til deltagerne.
 Det foreslås, at erhvervsudviklingsforeninger  

 får mulighed for at investere i sådanne enheder uden  

 mængdemæssige begrænsninger.
Erhvervsudviklingsforeningen skal så vidt muligt  

 stilles, som om den havde erhvervet de pågældende  

 værdipapirer direkte.
Det er derfor en betingelse, at enheden  

 overholder risikospredningsreglen om, at højst 10 pct. af enhedens  

 formue på investeringstidspunktet kan investeres i aktier eller  

 anparter udstedt af det samme selskab.
Enheden må udelukkende investere  

 investorernes midler i unoterede aktier eller anparter samt i noterede  

 værdipapirer og likvide midler i accesorisk omfang.
Enheden må  

 ikke yde eller optage lån eller benytte finansielle instrumenter.  

 Enheden skal endvidere overholde bestemmelsen om, at den ikke må eje  

 aktier og anparter i et enkelt selskab i et sådant omfang, at  

 besiddelsen giver mulighed for at udøve en betydelig indflydelse  

 på aktie- eller anpartsselskabet.
Disse forhold skal fremgå af  

 enhedens vedtægter eller kontraktsgrundlag.
Til nr. 4 I det nye 2. pkt. er det præciseret, at  

 Finanstilsynet uden retskendelse har adgang til en forenings lokaler.
Denne  

 præcisering er i overensstemmelse med den traditionelle opfattelse af,  

 at Finanstilsynets adgang til at foretage inspektionsbesøg er omfattet  

 af undtagelsen i Grundlovens § 72 om boligens ukrænkelighed.
En  

 tilsvarende præcisering er allerede gennemført i såvel  

 realkreditloven som lov om værdipapirhandel m.v.
 Forslaget har baggrund i den redegørelse som  

 Justitsministeriet og Miljø- og Energiministeriet den 17. december  

 1996 afgav til Folketinget om bl.a. udviklingen i forvaltningsmyndigheders  

 adgang til fast ejendom uden retskendelse og følger de i  

 redegørelsen fastlagte retningslinier for udformningen af bestemmelser  

 om adgang uden retskendelse.
Der er ikke tale om adgang for Finanstilsynet til private  

 boliger men udelukkende forretningslokaler.
Adgangen til forretningslokalet  

 skal være nødvendig for, at Finanstilsynet kan udøve den  

 virksomhed, som loven iøvrigt pålægger tilsynet, nemlig at  

 føre tilsyn med foreningernes overholdelse af tilsynslovgivningen.  

 Finanstilsynet har behov for at kunne udøve sin tilsynsvirksomhed  

 også i de særlige tilfælde, hvor en investeringsforening  

 måtte nægte at give tilsynet de til brug for tilsynsvirksomheden  

 nødvendige oplysninger eller modvirker et inspektionsbesøg.
Finanstilsynet foretager ordinære  

 inspektionsbesøg i alle investeringsforeninger med jævne  

 mellemrum.
Disse stedlige undersøgelser følger en fast  

 procedure og vil bl.a. indebære gennemgang af specielle områder  

 af relevans for tilsynets vurdering af den pågældende  

 investeringsforening.
Finanstilsynet kan dog også foretage  

 ekstraordinære inspektioner, hvor der kræves umiddelbar handling  

 fra Finanstilsynets side.
Hvis en forening undtagelsesvist skulle modarbejde et  

 inspektionsbesøg i disse situationer, er der ikke fundet baggrund for  

 at foretage begrænsninger i Finanstilsynets adgang til uden  

 retskendelse at foretage inspektioner.
Det er en betingelse, at  

 formålet ikke kan opnås ved anvendelse af mindre indgribende  

 foranstaltninger som f.eks. tvangsbøder.
Tilsvarende er det nødvendigt, at Finanstilsynet  

 får adgang til en forenings depotselskabs og eventuelle  

 administrationsselskabs lokaler.
Grunden hertil er, at samtlige aktiver i en  

 forening opbevares hos depotselskabet.
Såfremt en forening har et  

 administrationsselskab, foregår alle administrative funktioner hos  

 dette.
Til nr. 5 Forslaget er en konsekvens af, at retsplejelovens  

 § 21 om kommissionsdomstole og § 21 a om undersøgelsesretter er  

 ophævet og erstattet af lov nr. 357 af 2. juni 1999 om  

 undersøgelseskommissioner.
Bestemmelsen indebærer, at der kan  

 videregives fortrolige oplysninger til en undersøgelseskommission  

 nedsat i medfør af lov om undersøgelseskommissioner.
Til nr. 6 Se bemærkninger til nærværende  

 lovforslags § 2, nr. 2.
Til § 3 Til nr. 1 Ændringen er en konsekvensrettelse.
Til §§ 4 og 5 Til nr. 1 Forslaget er en konsekvens af, at retsplejelovens  

 § 21 om kommissionsdomstole og § 21 a om undersøgelsesretter er  

 ophævet og erstattet af lov nr. 357 af 2. juni 1999 om  

 undersøgelseskommissioner.
Bestemmelsen indebærer, at der kan  

 videregives fortrolige oplysninger til en undersøgelseskommission  

 nedsat i medfør af lov om undersøgelseskommissioner.
Til § 6 Ikrafttrædelses- og overgangsbestemmelser Det foreslås, at loven træder i kraft den 1.  

 april 2000.
§ 14 a finder tillige anvendelse på forskud og  

 deposita, der er modtaget fra kunder før lovens ikrafttræden.  

 Konkurslovens omstødelsesregler er samtidig gjort anvendelige på  

 de transaktioner, hvorved forskud eller deposita, der var modtaget før  

 lovens ikrafttræden, i medfør af § 14 a indsættes  

 på en særlig kundekonti.
Herved sikres, at et  

 fondsmæglerselskabs kreditorer stilles på samme måde, som  

 de ville have været stillet, hvis indsættelsen af forskud og  

 deposita på en særlig kundekonto var foretaget af  

 fondsmæglerselskabet, uden at dette havde været påbudt i  

 loven.
Fondsmæglerselskaber, der i dag driver anden  

 erhvervsvirksomhed sammen med pengeinstitutter, forsikringsselskaber,  

 fondsmæglerselskaber eller realkreditinstitutter, der indgår i  

 koncern med fondsmæglerselskabet, kan forsætte med at drive de  

 pågældende virksomheder.
De pågældende selskaber  

 pålægges at underrette Finanstilsynet herom af hensyn til den  

 fremtidige håndhævelse af bestemmelsen.
Til § 7 Færøerne og Grønland Det foreslås, at loven ikke skal gælde for  

 Færøerne og Grønland.
Lovens §§ 1-4 kan dog  

 sættes i kraft for disse landsdele med de afvigelser, som landsdelenes  

 særlige forhold tilsiger.
Bilag Lovforslaget sammenholdt med gældende lov Gældende formulering Lovforslaget § 1 I lov om fondsmæglerselskaber, jf lovbekendtgørelse nr. 659  

 af 12. august 1999, foretages følgende ændringer:
 1. I § 1 indsættes som stk. 7 og 8:
» 1)	fondsmæglerselskabet ikke direkte eller indirekte har  

 bestemmende indflydelse på virksomheden, 2)	fondsmæglerselskabet ikke driver virksomheden sammen med  

 pengeinstitutter, forsikringsselskaber, fondsmæglerselskaber eller  

 realkreditinstitutter, der indgår i koncern med  

 fondsmæglerselskabet, og 3)	virksomheden udøves i et andet selskab end  

 fondsmæglerselskabet.
 Stk. 8. Hvis et fondsmæglerselskab eller en koncern  

 ved erhvervelse, fusion m.v. kommer til at drive anden virksomhed i strid med  

 § 1, stk. 1, og stk. 2, jf. stk. 4, eller stk. 7, kan Finanstilsynet  

 fastsætte en frist for afhændelsen af den anden virksomhed, hvis  

 en umiddelbar afhændelse vil være forbundet med et  

 økonomisk tab.«.
§ 3 2. § 3, stk. 2, 2. pkt., affattes således:
Stk. 2. Et fondsmæglerselskab, der ønsker at  

 blive medlem af en fondsbørs, en værdipapircentral eller en  

 clearingcentral, hvor selskabet deltager i clearing og afvikling eller  

 ønsker at udføre en eller flere af de i bilag 1, afsnit A, nr.  

 2 og 4, og afsnit C, nr. 1 og 3, nævnte tjenesteydelser, skal have en  

 aktiekapital, der mindst udgør et beløb svarende til  

 modværdien af 1 mio. euro.
Erhvervelse af børsnoterede aktier og  

 obligationer samt andele i investeringsforeninger med henblik på at  

 investere selskabets ansvarlige kapital betragtes ikke som udførelse  

 af de i bilag 1, afsnit A, nr. 2, nævnte tjenesteydelser ved  

 fastlæggelse af kapitalkravet i 1. pkt.
» 3. I § 6 indsættes som stk. 7:
» 4. I § 9 indsættes som stk. 9:
» 5. Efter § 10 indsættes i kapitel 5:
»§ 10 a.
Finanstilsynet kan pålægge et  

 holdingselskab, der ejer kapitalandele i finansielle virksomheder, herunder  

 mindst ét fondsmæglerselskab, at udskille de finansielle  

 virksomheder i en delkoncern under et andet holdingselskab, hvis virksomhed  

 udelukkende eller hovedsageligt består i at eje kapitalandele i  

 finansielle virksomheder, såfremt 1)	koncernen er struktureret på en sådan måde, at  

 holdingselskabet ikke skal opfylde solvenskravene i § 23, stk. 1, jf.  

 §§ 37 a eller 37 b i lov om banker og sparekasser m.v., 2)	et medlem af holdingselskabets bestyrelse eller direktion omfattes  

 af et af forholdene i § 5, stk. 6, nr. 1-3, eller 3)	strukturen i øvrigt vanskeliggør varetagelsen af  

 tilsynets opgaver.
§ 10 b.
Finanstilsynet kan forlange, at et  

 fondsmæglerselskabs moderselskab, hvis virksomhed udelukkende eller  

 hovedsageligt består i at eje kapitalandele i finansielle virksomheder,  

 afhænder kapitalandelene i fondsmæglerselskabet,  

 såfremt 1)	moderselskabet ikke opfylder solvenskravene i § 23, stk. 1, jf. §§  

 37 a og 37 b i lov om banker og sparekasser m.v., 2)	et medlem af moderselskabets bestyrelse eller direktion omfattes af  

 et af forholdene i § 5, stk. 6, nr. 1-3, eller 3)	moderselskabet modvirker en forsvarlig drift af  

 fondsmæglerselskabet.«.
 6. Efter § 14 indsættes:
» Stk. 2. Fondsmæglerselskabet skal internt  

 bogføre kundernes indbetalinger på særskilte kundekonti,  

 hvoraf den enkelte kundes indestående i fondsmæglerselskabet skal  

 fremgå.
 Stk. 3. Finanstilsynet fastsætter nærmere  

 regler for fondsmæglerselskabernes bogføring af kundernes  

 indbetalinger.«.
§ 17 7. I § 17 stk. 3, indsættes efter »immaterielle aktiver«: », skatteaktiver«.
 Stk. 3. Kernekapitalen reduceres med  

 fondsmæglerselskabets beholdning af egne aktier, immaterielle aktiver  

 og årets løbende underskud.
§ 23 8. § 23, stk. 3, affattes således:
 Stk. 3. Finanstilsynet kan fastsætte særlige  

 regler om regnskab, revision og konsolidering for  

 fondsmæglerselskaber.
» 9. § 23, stk. 4, affattes således:
 Stk. 4. Finanstilsynet fastsætter nærmere regler  

 for transaktioner, der indgås mellem et fondsmæglerselskab og  

 virksomheder, der direkte eller indirekte er forbundet med  

 fondsmæglerselskabet som dattervirksomheder, associerede virksomheder,  

 moderselskaber eller som moderselskabernes associerede virksomheder og  

 øvrige dattervirksomheder.
» 10. I § 23 indsættes som stk. 5:
» § 31 11. § 31, stk. 2 og 3, ophæves og i stedet  

 indsættes:
 Stk. 2. § 49, stk. 2, stk. 3, 1. pkt., og  

 stk. 6, § 50, stk. 1, 4 og 5 og § 51 i lov om  

 banker og sparekasser m.v. finder tilsvarende anvendelse på  

 Finanstilsynets tilsyn efter denne lov.
» Stk. 3. I det omfang det er nødvendigt for  

 bedømmelsen af et fondsmæglerselskabs økonomiske  

 stilling, har Finanstilsynet adgang til at indhente oplysninger og foretage  

 inspektionsbesøg hos virksomheder, med hvilke  

 fondsmæglerselskabet har særlig direkte eller indirekte  

 forbindelse, jf. definitionerne i årsregnskabslovens § 1,  

 stk. 2, nr. 5, 7 og 8.
Stk. 3. Finanstilsynet skal undersøge  

 fondsmæglerselskabernes forhold, herunder ved gennemgang af  

 løbende indberetninger og ved inspektioner i de enkelte  

 fondsmæglerselskaber, hvor der foretages gennemgang af  

 fondsmæglerselskabernes engagementer og øvrige forhold, herunder  

 markedsrisici og forretningsgange.
Fondsmæglerselskaberne skal give  

 Finanstilsynet de oplysninger, der er nødvendige for tilsynets  

 virksomhed.
Finanstilsynet kan til enhver tid mod behørig legitimation  

 uden retskendelse få adgang til et fondsmæglerselskab og dets  

 filialer med henblik på indhentelse af oplysninger og ved  

 inspektioner.
 Stk. 4. I det omfang det er nødvendigt for  

 bedømmelsen af et fondsmæglerselskabs økonomiske  

 stilling, kan Finanstilsynet indhente oplysninger og til enhver tid mod  

 behøring legitimation uden retskendelse få adgang til de  

 virksomheder, med hvilke fondsmæglerselskabet har særlig direkte  

 eller indirekte forbindelse, jf. definitionerne i årsregnskabslovens §  

 1, stk. 2, nr. 5 og 8.«.
 Stk. 4-8 bliver herefter stk. 5-9.
 § 31 a.
 12. § 31 a, stk. 5, nr. 7, affattes således:
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1)	Fondsrådet.
 2)	Andre offentlige myndigheder, herunder anklagemyndigheden og  

 politiet, i forbindelse med efterforskning og retsforfølgning af  

 strafbare forhold omfattet af straffeloven eller tilsynslovgivningen.
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 3)	Vedkommende minister som led i dennes overordnede tilsyn.
 4)	Administrative myndigheder og domstole, som behandler  

 afgørelser, der er truffet af Finanstilsynet.
 5)	Folketingets Ombudsmand.
 6)	En parlamentarisk kommission nedsat af Folketinget.
 7)	Kommissionsdomstole eller undersøgelsesretter nedsat ved lov  

 eller i henhold til retsplejelovens § 21 eller § 21 a.
 8)	Folketingets stående udvalg vedrørende et  

 fondsmæglerselskabs generelle økonomiske forhold som led i den  

 parlamentariske kontrol med forvaltningen, for så vidt angår  

 fondsmæglerselskaber i betalingsstandsning eller under konkurs,  

 når staten yder garanti eller stiller midler til rådighed for  

 afvikling af selskabet.
 9)	Statsrevisorerne og Rigsrevisionen.
 10)	Skifteretten og andre myndigheder, der medvirker ved  

 fondsmæglerselskabets likvidation, konkursbehandling eller lignende  

 procedurer, samt personer, der er ansvarlige for den lovpligtige revision af  

 fondsmæglerselskabets regnskaber, under forudsætning af at  

 modtagerne af oplysninger har behov herfor til varetagelse af deres  

 opgaver.
 11)	Institutioner, der forvalter indskyder- eller  

 investorgarantiordninger, under forudsætning af at oplysningerne er  

 nødvendige for, at de kan udføre deres arbejde.
 12)	Danmarks Nationalbank og udenlandske centralbanker, under  

 forudsætning af at oplysningerne er nødvendige for dem i deres  

 egenskab af pengepolitisk myndighed eller i bankens overvågning af  

 betalingssystemer.
 13)	En institution, der forestår clearing af værdipapirer  

 eller penge, såfremt det er nødvendigt for at sikre, at  

 institutionen reagerer behørigt på misligholdelser eller  

 potentielle misligholdelser på det marked, hvor institutionen er  

 ansvarlig for clearingen.
 14)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der  

 fører tilsyn med fondsmæglerselskaber.
 15)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter,  

 forsikringsselskaber eller med kapitalmarkederne og organer, der medvirker  

 ved fondsmæglerselskabets likvidation, konkursbehandling eller lignende  

 procedurer, samt personer, der er ansvarlige for den lovpligtige revision af  

 fondsmæglerselskabets regnskaber, under forudsætning af at  

 modtagerne af oplysninger har behov herfor til varetagelse af deres  

 opgaver.
 16)	Finansielle tilsynsmyndigheder i lande uden for Den  

 Europæiske Union eller uden for lande, som Fællesskabet har  

 indgået aftale med, under forudsætning af at oplysningerne i  

 henhold til de pågældende myndigheders nationale lovgivning er  

 undergivet tavshedspligt som angivet i stk. 1 og udveksles i henhold til  

 international aftale.
 13. Efter § 35 indsættes:
» Stk. 2. Såfremt videregivelsen er  

 erhvervsmæssigt begrundet, kan sædvanlige oplysninger om  

 kundeforhold videregives til koncernvirksomheder, der er underlagt en  

 tavshedspligt som nævnt i stk. 1.
 Stk. 3. Oplysninger, der ikke vedrører rent  

 private forhold, kan videregives til fondsmæglerselskabets moderselskab  

 til brug for styring af virksomheder i koncernen, jf. § 23, stk. 1, jf.  

 § 37 a, stk. 3 i lov om banker og sparekasser m.v., såfremt  

 moderselskabet er en finansiel virksomhed, jf. § 23, stk. 1, jf. § 37 b,  

 stk. 1 i lov om banker og sparekasser m.v.
Stk. 4. Oplysninger om rent private forhold må kun  

 videregives med kundens samtykke.
Ansatte i koncernforhold, der får  

 sådanne oplysninger, er underkastet den i stk. 1 nævnte  

 tavshedspligt.
 Stk. 5. Fondsmæglerselskabet skal påse, at de  

 personer, der får kendskab til oplysningerne, er bekendt med deres  

 tavshedspligt.
Stk. 6. Fondsmæglerselskabet skal udarbejde  

 retningslinier for, i hvilket omfang kundeoplysninger kan videregives.  

 Retningslinierne skal være offentligt tilgængelige.« § 36. Overtrædelse af bestemmelserne i § 1,  

 stk. 2, 4 og 6, § 2, stk. 1 og 2, § 5, stk. 1 og 2,  

 § 7, stk. 1, 4, 5 og 7, § 9, stk. 1, 6, 7 og 8,  

 § 11, stk. 1 og 5, § 11 a, § 11 b, § 11 c, § 11  

 d, § 11 e, § 12, stk. 1, 2, 4 og 5, § 12 a, § 12 b,  

 § 13, § 14, § 16, stk. 3, § 18, stk. 5,  

 § 19, stk. 1-4, § 20, stk. 1-4, § 20 a, § 21,  

 stk. 1, 2, 4 og 5, § 21 a, § 23, § 28 og § 30  

 straffes med bøde eller hæfte, for så vidt højere  

 straf ikke er forskyldt efter anden lovgivning.
 14. I § 36, stk. 1, ændres »§ 1, stk. 2, 4 og 6« til:  

»§ 1, stk. 2, 4, 6 og 7«.
§ 36 15. § 36, stk. 2, ophæves og stedet  

 indsættes:
Stk. 2. Bestyrelsesmedlemmer, deres suppleanter, revisorer,  

 direktører og øvrige ansatte, som uberettiget videregiver eller  

 udnytter fortrolige oplysninger, som de under udøvelsen af deres hverv  

 har fået kendskab til, straffes med bøde, for så vidt  

 højere straf ikke er forskyldt efter straffeloven.
Det samme  

 gælder sådanne personer i et finansielt holdingselskab, for  

 så vidt angår de oplysninger, der af et fondsmæglerselskab  

 skal afgives til finansielle holdingselskaber efter § 23, jf. bank- og  

 sparekasselovens § 37 a, stk. 9. Sædvanlige oplysninger om  

 kundeforhold kan videregives til koncernvirksomheder, jf.  

 årsregnskabslovens § 1, stk. 2, nr. 8, der er underlagt  

 tavshedspligt som nævnt i 1. pkt., såfremt dette er  

 erhvervsmæssigt begrundet.
Oplysninger om rent private forhold må  

 dog kun videregives med kundens samtykke.
Ansatte i koncernforhold, der  

 får sådanne oplysninger, er underkastet den i 1. pkt.  

 nævnte tavshedspligt.
» Stk. 3. Overtrædelse af § 35 a straffes med  

 bøde, for så vidt højere straf ikke er forskyldt efter  

 straffeloven.
På samme måde straffes personer, der uberettiget  

 udnytter fortrolige oplysninger, jf. § 35 a.« Stk. 3-9 bliver herefter stk. 4-10.
§ 2 I lov nr. 476 af 10. juni 1997 om investeringsforeninger og  

 specialforeninger, jf. lovbekendtgørelse nr. 298 af 11. maj 1999,  

 foretages følgende ændringer:
 1. I § 19 indsættes efter stk 1 som nyt  

 stykke:
» Stk. 2. bliver herefter stk. 3.
§ 41. Foreningen skal meddele Finanstilsynet oplysninger om  

 forhold, der er af afgørende betydning for foreningens eller  

 afdelingens fortsatte virksomhed.
De valgte revisorer skal påse, at  

 foreningen overholder denne forpligtelse.
 2. § 41 affattes således:
» § 68 3. § 68, stk. 2 og 3, affattes således:
Stk. 2. Højst 10 pct. af formuen kan på  

 investeringstidspunktet investeres i unoterede aktier og anparter udstedt af  

 det samme selskab.
For investering i andre værdipapirer gælder de  

 i kapitel 9 nævnte begrænsninger.
 Stk. 3. Bestemmelserne i § 62, stk. 2, om betydelig  

 indflydelse finder tillige anvendelse på erhvervsudviklingsforeningers  

 investeringer i såvel noterede som unoterede aktier og anparter.
» Stk. 3. Bestemmelserne i § 62, stk. 2, om betydelig  

 indflydelse finder tillige anvendelse på erhvervsudviklingsforeningers  

 investeringer i såvel noterede som unoterede aktier og anparter,  

 også hvis investeringerne sker gennem de i stk. 2 nævnte  

 enheder.«.
§ 77. Foreningerne skal give Finanstilsynet de oplysninger,  

 der er nødvendige for tilsynets virksomhed.
Finanstilsynet er  

 berettiget til at foretage undersøgelser på stedet af  

 foreningens virkemåde og forhold.
Tilsvarende gælder for  

 foreningens depotselskab og eventuelle administrationsselskab.
 4. § 77, stk. 1, 2. pkt., affattes således:
» § 77 a.
 5. § 77 a, stk. 5, nr. 7, affattes således:
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1)	Fondsrådet.
 2)	Andre offentlige myndigheder, herunder anklagemyndigheden og  

 politiet, i forbindelse med efterforskning og retsforfølgning af  

 strafbare forhold omfattet af straffeloven eller tilsynslovgivningen.
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 3)	Vedkommende minister som led i dennes overordnede tilsyn.
 4)	Administrative myndigheder og domstole, som behandler  

 afgørelser, der er truffet af Finanstilsynet.
 5)	Folketingets Ombudsmand.
 6)	En parlamentarisk kommission nedsat af Folketinget.
 7)	Kommissionsdomstole eller undersøgelsesretter nedsat ved lov  

 eller i henhold til retsplejelovens § 21 eller § 21 a.
 8)	Folketingets stående udvalg vedrørende en forenings  

 generelle økonomiske forhold som led i den parlamentariske kontrol med  

 forvaltningen, for så vidt angår foreninger i betalingsstandsning  

 eller under konkurs, når staten yder garanti eller stiller midler til  

 rådighed for afvikling af selskabet.
 9)	Statsrevisorerne og Rigsrevisionen.
 10)	Skifteretten og andre myndigheder, der medvirker ved foreningens,  

 administrationsselskabets eller depotselskabets likvidation,  

 konkursbehandling eller lignende procedurer, samt personer, der er ansvarlige  

 for den lovpligtige revision af foreningens regnskaber, under  

 forudsætning af at modtagerne af oplysninger har behov herfor til  

 varetagelse af deres opgaver.
 11)	Danmarks Nationalbank og udenlandske centralbanker, under  

 forudsætning af at oplysningerne er nødvendige for dem i deres  

 egenskab af pengepolitiske myndigheder eller i bankens overvågning af  

 betalingssystemer.
 12)	En institution, der forestår clearing af værdipapirer  

 eller penge, såfremt det er nødvendigt for at sikre, at  

 institutionen reagerer behørigt på misligholdelser eller  

 potentielle misligholdelser på det marked, hvor institutionen er  

 ansvarlig for clearingen.
 13)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der  

 fører tilsyn med investeringsinstitutter.
 14)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter,  

 forsikringsselskaber eller med kapitalmarkederne og organer, der medvirker  

 ved instituttets likvidation, konkursbehandling eller lignende procedurer,  

 samt personer, der er ansvarlige for den lovpligtige revision af instituttets  

 regnskaber, under forudsætning af at modtagerne af oplysninger har  

 behov herfor til varetagelse af deres opgaver.
 16)	Finansielle tilsynsmyndigheder i lande uden for Den  

 Europæiske Union eller uden for lande, som Fællesskabet har  

 indgået aftale med, under forudsætning af at oplysningerne i  

 henhold til de pågældende myndigheders nationale lovgivning er  

 undergivet tavshedspligt som angivet i stk. 1 og udveksles i henhold til  

 international aftale.
§ 78. Foreningen og de valgte revisorer skal straks meddele  

 Finanstilsynet oplysninger om forhold, der er af afgørende betydning  

 for foreningens fortsatte virksomhed.
Pligten gælder tilsvarende for  

 forhold, som de valgte revisorer konstaterer som led i hvervet som revisor i  

 et selskab, som medvirker ved investeringsforeningens aktiviteter, jf.  

 § 15, stk. 2, og § 73.
 6. § 78 ophæves.
§ 3 I lov nr. 414 af 26. juni 1998 om ændring af lov om  

 værdipapirhandel m.v. og forskellige andre love foretages  

 følgende ændring:
§ 15 Stk. 6. De i stk. 5 nævnte fondsmæglerselskaber  

 skal senest den 1. juli 2001 have en ansvarlig kapital, der svarer til  

 modværdien af mindst 150.000 ecu, og senest den 1. juli 2003 en  

 ansvarlig kapital, der svarer til modværdien af mindst 300.000  

 ecu.
 1. § 15, stk. 6, ændres to steder »ecu« til: »euro«.
§ 4 I lov nr. 238 af 21. april 1999 om forsikringsmæglervirksomhed  

 foretages følgende ændring:
 § 26.
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
 1)	Fondsrådet.
 2)	Andre offentlige myndigheder, herunder anklagemyndigheden og  

 politiet, i forbindelse med efterforskning og retsforfølgning af  

 strafbare forhold omfattet af straffeloven eller tilsynslovgivningen.
 1. § 26, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
 3)	Vedkommende minister som led i dennes overordnede tilsyn.
 4)	Administrative myndigheder og domstole, som behandler  

 afgørelser, der er truffet af Finanstilsynet.
 5)	Folketingets Ombudsmand.
 6)	En parlamentarisk kommission nedsat af Folketinget.
 7)	Kommissionsdomstole eller undersøgelsesretter nedsat ved lov  

 eller i henhold til retsplejelovens § 21 eller § 21 a.
 8)	Statsrevisorerne og Rigsrevisionen.
 9)	Skifteretten og andre myndigheder, der medvirker ved likvidation,  

 konkursbehandling eller lignende procedurer, samt personer, der er ansvarlige  

 for den lovpligtige revision af forsikringsmæglersleksabets regnskaber,  

 under forudsætning af at disse modtagerne af oplysninger har behov  

 herfor til varetagelse af deres opgaver.
 10)	Institutioner, der forvalter indskyder- eller  

 investorgarantiordninger, under forudsætning af at oplysningerne er  

 nødvendige for, at de kan udføre deres arbejde.
 11)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der  

 fører tilsyn med forsikringsmæglerselskaber og  

 forsikringsmæglere.
 12)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter eller  

 med kapitalmarkederne og organer, der medvirker ved  

 forsikringsmæglerselskabets likvidation, konkursbehandling eller  

 lignende procedurer, samt personer, der er ansvarlige for den lovpligtige  

 revision af forsikringsmæglerselskabets regnskaber, under  

 forudsætning af, at modtagerne af oplysninger har behov herfor til  

 varetagelse af deres opgaver.
 13)	Finansielle tilsynsmyndigheder i lande uden for Den  

 Europæiske Union eller uden for lande, som Fællesskabet har  

 indgået aftale med, under forudsætning af at oplysningerne i  

 henhold til de pågældende myndigheders nationale lovgivning er  

 undergivet tavshedspligt som angivet i stk. 1 og udveksles i henhold til  

 international aftale.
§ 5 I lov om et skibsfinansieringsinstitut, jf. lovbekendtgørelse nr.  

 264 af 4. maj 1999, foretages følgende ændring:
 § 5 a.
 Stk. 5. Bestemmelsen i stk. 1 er ikke til hinder for, at  

 fortrolige oplysninger videregives til:
1)	Fondsrådet, 2)	offentlige myndigheder, herunder anklagemyndigheden og politiet, i  

 forbindelse med efterforskning og retsforfølgning af strafbare forhold  

 omfattet af straffeloven eller tilsynslovgivningen, 1. § 5 a, stk. 5, nr. 7, affattes således:
 »7)	Undersøgelseskommissioner nedsat ved lov eller i henhold til  

 lov om undersøgelseskommissioner.«.
3)	vedkommende minister som led i dennes overordnede tilsyn, 4)	administrative myndigheder og domstole, som behandler  

 afgørelser, der er truffet af Finanstilsynet, 5)	Folketingets Ombudsmand, 6)	en parlamentarisk kommission nedsat af Folketinget.
7)	kommissionsdomstole eller undersøgelsesretter nedsat ved lov  

 eller i henhold til retsplejelovens § 21 eller § 21 a, 8)	Folketingets stående udvalg vedrørende et  

 fondsmæglerselskabs generelle økonomiske forhold som led i den  

 parlamentariske kontrol med forvaltningen, såfremt instituttet er i  

 betalingsstandsning eller under konkurs, når staten yder garanti eller  

 stiller midler til rådighed for afvikling af instituttet, 9)	Statsrevisorerne og Rigsrevisionen, 10)	skifteretten og andre myndigheder, der medvirker ved instituttets  

 konkursbehandling eller lignende procedurer, samt personer, der er ansvarlige  

 for den lovpligtige revision af finstituttets regnskaber, under  

 forudsætning af at modtagerne af oplysninger har behov herfor til  

 varetagelse af deres opgaver, 11)	Danmarks Nationalbank og udenlandske centralbanker, under  

 forudsætning af at oplysningerne er nødvendige for dem i deres  

 egenskab af pengepolitisk myndighed eller i bankens overvågning af  

 betalingssystemer, 12)	en institution, der forestår clearing af værdipapirer  

 eller penge, såfremt det er nødvendigt for at sikre, at  

 institutionen reagerer behørigt på misligholdelser eller  

 potentielle misligholdelser på det marked, hvor institutionen er  

 ansvarlig for clearingen, 13)	Myndigheder i andre lande inden for Den Europæiske Union  

 eller lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter,  

 forsikringsselskaber eller med kapitalmarkederne og organer, der medvirker  

 ved instituttets konkursbehandling og lignende procedurer, under  

 forudsætning af at modtagerne af oplysninger har behov herfor til  

 varetagelse af deres opgaver, 14)	myndigheder i andre lande uden for Den Europæiske Union eller  

 uden for lande, som Fællesskabet har indgået aftale med, der har  

 ansvaret for tilsynet med kreditinstitutter, finansieringsinstitutter,  

 forsikringsselskaber eller med kapitalmarkederne eller 15)	myndigheder og organer, der medvirker ved instituttets  

 konkursbehandling eller lignende procedurer, samt personer, der er ansvarlige  

 for den lovpligtige revision af instituttets regnskaber, i lande uden for Den  

 Europæiske Union eller uden for lande, som Fællesskabet har  

 indgået aftale med.
1)  Loven indeholder bestemmelser, der gennemfører 1)  

 dele af Rådets direktiv 93/22/EØF af 10. maj 1993 om  

 investeringsservice i forbindelse med værdipapirer, EF-Tidende nr.
L  

 141, s. 27 og 2) dele af Europa-Parlamentets og Rådets direktiv  

 95/26/EF af 29. juni 1995 om ændring af direktiv 77/780/EØF og  

 89/646/EØF om kreditinstitutter, direktiv 73/239/EØF og  

 92/49/EØF om skadesforsikring, direktiv 79/267/EØF og  

 92/96/EØF om livsforsikring, direktiv 93/22/EØF om  

 investeringsselskaber og direktiv 85/611/EØF om institutter for  

 kollektiv investering i værdipapirer (investeringsinstitutter), med  

 henblik på at styrke tilsynet på disse områder, EF-Tidende  

 nr.
L 168, s. 7.
