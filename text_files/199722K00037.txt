Nr LSF 37 Forslag til Lov om ændring af ophavsretsloven(* 1) (Databaser, digital  

 eksemplarfremstilling til undervisningsbrug m.v., gengivelse af kunstværker  

 m.v.) Fremsat af kulturministeren (Elsebeth Gerner Nielsen) den 26. marts 1998 Vedtaget ved tredjebehandling den 11. juni 1998 Lov nr. 407 af 26/06/1998 § 1 I lov om ophavsret, jf. lovbekendtgørelse nr. 194 af 11. marts 1997,  

 foretages følgende ændringer:
 1. I § 13, stk. 1, udgår »ved fotokopiering eller  

 lignende«.
 2. I § 13 indsættes efter stk. 2 som nyt stykke:
»Stk. 3. Bestemmelsen i stk. 1 om eksemplarfremstilling af  

 udgivne værker gælder ikke for edb-programmer i digital form.« Stk. 3 bliver herefter stk. 4.
 3. I § 21, stk. 2, indsættes efter »radio eller  

 fjernsyn«: »samt for fremførelse af databaser i  

 undervisningsvirksomhed, der sker i erhvervsøjemed«.
 4. I § 23 indsættes efter stk. 1 som nyt stykke:
»Stk. 2. Et offentliggjort kunstværk må gengives i en alment  

 oplysende fremstilling, såfremt betingelserne for aftalelicens efter § 50 er  

 opfyldt.
Dette gælder dog ikke, såfremt ophavsmanden over for nogen af de  

 aftalesluttende parter har nedlagt forbud mod værkets gengivelse.« Stk. 2 og 3 bliver herefter stk. 3 og 4.
 5. § 28 affattes således:
» § 28. Det er tilladt i det omfang, som betinges af formålet,  

 at gengive værker i forbindelse med 1) retssager og sager i administrative nævn og lignende og 2) sagsbehandling inden for offentlige myndigheder og institutioner, som  

 henhører under Folketinget.
Stk. 2. Retten til videre udnyttelse afhænger af de i øvrigt  

 gældende regler.« 6. I § 36, stk. 1, nr. 1, ændres »erhververen«  

 til: »den pågældende«.
 7. § 36, stk. 2 og 3, ophæves, og i stedet  

 indsættes:
 »Stk. 2 . Den, der har ret til at benytte en database, må  

 foretage sådanne handlinger, som er nødvendige for, at den pågældende kan få  

 adgang til databasens indhold og gøre normal brug af dette.
Stk. 3. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
Stk. 4 . Bestemmelserne i stk. 1, nr. 2 og 3, samt stk. 2 kan ikke  

 fraviges ved aftale.« 8. I § 50, stk. 1, 1. pkt., indsættes efter »§ 17,  

 stk. 5,»: »§ 23, stk. 2,».
 9. I § 51, stk. 1, indsættes efter »§ 17, stk.  

 5,»: »§ 23, stk. 2,».
 10. I § 52, stk. 1, ændres »og § 17, stk. 5,»  

 til: », § 17, stk. 5, og § 23, stk. 2,».
 11. I § 65, stk. 4, § 66, stk. 2, § 67, stk. 2, § 69, stk.  

 3, og § 70, stk. 3, ændres »§ 36, stk. 2,» til: »§  

 36, stk. 3,».
 12. § 71 affattes således:
 » § 71 . Den, som fremstiller et katalog, en tabel, en  

 database eller lignende, hvori et større antal oplysninger er sammenstillet,  

 eller som er resultatet af en væsentlig investering, har eneret til at råde  

 over det pågældende arbejde som helhed eller en væsentlig del deraf ved at  

 fremstille eksemplarer af det og ved at gøre det tilgængeligt for almenheden.
 Stk. 2. Bestemmelsen i stk. 1 finder tilsvarende anvendelse på en  

 eksemplarfremstilling eller tilgængeliggørelse for almenheden af uvæsentlige  

 dele af indholdet af et katalog, en tabel, en database eller lignende, som  

 foretages gentagne gange og systematisk, såfremt de nævnte handlinger kan  

 sidestilles med handlinger, der strider mod en normal udnyttelse af de  

 pågældende arbejder, eller som skader fremstillerens legitime interesser  

 urimeligt.
 Stk. 3 . Er arbejder af den i stk. 1 nævnte art eller dele deraf  

 genstand for ophavsret eller anden beskyttelse, kan denne også gøres  

 gældende.
Stk. 4 . Beskyttelsen efter stk. 1 varer, indtil 15 år er forløbet  

 efter udgangen af det år, hvor arbejdet blev fremstillet.
Hvis et arbejde af  

 den nævnte art gøres tilgængeligt for almenheden inden for dette tidsrum,  

 varer beskyttelsen dog, indtil 15 år er forløbet efter udgangen af det år,  

 hvor arbejdet første gang blev gjort tilgængeligt for almenheden.
 Stk. 5. Bestemmelserne i § 2, stk. 2 og 3, §§ 6-9, § 11, stk. 2, §  

 12, stk. 1 og stk. 2, nr. 4, §§ 13-17, § 18, stk. 1 og 2, § 19, stk. 1 og 2  

, §§ 20 - 22, 25 , 27, 28, 30-35 , § 36, stk. 2  

 og 4, § 47 og §§ 49-52 finder tilsvarende anvendelse på de kataloger,  

 tabeller, databaser m.v., der er nævnt i stk. 1.
Stk. 6 . Aftalevilkår, der udvider fremstillerens ret efter stk. 1  

 til et offentliggjort arbejde, er ugyldige.« 13. § 80 affattes således:
» § 80 . Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1998.
Stk. 2. Loven gælder også for værker og frembringelser, som er  

 frembragt før lovens ikrafttræden.
Et katalog, en tabel, en database eller  

 lignende, der er fremstillet senest 15 år før den 1. januar 1998, er  

 beskyttet efter ophavsretslovens § 71 som affattet ved denne lovs § 1, nr.  

 12, indtil den 1. januar 2013.
Stk. 3. Loven gælder ikke for udnyttelseshandlinger, der er  

 afsluttet, eller rettigheder, der er erhvervet, før lovens ikrafttræden.  

 Eksemplarer af arbejder fremstillet efter ophavsretslovens § 71 i sin  

 hidtidige affattelse kan fortsat spredes til almenheden og vises offentligt,  

 hvis de lovligt er fremstillet på et tidspunkt, da en sådan spredning eller  

 visning var tilladt.
Bestemmelserne i § 19, stk. 2, skal dog altid finde  

 anvendelse på udlejning af sådanne arbejder, som foretages efter lovens  

 ikrafttræden.
Stk. 4. Er der før lovens ikrafttræden påbegyndt en  

 eksemplarfremstilling eller foretaget væsentlige forberedelser til at  

 fremstille eksemplarer af de frembringelser, der er nævnt i ophavsretslovens  

 § 71 i sin hidtidige affattelse, kan eksemplarfremstilling i nødvendig og  

 sædvanlig udstrækning afsluttes inden for de planlagte rammer, dog senest den  

 1. januar år 2000. Eksemplarer, som fremstilles på grundlag af bestemmelsen i  

 1. pkt., kan spredes til almenheden og vises offentligt.
Bestemmelsen i stk.  

 3, 3. pkt., finder tilsvarende anvendelse.
§ 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som de særlige færøske eller grønlandske forhold tilsiger.
Oprindeligt fremsat forslag § 1 I lov om ophavsret, jf. lovbekendtgørelse nr. 194 af 11. marts 1997,  

 foretages følgende ændringer:
 1. I § 13, stk. 1, udgår: »ved fotokopiering eller  

 lignende«.
 2. I § 13 indsættes efter stk. 2 som nyt stykke:
» Stk. 3 . Bestemmelsen i stk. 1 om eksemplarfremstilling af  

 udgivne værker gælder ikke for edb-programmer i digital form.« Stk. 3 bliver herefter stk. 4.
 3. I § 14 udgår: »ved fotokopiering eller  

 lignende«.
 4. I § 21, stk. 2 , indsættes efter »radio eller  

 fjernsyn«: »samt for fremførelse af databaser i  

 undervisningsvirksomhed, der sker i erhvervsøjemed«.
 5. I § 23, indsættes efter stk. 1 som nyt stykke:
» Stk. 2. Et offentliggjort kunstværk må gengives i en alment  

 oplysende fremstilling, såfremt betingelserne for aftalelicens efter § 50 er  

 opfyldt.
Dette gælder dog ikke, såfremt ophavsmanden over for nogen af de  

 aftalesluttende parter har nedlagt forbud mod værkets gengivelse.« Stk. 2 og 3 bliver herefter stk. 3 og 4.
 6. § 28 affattes således:
» § 28. Det er tilladt i det omfang, som betinges af formålet,  

 at gengive værker i forbindelse med 1) retssager og sager i administrative nævn og lignende, og 2) sagsbehandling inden for offentlige myndigheder og institutioner, som  

 henhører under Folketinget.
Stk. 2. Retten til videre udnyttelse afhænger af de i øvrigt  

 gældende regler.« 7. I § 36, stk. 1, nr. 1, ændres »erhververen«  

 til: »den pågældende«.
 8. § 36, stk. 2 og 3, ophæves, og i stedet indsættes:
 » Stk. 2 . Den, der har ret til at benytte en database, må  

 foretage sådanne handlinger, som er nødvendige for, at den pågældende kan få  

 adgang til databasens indhold og gøre normal brug af dette.
Stk. 3. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
Stk. 4 . Bestemmelserne i stk. 1, nr. 2 og 3, samt stk. 2 kan ikke  

 fraviges ved aftale.« 9. I § 50, stk. 1, 1. pkt., indsættes efter »§ 17,  

 stk. 5,»: »§ 23, stk. 2,».
 10. I § 51, stk. 1 , indsættes efter »§ 17, stk.  

 5,»: »§ 23, stk. 2,».
 11. I § 52, stk. 1 , ændres »og § 17, stk. 5,»  

 til: », § 17, stk. 5, og § 23, stk. 2,».
 12. I § 65, stk. 4 , § 66, stk. 2 , § 67, stk.  

 2 , § 69, stk. 3 , og § 70, stk. 3 , ændres »§ 36,  

 stk. 2,» til: »§ 36, stk. 3,».
 13. § 71 affattes således:
 » § 71 . Den, som fremstiller et katalog, en tabel, en  

 database eller lignende, hvori et større antal oplysninger er sammenstillet,  

 eller som er resultatet af en væsentlig investering, har eneret til at råde  

 over det pågældende arbejde som helhed eller en væsentlig del deraf ved at  

 fremstille eksemplarer af det og ved at gøre det tilgængeligt for almenheden.
 Stk. 2. Bestemmelsen i stk. 1 finder tilsvarende anvendelse på en  

 eksemplarfremstilling eller tilgængeliggørelse for almenheden af uvæsentlige  

 dele af indholdet af et katalog, en tabel, en database eller lignende, som  

 foretages gentagne gange og systematisk, såfremt de nævnte handlinger kan  

 sidestilles med handlinger, der strider mod en normal udnyttelse af de  

 pågældende arbejder, eller som skader fremstillerens legitime interesser  

 urimeligt.
 Stk. 3 . Er arbejder af den i stk. 1 nævnte art eller dele deraf  

 genstand for ophavsret eller anden beskyttelse, kan denne også gøres  

 gældende.
Stk. 4 . Beskyttelsen efter stk. 1 varer indtil 15 år er forløbet  

 efter udgangen af det år, hvor arbejdet blev fremstillet.
Hvis et arbejde af  

 den nævnte art gøres tilgængeligt for almenheden inden for dette tidsrum,  

 varer beskyttelsen dog indtil 15 år er forløbet efter udgangen af det år,  

 hvor arbejdet første gang blev gjort tilgængeligt for almenheden.
 Stk. 5. Bestemmelserne i § 2, stk. 2 og 3, §§ 6-9, § 11, stk. 2, §  

 12, stk. 1 og stk. 2, nr. 4, §§ 13-17, § 18, stk. 1 og 2, § 19, stk. 1 og 2  

, §§ 20 - 22, 25 , 27, 28, 30-35 , § 36, stk. 2  

 og 4, § 47 og §§ 49-52 finder tilsvarende anvendelse på de kataloger,  

 tabeller, databaser m.v., der er nævnt i stk. 1.
Stk. 6 . Aftalevilkår, der udvider fremstillerens ret efter stk. 1  

 til et offentliggjort arbejde, er ugyldige.« 14. § 80 affattes således:
» § 80 . Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1998.
Stk. 2. Loven gælder også for værker og frembringelser, som er  

 frembragt før lovens ikrafttræden.
Et katalog, en tabel, en database eller  

 lignende, der er fremstillet senest 15 år før den 1. januar 1998, er  

 beskyttet efter ophavsretslovens § 71, som affattet ved denne lovs § 1, nr.  

 13, indtil den 1. januar 2013.
Stk. 3. Loven gælder ikke for udnyttelseshandlinger, der er  

 afsluttet, eller rettigheder, der er erhvervet, før lovens ikrafttræden.  

 Eksemplarer af arbejder fremstillet efter ophavsretslovens § 71 i sin  

 hidtidige affattelse kan fortsat spredes til almenheden og vises offentligt,  

 hvis de lovligt er fremstillet på et tidspunkt, da en sådan spredning eller  

 visning var tilladt.
Bestemmelserne i § 19, stk. 2, skal dog altid finde  

 anvendelse på udlejning af sådanne arbejder, som foretages efter lovens  

 ikrafttræden.
Stk. 4. Er der før lovens ikrafttræden påbegyndt en  

 eksemplarfremstilling eller foretaget væsentlige forberedelser til at  

 fremstille eksemplarer af de frembringelser, der er nævnt i ophavsretslovens  

 § 71 i sin hidtidige affattelse, kan eksemplarfremstilling i nødvendig og  

 sædvanlig udstrækning afsluttes inden for de planlagte rammer, dog senest den  

 1. januar år 2000. Eksemplarer, som fremstilles på grundlag af bestemmelsen i  

 1. pkt., kan spredes til almenheden og vises offentligt.
Bestemmelsen i stk.  

 3, 3. pkt., finder tilsvarende anvendelse.
§ 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget er i hovedsagen en genfremsættelse af det forslag (L 94), som  

 blev fremsat den 20. november 1997, men ikke blev færdigbehandlet i forrige  

 samling. (Se FT 1997-98 s. 2031, A s. 2101 og s. 2063). Der er tale om en  

 uændret genfremsættelse, bortset fra ændringsforslag nr. 5. Forslaget  

 vedrører aftalelicens for gengivelse af kunstværker i alment oplysende  

 fremstillinger. Ændringen består i, at det tidligere forslag er suppleret med  

 en bestemmelse, hvorefter den enkelte kunstner kan nedlægge individuelt  

 forbud mod, at hans værker gengives i alment oplysende fremstillinger på  

 aftalelicensvilkår.
Den gældende ophavsretslov er fra 1995, hvor loven undergik en  

 gennemgribende revision.
Loven er herefter senest blevet ændret ved lov nr.  

 1207 af 27. december 1996 (FT 1996-97 s. 2153, 2777, 2964, A s. 1923 og B s.  

 163). Ved lovændringen blev der bl.a. indført nye bestemmelser om  

 eksemplarfremstilling m.v. til fordel for handicappede, om  

 kabelviderespredning af radio- og fjernsynsudsendelser og om uoverdrageligt  

 vederlagskrav ved udlejning af videogrammer og fonogrammer m.v.
 Ophavsretsloven findes i sin nuværende skikkelse i lovbekendtgørelse nr.  

 194 af 11. marts 1997. En oversigt over de bestemmelser i den gældende lov,  

 som berøres af lovforslaget, følger som bilag 1 .
 Hovedformålet med lovforslaget er at gennemføre EF-direktivet af 11. marts  

 1996 om retlig beskyttelse af databaser (herefter: databasedirektivet).  

 Direktivet skal efter art. 16, stk. 1, være gennemført senest den 1. januar  

 1998. De nødvendige lovændringer findes i ændringsforslag nr. 4, 7, 8, 12 og  

 13.
Herudover er der medtaget forskellige ændringer af betydning for det  

 digitale område.
Det drejer sig om følgende:
- De gældende aftalelicensbestemmelser for fotokopiering inden for  

 undervisningsområdet og offentlige institutioner og erhvervsvirksomheder m.v.  

 i lovens §§ 13 og 14 foreslås justeret, således at kollektivaftaler, der på  

 de nævnte områder i fremtiden måtte give adgang til digital kopiering, efter  

 lovens § 50 også kan finde anvendelse i forhold til ophavsmænd, som ikke  

 repræsenteres af den aftalesluttende organisation.
Der henvises til  

 ændringsforslag nr. 1 - 3.
- Retten til efter lovens § 28 at gengive værker i forbindelse med  

 retssager og sager i administrative nævn og lignende foreslås udvidet til  

 også at gælde for sagsbehandling inden for offentlige myndigheder.
Der  

 henvises til ændringsforslag nr. 6.
 Endelig foreslås det, at den eneretsordning, der siden 1995 har været  

 gældende for gengivelse af kunstværker i alment oplysende fremstillinger, jf.  

 lovens § 23, stk. 1, modificeres, således at der bliver mulighed for, at  

 aftaler på området kan få aftalelicensvirkning efter lovens § 50. Der  

 henvises til ændringsforslag nr. 5 og 9 - 11.
2. Ophavsretten - dens udvikling og samfundsmæssige betydning 2.1. Ophavsretten.
Ophavsretten er kunstnernes »ejendomsret« til de værker og  

 præstationer, de har skabt.
Ophavsretten giver grundlæggende kunstnerne  

 mulighed for at kontrollere og opnå vederlag for enhver brug af deres  

 kunstneriske produktion.
Uden ophavsretten ville kunstnerne være retsløse, så  

 snart deres værker var kommet til omverdenens kundskab og derfor kunne  

 udnyttes kommercielt eller ikke-kommercielt af andre.
Det er karakteristisk, at ophavsrettens udvikling i tiden nøje har været  

 forbundet med de tekniske muligheder for en masseudnyttelse af beskyttede  

 værker.
Fremkomsten af bogtrykkerkunsten gav startskuddet til den første  

 retsudvikling.
Med udspring i 1700-tallets bogtrykkerprivilegier, der mere  

 var en producentbeskyttelse end en ophavsret, udviklede ophavsretten sig i  

 1800-tallet under indflydelse af den franske revolution til en personlig ret  

 for den enkelte skabende kunstner.
I nyere tid har medier som fonogrammet,  

 radio og fjernsyn, fotokopieringsteknikken, satellittransmission og senest  

 internettet været udfordringer, som både nationalt og internationalt har  

 krævet tilpasninger i det ophavsretlige regelsystem.
I takt med den tekniske udvikling har behovet for beskyttelse bredt sig  

 fra ophavsrettens kerneområde - beskyttelsen af litteratur, musik og kunst -  

 til beskyttelse af forskellige former for formidlende og producerende  

 indsatser som fx beskyttelse af udøvende kunstnere, pladeproducenter og  

 radiofonier m.v.
Senest er også mere teknisk betonede frembringelser som  

 edb-programmer og databaser blevet inddraget under den ophavsretlige  

 beskyttelse.
 Samlet tjener ophavsretten i dag som det juridiske grundlag for  

 omsætningen af milliardbeløb, fx i handelen med rettigheder vedrørende  

 udsendelse i radio og fjernsyn, grammofonplader, edb-programmer, video og i  

 stadig stigende grad også digital lagring og levering af alle typer værker og  

 kunstneriske præstationer i digital form.
 2.2. Ophavsrettens samfundsmæssige betydning.
 Den ophavsretlige regulering har samfundsmæssigt to sider.
 Den ene side er, at samfundet finder en interesse i at have et sæt regler,  

 der sikrer kunstnerne vederlag for deres indsats, fordi dette giver de  

 kreative kræfter tilskyndelse til ny produktion og ny udbredelse af værker.
Den anden side er hensynet til »brugerne«.
Det er ikke i  

 samfundets interesse, at der opstilles et så stærkt værn omkring eneretten,  

 at dette vanskeliggør eller umuliggør enhver disposition fra anden side over  

 een gang skabte og udbredte værker.
Det er derfor vigtigt i ophavsretten at  

 indkredse tilfælde, hvor andre uden at de grundliggende formål med den  

 ophavsretlige beskyttelse lider skade frit bør kunne tilegne sig eller  

 nyttiggøre frugten af deres arbejde, og hvor dette ikke er tilfældet i  

 lovgivningen at anvise løsningsmuligheder med hensyn til den praktiske  

 rettighedsklarering.
Denne balance mellem eneretten og samfundsmæssigt  

 nødvendige indskrænkninger i denne må udformes i lyset af den til enhver tid  

 pågående tekniske udvikling.
 2.3. Ophavsrettens internationale karakter.
Ophavsretten har et stærkt internationalt præg.
Efter historisk at have  

 haft sit udspring i nationale territorialt givne bogtrykkerprivilegier og  

 lignende har ophavsretten siden 1886 været reguleret gennem en række  

 multilaterale konventioner.
Disse konventioner forpligter i betydeligt omfang  

 Danmark til at anvende den danske ophavsretslovs bestemmelser også på værker  

 og præstationer med oprindelse i andre lande, som har tiltrådt de samme  

 konventioner.
Samtidig stilles der i konventionerne minimumskrav med hensyn  

 til beskyttelsen, som medlemslandene er forpligtet til at respektere.
Den vigtigste konvention er Bernerkonventionen af 1886, som internationalt  

 regulerer beskyttelsen af litterære og kunstneriske værker.
Denne konvention  

 er i lyset af den teknologiske udvikling siden 1886 gennemsnitligt blevet  

 revideret hvert 20. år.
Den seneste version er fra 1971 og blev tiltrådt af  

 Danmark i 1979. Konventionen er tiltrådt af 109 stater, heriblandt alle  

 EUlande, Japan, USA og senest også Den Russiske Føderation.
 En anden vigtig konvention er Romkonventionen af 1961 om beskyttelse af  

 udøvende kunstnere, fonogramfremstillere og radio- og fjernsynsforetagender.  

 Denne konvention er tiltrådt af 55 lande, deriblandt de nordiske lande, stort  

 set alle EU-lande, Japan, men ikke af USA.
 Ophavsrettens stigende økonomiske og dermed også handelspolitiske  

 betydning understreges ved, at Bernerkonventionen og Romkonventionen i 1994  

 blev medtaget som en integreret del af den såkaldte TRIPS-aftale (Agreement  

 on Trade Related Aspects of Intellectual Property Rights) inden for  

 Verdenshandelsorganisationen WTO.
Senest er der på en diplomatisk konference i december 1996 inden for WIPO  

 (World Intellectual Property Organization) opnået enighed om 2 nye traktater  

 med særlig betydning for det digitale område.
Det drejer sig om WIPO  

 Copyright Treaty og WIPO Performances and Phonograms Treaty.
I disse  

 traktater blev det blandt andet præciseret, at rettighedshaverne skal have en  

 eneret til at stille deres frembringelser til rådighed for almenheden i  

 forbindelse med interaktive tjenester.Traktaterne forventes ratificeret af  

 EU-landene i løbet af 1998-99.
Ud over det multilaterale samarbejde er der siden midten af 1980'erne  

 gennemført en lovharmonisering inden for EU.
Resultatet af dette arbejde er  

 indtil videre 5 direktiver: Edb-programdirektivet (1991), udlåns- og  

 udlejningsdirektivet (1992), satellit- og kabeldirektivet (1993), direktivet  

 om beskyttelsestid (1993) og direktivet om databaser (1996), som foreslås  

 gennemført i dansk lovgivning ved nærværende lovforslag.
 Sammenfattende er ophavsretsområdet således underkastet en omfattende  

 international regulering bestående af flere lag af multilaterale traktater  

 m.v., som sætter bindende globale og regionale standarder på området.
3. Lovforslaget i hovedtræk 3.1. Databasedirektivet Baggrund og struktur Baggrunden for databasedirektivet er, at der i de enkelte medlemsstaters  

 lovgivning gælder forskellige regler for den retlige beskyttelse af  

 databaser.
Dette antages at kunne føre til negative virkninger på det indre  

 markeds funktion, herunder hindre den frie bevægelighed for varer og  

 tjenesteydelser.
 Efter den gældende lov kan en database, forstået som en sammenstilling af  

 faktiske oplysninger, informationer, værker m.v., være beskyttet som et  

 egentligt værk efter ophavsretslovens § 1 eller, hvis der er sket en  

 sammenstilling af værker, som et samleværk efter lovens § 5.
 Beskyttelse efter de nævnte bestemmelser forudsætter, at der er tale om et  

 værk i lovens forstand, dvs. at udvælgelsen, sammenstillingen og  

 præsentationen er sket ved ophavsmandens egen skabende indsats.
 Databaser, hvor strukturen, udvælgelsen af indholdet og systematikken ikke  

 er udtryk for fremstillerens egen intellektuelle frembringelse, kan nyde en  

 særlig mere kortvarig beskyttelse mod eftergørelse efter lovens § 71, om  

 beskyttelse af kataloger, tabeller og lignende arbejder, der sammenstiller et  

 større antal oplysninger.
 Beskyttelse efter katalogbestemmelsen forudsætter, at der er lagt en  

 væsentlig arbejdsmæssig eller økonomisk investering i udvælgelsen og  

 sammenstillingen af et større antal oplysninger.
 Databasedirektivet består af fire kapitler.
 I kapitel I (art. 1-2) angives anvendelsesområdet for direktivet, herunder  

 definitionen af en database.
 Kapitel II (art. 3-6) vedrører den ophavsretlige beskyttelse af databaser,  

 dvs. databaser, der er skabt ved ophavsmandens egen skabende indsats.
 I kapitel III (art. 7-11) introduceres en såkaldt sui generis-beskyttelse  

 af databaser, som ikke opfylder betingelserne for at nyde ophavsretlig  

 beskyttelse, men hvor der er lagt en væsentlig investering i indsamlingen,  

 kontrollen eller præsentationen af databasens indhold.
 Kapitel IV vedrører sanktioner, overgangsbestemmelser m.v.
Beskyttelsens genstand Genstanden for beskyttelse efter direktivets kapitel II og III er en  

 database.
I direktivets art. 1, stk. 2, defineres en database som »en  

 samling af værker, data eller andet selvstændigt materiale, der er  

 struktureret systematisk eller metodisk og kan konsulteres individuelt ved  

 brug af elektronisk udstyr eller på anden måde«.
Databaser, som nyder beskyttelse efter direktivet, kan foreligge i  

 elektronisk form eller på papir og kan fremtræde som et fysisk eksemplar  

 eller som en elektronisk base med online adgang.
Også multimedieprodukter kan  

 udgøre databaser, såfremt de enten er frembragt ved den fornødne selvstændige  

 skabende indsats, eller hvis der er lagt en væsentlig investering i  

 frembringelsen.
Dog vil en sammenstilling af optagne musikværker på fx en  

 cd-plade i almindelighed ikke opfylde kravene til en database på grund af  

 manglende originalitet, ligesom der ikke vil være foretaget en tilstrækkelig  

 stor investering til at kunne begrunde en sui generis-beskyttelse.
Den ophavsretlige beskyttelse Ophavsretsbeskyttelsen efter direktivets kapitel II vedrører selve  

 strukturen af en database og udvælgelsen af basens indhold, ikke indholdet i  

 sig selv.
Der foreligger således ikke nogen krænkelse af den ophavsretlige  

 databasebeskyttelse, såfremt en anden tilegner sig indholdet af en database  

 og omordner det elektronisk, således at der fremkommer en database med et  

 identisk indhold, men med en anden struktur.
 I direktivets art. 3, stk. 2, bestemmes videre, at rettighederne til de  

 værker og præstationer m.v., som måtte findes i en database, ikke berøres af  

 databasebeskyttelsen.
I lighed med hvad der gælder efter EF-direktivet om retlig beskyttelse af  

 edb-programmer af 14. maj 1991 (edb-programdirektivet), nyder en database kun  

 ophavsretlig beskyttelse efter direktivets kapitel II, hvis udvælgelsen og  

 struktureringen af indholdet i databasen er resultatet af ophavsmandens egen  

 intellektuelle indsats.
Der gælder ikke andre kriterier for, om en database  

 efter direktivet er berettiget til ophavsretlig beskyttelse.
 Indholdet af den ophavsretlige databasebeskyttelse er fastlagt i  

 direktivets art. 5.
Efter art. 5 skal der tilkomme rettighedshaveren til en database en eneret  

 til midlertidig eller varig eksemplarfremstilling, uanset på hvilken måde  

 eller i hvilken form eksemplarfremstillingen sker, samt en ret til  

 forskellige former for tilgængeliggørelse for almenheden.
Dette svarer til de  

 gældende eneretsbestemmelser i ophavsretslovens § 2.
Efter § 2 har ophavsmanden en eneret til at råde over sit værk ved at  

 fremstille eksemplarer af værket og ved at gøre værket tilgængeligt for  

 almenheden.
Som eksemplarfremstilling anses alle former for varig eller  

 midlertidig fiksering af værket, herunder overførelse på en indretning, som  

 kan gengive det, jf. § 2, stk. 2. Også eksemplarfremstilling i digital form  

 omfattes af eneretten.
Fikseringen af værket må dog have en vis selvstændig  

 karakter.
Rent flygtige og tilfældige fikseringer, der finder sted som led i  

 en sammenhængende teknisk proces, og som er accessoriske i forhold til det  

 endelige resultat, fx skærmvisning af et digitalt værk, kan efter  

 ministeriets opfattelse ikke anses som eksemplarfremstilling.
I forbindelse med lovforslagets forberedelse har blandt andet Samrådet for  

 Ophavsret, IFPI Danmark, Foreningen af Danske Spillefilmproducenter,  

 Producenterne og Multi Medie Foreningen gjort gældende, at også de nævnte  

 flygtige og tilfældige fikseringer bør anses for omfattet af retten til  

 eksemplarfremstilling.
Det anføres blandt andet, at tekniske kopier, som  

 automatisk opstår i en computers hukommelse i forbindelse med konsultering,  

 fx ved skærmvisning, af et digitalt værk, lovligt kan fremstilles med støtte  

 i undtagelsesbestemmelsen i lovens § 36 om nødvendig kopiering i forbindelse  

 med lovlig brug af edb-programmer, databaser og andre værker i digitaliseret  

 form.
Efter organisationernes opfattelse må dette tages som udtryk for, at  

 den grundlæggende eksemplarfremstillingsret i lovens § 2 omfatter enhver  

 midlertidig eksemplarfremstilling, herunder også de nævnte automatiske og  

 flygtige digitale lagringer.
Kulturministeriet kan ikke være enig i de fremførte synspunkter.  

 Ministeriet finder, at det vil være at strække ophavsretten for vidt, såfremt  

 eneretten til eksemplarfremstilling også skulle gælde i situationer, hvor det  

 udelukkende drejer sig om mulighederne for ved gennemsyn eller spredt læsning  

 af et digitalt værk, fx på et bibliotek, at gøre sig bekendt med indholdet af  

 et værk, som iøvrigt lovligt er bragt på markedet eller på anden måde lovligt  

 er gjort tilgængeligt for almenheden.
Efter ministeriets opfattelse bør  

 eneretten principielt ikke omfatte automatiske og flygtige teknisk betonede  

 lagringer, som måtte forekomme i forbindelse med sådanne  

 konsultationsprocesser.
De nævnte lagringer bør frit kunne foretages og ikke  

 være afhængige af, om forholdet er dækket af undtagelsesbestemmelser i loven,  

 som fx § 36 om brugskopiering m.v.
 Det bemærkes, at der på den diplomatiske konference i 1996 inden for WIPO  

 ikke kunne opnås enighed om, at eksemplarfremstillingsretten internationalt  

 skulle udstrækkes til også at omfatte sådanne flygtige og tilfældige  

 fikseringer.
Sui generis-beskyttelsen Som det fremgår af det ovenfor anførte, er beskyttelsesområdet for den  

 ophavsretlige databasebeskyttelse efter direktivets kapitel II relativt  

 beskedent.
Der er derfor i direktivets kapitel III gennemført bestemmelser om  

 en såkaldt sui generis-beskyttelse.
 Formålet med denne beskyttelse, som minder en del om den  

 katalogbeskyttelse i ophavsretslovens § 71, der på nationalt plan har været  

 gældende i de nordiske ophavsretslove siden 1961, er at give en beskyttelse  

 mod en uretmæssig tilegnelse af den økonomiske eller arbejdsmæssige  

 investering, der er medgået til fremskaffelse og indsamling af indholdet i en  

 database, som ikke opfylder kravene for ophavsretsbeskyttelse efter  

 direktivets kapitel II.
 Sui generis-beskyttelsen efter kapitel III består i, at der gives  

 fremstilleren af en database mulighed for at forhindre uautoriserede udtræk  

 og/eller genanvendelser af hele den pågældende database eller en væsentlig  

 del deraf.
Undtagelser For såvel den ophavsretlige beskyttelse som sui generis-beskyttelsen  

 gælder det, at der i direktivet er åbnet mulighed for undtagelser fra  

 direktivets grundlæggende beskyttelsesbestemmelser.
Udgangspunktet er her, at medlemslandene med enkelte obligatoriske  

 undtagelser kan bevare sådanne undtagelser og indskrænkninger i  

 enerettighederne, som traditionelt har været gældende i medlemsstaternes  

 lovgivning.
Dette fremgår af art. 6, stk. 2, litra d, hvorefter  

 medlemsstaterne kan fastsætte sådanne begrænsninger i ophavsretten, som  

 traditionelt anerkendes i medlemsstaternes lovgivning.
Det udtales endvidere  

 i præamblen, at medlemsstaterne kan gøre sådanne undtagelser fra den særlige  

 beskyttelse af databaser, som traditionelt har været accepteret for en ret,  

 der er sammenlignelig med den i direktivet introducerede sui generis-ret.
Der  

 henvises til ændringsforslag nr. 4, 7, 8 og 13 samt til den i 
bilag 3  indeholdte oversigt over direktivets bestemmelser sammenholdt  

 med gældende lovgivning.
Nordiske overvejelser De nærmere retningslinier for gennemførelsen af direktivet har været  

 drøftet på møder med ressortdepartementerne i de andre nordiske lande.
Der  

 har på disse møder været enighed om, at direktivet stort set er i  

 overensstemmelse med den gældende nordiske retstilstand, og at kun enkelte  

 ændringer er påkrævet for at kunne gennemføre direktivet i den nordiske  

 ophavsretslovgivning.
Det drejer sig navnlig om den nye sui  

 generis-beskyttelse i direktivets kapitel III, som kræver en omlægning af  

 katalogbeskyttelsen i den gældende lovs § 71. Der henvises herom til  

 ændringsforslag nr. 13.
 Direktivteksten samt en nærmere gennemgang af direktivet vurderet i  

 forhold til den gældende ophavsretslov følger som bilag 2 og 3.
 3.2. Digital kopiering inden for undervisningsvirksomhed,  

 erhvervsvirksomhed m.v.
 Der stilles forslag om, at de gældende aftalelicensordninger i  

 ophavsretslovens §§ 13 og 14 om fotokopiering inden for  

 undervisningsvirksomhed og erhvervsvirksomhed m.v. justeres, således at  

 bestemmelserne også kommer til at omfatte digital kopiering (ændringsforslag  

 nr. 1 - 3).
 I de senere år er det blevet stadig mere almindeligt inden for  

 undervisningssektoren at anvende teknologibaseret undervisningsmateriale,  

 ligesom digital kopiering også i erhvervsvirksomheder i stigende grad  

 erstatter traditionel fotokopiering.
 Kulturministeriet finder det derfor naturligt, at der åbnes mulighed for,  

 at eventuelle fremtidige kollektivaftaler om digital kopiering på de nævnte  

 områder også kan få aftalelicensvirkning efter lovens § 50, dvs. få virkning  

 over for rettighedshavere, som ikke repræsenteres af den aftalesluttende  

 organisation.
Forslagene ligger på linie med synspunkter, der fremkom på den  

 diplomatiske konference i december 1996 i Geneve, der resulterede i  

 vedtagelsen af den nye WIPO Copyright Treaty af 20. december 1996.  

 Konferencen vedtog en udtalelse, hvori det præciseres, at den nye traktats  

 bestemmelser skal forstås således, at det skal være tilladt medlemsstaterne  

 at anvende og eventuelt udvide indskrænkninger og undtagelser i deres  

 nationale love, som har været betragtet som tilladt efter Bernerkonventionen,  

 til også at omfatte det digitale område.
Det skal også være tilladt  

 medlemsstaterne at udforme nye indskrænkninger og undtagelser, som måtte  

 anses for hensigtsmæssige for digitale netværk.
 3.3. Aftalelicens for gengivelse af kunstværker m.v.
 I den gældende lovs § 23 foreslås indført en aftalelicensordning for  

 gengivelse af kunstværker i alment oplysende fremstillinger (ændringsforslag  

 nr. 5). Forslaget tilsigter at skabe de nødvendige rammer for en smidigere  

 erhvervelse af rettigheder til kunstværker til brug i alment oplysende  

 fremstillinger.
 Dette foreslås kombineret med en bestemmelse om, at den enkelte kunstner  

 kan nedlægge individuelt forbud mod, at hans værker gengives i alment  

 oplysende fremstillinger på aftalelicensvilkår.
 3.4. Kopiering i forbindelse med sagsbehandling inden for offentlige  

 myndigheder.
 Den gældende bestemmelse i § 28 foreslås ændret, således at der ud fra et  

 retshåndhævelsessynspunkt åbnes mulighed for, at der kan foretages kopiering  

 i forbindelse med sagsbehandling inden for offentlige myndigheder og  

 institutioner, der henhører under Folketinget (ændringsforslag nr. 6).  

 Formålet er blandt andet at sikre, at bestemmelsen i lovens § 12, stk. 2, nr.  

 4, hvorefter der gælder et forbud mod fremstilling af eksemplarer i digital  

 form af værker på grundlag af gengivelser af et værk i digitaliseret form,  

 ikke kommer til at stille sig hindrende for indførelse af elektronisk  

 sagsbehandling, journalisering og lignende inden for den offentlige  

 forvaltning.
4. Lovforslagets økonomiske og administrative konsekvenser Lovforslaget medfører ikke direkte økonomiske eller personalemæssige  

 konsekvenser for staten, amtskommunerne eller kommunerne.
De indirekte  

 økonomiske, herunder erhvervsøkonomiske konsekvenser, som måtte følge af  

 aftaler, som indgås på grundlag af ophavsretslovgivningen, og omfanget af den  

 brug af beskyttede værker, som sådanne aftaler måtte lede til, kan der efter  

 sagens natur ikke gives nogen oplysning om.
Med hensyn til administrative  

 konsekvenser for erhvervsvirksomheder m.v. må de stillede forslag om nye  

 aftalelicensbestemmelser i lovforslagets nr. 1-3 og nr. 5 antages at indebære  

 en forenkling af den rettighedsklarering, som det er nødvendigt for  

 virksomhederne at foretage.
5. Miljømæssige konsekvenser Forslaget har ingen miljømæsige konsekvenser.
6. Forholdet til EU-retten Forslaget indebærer, at databasedirektivet gennemføres i den danske  

 ophavsretslov.
7. Høring Lovforslaget har været udsendt til høring hos 147 myndigheder,  

 institutioner, organisationer m.fl.
De fremkomne 58 høringssvar er afspejlet  

 i bemærkningerne til lovforslagets enkelte bestemmelser.
Forslagene til opfyldelse af databasedirektivet har i almindelighed fået  

 en velvillig modtagelse, medens forslagene under nr. 1 og 3 om en udvidelse  

 af de gældende bestemmelser om aftalelicens for fotokopiering til brug ved  

 undervisning og i erhvervsvirksomhed m.v. til også at omfatte digital  

 kopiering har fået en blandet modtagelse.
Fra rettighedshaverside, herunder  

 Samrådet for Ophavsret, og brugerside, herunder Undervisningsministeriet, har  

 man udtalt støtte til disse forslag, medens en række producentorganisationer,  

 herunder Den danske Forlæggerforening og Danske Dagblades Forening, har  

 udtalt sig imod forslagene.
Under høringen har en række producentorganisationer fremsat forslag om, at  

 der gennemføres en bestemmelse om databaser frembragt i ansættelsesforhold  

 svarende til, hvad der efter lovens § 59 gælder for edb-programmer.
Efter §  

 59 gælder det, at ophavsretten til et edb-program, der er frembragt af en  

 arbejdstager under udførelsen af dennes arbejde eller efter arbejdsgiverens  

 anvisning, overgår til arbejdsgiveren, medmindre andet er aftalt, jf. § 53,  

 stk. 4.
Kulturministeriet kan ikke tilslutte sig dette forslag og skal henvise  

 til, at databasedirektivet - i modsætning til edb-programdirektivet fra 1991  

 - ikke stiller krav om, at der for databaser gennemføres en arbejdsgiverregel  

 svarende til, hvad der efter ophavsretslovens § 59 gælder for edb-programmer.  

 Dette skyldes, at databasedirektivet i kapitel III om en såkaldt sui  

 generis-beskyttelse indeholder særlige bestemmelser, der giver en producent-  

 og dermed typisk også en arbejdsgiverbeskyttelse til fordel for den, der  

 gennem en væsentlig investering eller på anden måde har frembragt en  

 database.
Der stilles på denne baggrund ikke noget forslag om en  

 arbejdsgiverbestemmelse for databaser svarende til, hvad der gælder for  

 edb-programmer.
Endelig har Danmarks Radio og TV 2 ytret ønske om, at der medtages forslag  

 om en ændring af de gældende bestemmelser i lovens §§ 30 og 68 om  

 aftalelicens og tvangslicens for henholdsvis udsendelse af værker og  

 grammofonplader i radio og fjernsyn samt om visse spørgsmål i forbindelse med  

 anvendelsen af radiofoniernes arkivmateriale.
Radiofonierne ser gerne, at de  

 nævnte licensbestemmelser udvides til også at omfatte såkaldte  

 »on-demand« udsendelser, dvs. udsendelser hvor seeren/lytteren  

 interaktivt selv bestemmer, på hvilket tidspunkt en udsendelse skal starte.
 Da de af radiofonierne rejste spørgsmål har sammenhæng med en række  

 spørgsmål, som skal drøftes inden for EU i løbet af 1998 i forbindelse med en  

 senere fælles ratifikation fra EU-landenes side af WIPO Copyright Treaty og  

 WIPO Performances and Phonograms Treaty, som blev vedtaget i Geneve i  

 december 1996, finder Kulturministeriet, at en nærmere stillingtagen til de  

 af radiofonierne rejste spørgsmål bør afvente overvejelserne inden for EU.
 Der henvises med hensyn til de tilkendegivne høringssynspunkter i øvrigt  

 til bemærkningerne til lovforslagets enkelte bestemmelser.
Bemærkninger til lovforslagets enkelte bestemmelser Til § 1 Til nr. 1 Forslaget har til formål at skabe mulighed for, at aftalicensordningen for  

 fotokopiering til undervisningsbrug i fremtiden også kan finde anvendelse på  

 aftaler, som måtte give adgang til digital eksemplarfremstilling.
Efter den gældende lovs § 13, stk. l, kan der til brug i  

 undervisningsvirksomhed ved fotokopiering eller lignende fremstilles  

 eksemplarer af udgivne værker samt ved optagelse foretages  

 eksemplarfremstilling af værker, som udsendes i radio eller fjernsyn, såfremt  

 betingelserne for aftalelicens efter § 50 er opfyldt.
De fremstillede  

 eksemplarer må kun udnyttes inden for undervisningsvirksomhed, som omfattes  

 af den i § 50 forudsatte aftale.
 Aftalelicens efter § 50 betyder, at brugere på undervisningsområdet, der  

 har indgået aftale med en organisation, som omfatter en væsentlig del af  

 danske ophavsmænd til en bestemt art værker, efter loven får en ret til at  

 udnytte andre værker af samme art, selv om ophavsmændene til disse værker  

 ikke repræsenteres af organisationen, herunder udenlandske rettighedshavere.
 Bestemmelsen om optagelser fra radio og fjernsyn til undervisningsbrug  

 indeholder ikke nogen begrænsning med hensyn til optagelsesteknik og omfatter  

 således såvel analoge som digitale optagelser.
Aftalelicensbestemmelsen vedrørende eksemplarfremstilling til  

 undervisningsbrug af udgivne værker giver kun mulighed for at fremstille  

 eksemplarer ved fotokopiering og andre former for ikke-forlagsmæssige metoder  

 til reproduktion af trykte tekster og lignende, fx duplikering og  

 offset-trykning.
Digital kopiering omfattes ikke af bestemmelsen.
I de senere år er det blevet stadig mere almindeligt inden for  

 undervisningssektoren at anvende teknologibaseret undervisningsmateriale.
Det  

 digitale materiale kan være fremstillet ved indtastning af trykte forlæg,  

 scanning af trykt materiale, downloading af værker, som er tilgængelige  

 online fra databaser, eller ved digital kopiering af værker udgivet i digital  

 form, fx på cd-rom.
 Efter Kulturministeriets opfattelse har den aftalelicensordning, som i en  

 årrække har været gældende for fotokopiering, fungeret tilfredsstillende.  

 Ordningen synes at have skabt en rimelig balance mellem på den ene side  

 undervisningsområdets ønske om på et enkelt retligt grundlag at kunne udnytte  

 beskyttede værker og på den anden side ophavsmændenes ønske om at have  

 kontrol med og mulighed for at opnå vederlag for den undervisningsmæssige  

 udnyttelse af deres værker.
 På denne baggrund finder Kulturministeriet, at den gældende  

 aftalelicensordning for fotokopiering bør justeres, således at den også kan  

 finde anvendelse på de nye digitale kopieringsteknikker.
 Uden en sådan justering risikerer man efter ministeriets opfattelse, at  

 den digitale kopiering på undervisningsområdet løber ud af kontrol til gene  

 for såvel brugere som rettighedshavere.
 I overensstemmelse hermed foreslås det, at ordene »ved fotokopiering  

 eller lignende« i lovens § 13, stk. l, 1. led, udgår af lovteksten.  

 Bestemmelsen vil herefter give adgang til enhver form for  

 eksemplarfremstilling til brug i undervisningsvirksomhed uanset den anvendte  

 teknik.
De organisatoriske forudsætninger for en udvidelse af aftalelicensen må  

 efter Kulturministeriets opfattelse skønnes at være til stede.
Ministeriet  

 går ud fra, at Copy-Dan's kopisektor, som har opnået ret til at varetage  

 rettighedshavernes interesser, når det gælder fotokopiering, efter  

 forhandlinger rettighedshaverne imellem vil kunne udvide sit  

 administrationsområde til også at omfatte digital kopiering.
Ligesom det har  

 været tilfældet på fotokopieringsområdet, finder ministeriet det vigtigt, at  

 der også på det digitale område i fremtidige kollektivaftaler gennemføres den  

 fornødne koordinering af de forskellige rettighedshaverinteresser.
 Kulturministeriet har overvejet, om inddragelsen af det digitale område  

 under aftalelicensen bør tilsige, at der gennemføres særlige begrænsninger  

 med hensyn til karakteren af det materiale, som det bør være muligt at kunne  

 kopiere på grundlag af aftalelicensordningen, fx således at aftalelicensen  

 ikke skulle omfatte kopiering af materiale, der er gjort tilgængeligt for  

 brugerne i digital form via en online forbindelse eller en cd-rom erhvervet i  

 almindelig handel.
Ministeriet må nære betænkelighed ved, at der i lovs form gennemføres  

 sådanne begrænsninger.
Ophavsretslovens aftalelicensbestemmelser bør på  

 undervisningsområdet principielt være neutrale med hensyn til den anvendte  

 fremstillingsteknik og gælde, uanset om et kopieringsforlæg foreligger i  

 analog eller i digital form.
Skulle der fra en rettighedshaversynsvinkel vise sig at være behov for at  

 udelukke bestemte materialer fra aftalelicensområdet, vil sådanne  

 begrænsninger efter ministeriets opfattelse bedst og mest smidigt kunne  

 gennemføres i de mellem parterne trufne kollektivaftaler, som udløser lovens  

 aftalelicensvirkning.
Eventuelle begrænsninger, som måtte blive aftalt, vil  

 efter loven også gælde i forhold til ikke-organiserede rettighedshavere,  

 herunder udenlandske rettighedshavere.
På et enkelt område gør der sig særlige forhold gældende.
Det drejer sig  

 om edb-programmer, som efter forslaget til nr. 2 foreslås undtaget fra  

 aftalelicensen.
Der henvises herom til bemærkningerne til nr. 2.
 Aftalelicensordningen efter lovens § 13 må respektere  

 dispositionsbegrænsende aftaler, som en rettighedshaver har truffet med en  

 bruger i forbindelse med, at denne har fået tilgang til et værk fx via en  

 online forbindelse eller ved erhvervelse af en cd-rom i almindelig handel.  

 Dette følger af, at bestemmelserne i ophavsretslovens kap. 2 om  

 indskrænkninger i ophavsretten i almindelighed er fravigelige ved konkrete  

 udnyttelsesaftaler parterne imellem.
Det forudsættes, at der foreligger en egentlig aftale.
En ensidig mærkning  

 eller klausulering i forbindelse med en værksgengivelse, hvorved en  

 rettighedshaver forsøger at begrænse en brugers dispositionsret efter en  

 kollektivaftale, er ikke tilstrækkelig til at sætte en kollektivaftale og  

 lovens aftalelicensvirkning ud af kraft.
Dette gælder, uanset om der er tale  

 om omsætning af fysiske eksemplarer eller værksgengivelse via en online  

 forbindelse.
 En ensidig klausulering vil dog i situationer, hvor der ikke måtte  

 foreligge nogen aftalelicensudløsende kollektivaftale om anvendelse til  

 undervisningsmæssige formål, efter omstændighederne kunne føre til, at det  

 ikke kan antages, at en rettighedshaver har givet et stiltiende samtykke til  

 en undervisningsmæssig videreudnyttelse af beskyttede værker, der i øvrigt  

 uden tekniske restriktioner er stillet til rådighed for almenheden online, fx  

 via Internettet.
 Mulighederne for kopiering inden for undervisningsområdet vil i sådanne  

 tilfælde være reguleret af de almindelige bestemmelser i den gældende lovs §  

 12, stk. 2, nr. 4, om kopiering til privat brug og § 36, stk. 2, om  

 brugskopiering m.v.
Efter disse bestemmelser er det i almindelighed ikke tilladt i digital  

 form at fremstille eksemplarer til privat og institutionsmæssigt brug, når  

 eksemplarfremstillingen sker på grundlag af en gengivelse af værket i  

 digitaliseret form.
Det er dog efter § 36, stk. 2, tilladt, at der - uden at  

 der foretages ændringer - kan fremstilles sådanne eksemplarer af  

 tilgængeliggjorte værker i digital form, der styres af et edb-program, som er  

 nødvendige for, at værket kan udnyttes efter dets formål, herunder også en  

 mulighed for at kunne fremstille sikkerhedskopier.
Giver en abonnementsaftale eller lignende en bruger ret til i en vis  

 udstrækning at stille materiale til rådighed for en tredjemand, kan der  

 tænkes at opstå en kollision mellem abonnementsaftalen og den  

 dispositionsadgang, som tredjemand måtte have erhvervet i kraft af en  

 kollektivaftale med rettighedshaverne.
Problemer af denne art vil imidlertid  

 efter ministeriets opfattelse bedst kunne løses ved en af rettighedshaverne  

 koordineret udformning af fremtidige aftaler på det digitale område.
 Anvendelsesområdet for den foreslåede udvidede aftalelicensordning svarer  

 til anvendelsesområdet for den gældende aftalelicensordning for fotokopiering  

 i § 13, stk. 1. Dette er fastlagt ved udtrykket »til brug i  

 undervisningsvirksomhed« og udtrykket »udgivne værker«.
 Ved »undervisningsvirksomhed« forstås enhver form for offentlig  

 eller privat kundskabsformidling, der finder sted i organiseret form,  

 herunder højskoler, undervisning efter folkeoplysningsloven, pædagogisk  

 virksomhed inden for børne- og ungdomsinstitutioner, videreuddannelse, som  

 foranstaltes af arbejdspladser eller af faglige sammenslutninger,  

 korrespondanceundervisning og centrene for undervisningsmidler.
Uden for begrebet »til brug i undervisningsvirksomhed« falder  

 enkeltarrangementer af underholdende eller alment orienterende karakter, som  

 i forhold til deltagerne ikke kan siges at have karakter af nogen egentlig  

 kursus- eller undervisningsvirksomhed.
Det samme gælder forskellige former  

 for privat undervisningsvirksomhed, som det ikke vil være naturligt at  

 sidestille med de uddannelsestilbud, som findes inden for den offentlige  

 uddannelsessektor, herunder fx en danseskole.
 Ved »udgivne værker« forstås, at eksemplarer af et værk med  

 udtrykkeligt eller stiltiende samtykke fra ophavsmanden er bragt i handelen  

 eller på anden måde spredt blandt almenheden, jf. lovens § 8, stk. 2.  

 Udgivelse efter § 8, stk. 2, foreligger ikke alene i tilfælde, hvor der er  

 sket en spredning af fysiske eksemplarer blandt almenheden i form af en  

 forlagsmæssig udgivelse, men kan også foreligge i tilfælde, hvor et værk er  

 stillet til rådighed for almenheden, fx via internettet, på en sådan måde, at  

 det har været muligt for almenheden på grundlag af et udtrykkeligt eller  

 stiltiende samtykke fra ophavsmanden at fremstille eksemplarer af værket.  

 Sådanne tilfælde vil kunne indgå i den foreslåede aftalelicensordning,  

 ligesom ordningen også vil kunne omfatte tilfælde, hvor et værk er udgivet i  

 fysisk form forud for værkets medtagelse i en online transmission.
Aftalelicensbestemmelserne i § 13 indebærer ikke alene en mulig  

 indskrænkning i ophavsmandens eneret til at fremstille eksemplarer af værker,  

 men rummer også en mulighed for en indskrænkning i ophavsmændenes ret til  

 eksemplarspredning.
De nærmere vilkår for en sådan spredning afhænger af  

 indholdet af de trufne kollektivaftaler, som imidlertid med hensyn til  

 aftalelicensvirkning i forhold til rettighedshavere, der står uden for  

 aftalen, ikke kan gå ud over, hvad der følger af udtrykket  

 »undervisningsvirksomhed«, således som dette begreb er beskrevet  

 ovenfor.
 Fremførelse af beskyttede værker ved undervisning falder uden for rammerne  

 af aftalelicensordningen i § 13, stk. 1, om eksemplarfremstilling og  

 reguleres af bestemmelsen om offentlig fremførelse blandt andet ved  

 undervisning i lovens § 21, stk. 1 og 2. Der henvises herom til  

 bemærkningerne til lovforslagets nr. 4.
Det er ikke nogen betingelse, at fremstillingen sker inden for den  

 pågældende undervisningsinstitution.
I det omfang det er tilladt efter de med  

 rettighedshaverne trufne aftaler, vil man inden for undervisningsområdet også  

 kunne anvende fremmed medhjælp, fx et bibliotek, til at foretage en  

 eksemplarfremstilling, som måtte ønskes foretaget af undervisningsmæssige  

 grunde.
 Forslaget under nr. 1 om en udvidelse af aftalelicensen for kopiering til  

 brug ved undervisning til også at omfatte digital kopiering har under  

 høringen fået støtte fra Center for Teknologistøttet Undervisning, Danmarks  

 Biblioteksforening, Danmarks Skolebiblioteksforening, Dansk Dataforening,  

 Danske Skønlitterære Forfattere, Samrådet for Ophavsret, som repræsenterer  

 stort set alle danske kunstnerorganisationer, Udvalget til Beskyttelse af  

 Videnskabeligt Arbejde (UBVA) og Undervisningsministeriet.
 Danmarks Radio, Danske Dagblades Forening, Den danske Forlæggerforening,  

 Foreningen af Danske Spillefilmproducenter, Multi Medie Foreningen,  

 Sammenslutningen af producenter af film, tv og AV i Danmark og TV 2 har  

 udtalt sig imod forslaget.
Til nr. 2 Forslaget har til formål at undtage edb-programmer fra den under nr. 1  

 foreslåede aftalelicensordning for digital kopiering til brug ved  

 undervisning.
Under høringen har Akademiet for de tekniske Videnskaber samt  

 IT-Brancheforeningen gjort gældende, at en aftalelicensordning for  

 edb-programmer vil gribe forstyrrende ind i IT-branchens veletablerede og  

 effektive rettighedsforvaltning på undervisningsområdet.
Det anføres, at de  

 fleste edb-producenter har indrettet deres salgsvilkår, således at der  

 tilbydes særlige undervisningsordninger til skoler og  

 uddannelsesinstitutioner samt private undervisere, som muliggør kopiering i  

 det omfang, det er relevant for de pågældende edb-programmer.
I praksis er  

 der særlige prisstrukturer, der medfører, at edb-programmer kan erhverves til  

 undervisningsformål til en reduceret pris i forhold til den almindelige pris  

 i handel og vandel.
En række edb-leverandører har også særlige aftaler med  

 Statens Indkøb, som regulerer forholdene.
Endelig foretages en stor del af  

 undervisningen på edb-programområdet af edb-leverandørerne selv, og der vil  

 derfor kunne opstå vanskelige grænsedragninger i forhold til en  

 aftalelicensordning, som omfatter edb-programmer.
På denne baggrund samt under hensyn til, at det må erkendes, at det kan  

 forekomme tvivlsomt, om de fornødne organisatoriske forudsætninger for en  

 aftalelicensordning på edb-programområdet er til stede, foreslås det under  

 nr. 2, at edb-programmer i digital form undtages fra aftalelicensordningen i  

 § 13. Det bemærkes, at det kun er edb-programmer i digital form, som undtages  

 fra aftalelicensen.
Skulle et edb-program være gengivet fx i skriftlig form i  

 fagtidsskrifter og lign., vil en eksemplarfremstilling af sådant materiale  

 kunne inddrages under aftalelicensen.
Til nr. 3 Forslaget har til formål at skabe mulighed for, at aftalelicensordningen  

 for fotokopiering, fx i form af presseklip og lign., inden for  

 erhvervsvirksomhed m.v. i fremtiden også kan finde anvendelse på aftaler, som  

 måtte give adgang til digital eksemplarfremstilling.
Efter den gældende lovs § 14 kan offentlige eller private institutioner,  

 organisationer og erhvervsvirksomheder til intern brug i deres virksomhed ved  

 fotokopiering eller lignende fremstille eller lade fremstille eksemplarer af  

 fagmæssige artikler i aviser, tidsskrifter og samleværker, af korte afsnit af  

 andre udgivne værker af fagmæssig art samt af illustrationer, som er gengivet  

 i tilslutning til teksten, såfremt betingelserne for aftalelicens efter § 50  

 er opfyldt.
Sådanne eksemplarer må kun udnyttes inden for virksomhed, som  

 omfattes af den i § 50 forudsatte aftale.
 Aftalelicens efter § 50 betyder, at erhvervsvirksomheder og institutioner  

 m.v., der har indgået aftale med en organisation, som omfatter en væsentlig  

 del af danske ophavsmænd til en bestemt art af værker, efter loven får ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen, herunder udenlandske  

 rettighedshavere.
Aftalelicensbestemmelsen i § 14 giver kun mulighed for  

 eksemplarfremstilling ved fotokopiering og andre former for  

 ikke-forlagsmæssige metoder til reproduktion af trykte tekster og lignende,  

 fx duplikering og offset-trykning.
Digital kopiering omfattes ikke af  

 bestemmelsen.
 I de senere år er det blevet stadig mere almindeligt inden for  

 erhvervsvirksomheder og den offentlige forvaltning m.v. at tage den nye  

 digitale teknik i anvendelse.
 Af de samme grunde som er nævnt ovenfor i forslaget under nr. 1 vedrørende  

 aftalelicensen på undervisningsområdet finder Kulturministeriet derfor, at  

 aftalelicensordningen i § 14 for erhvervsvirksomheder m.v. bør justeres,  

 således at ordningen også kan finde anvendelse på den digitale  

 kopieringsteknik.
 Uden en sådan justering risikerer man, at den digitale kopiering af  

 beskyttede værker også på virksomhedsområdet løber ud af kontrol til gene for  

 såvel brugere som rettighedshavere.
I overensstemmelse hermed foreslås det, at ordene »ved fotokopiering  

 eller lignende« i lovens § 14 udgår af lovteksten.
Bestemmelsen vil  

 herefter generelt give adgang til eksemplarfremstilling til brug i  

 erhvervsvirksomhed m.v., uanset hvilken fremstillingsteknik der anvendes.
 Med hensyn til de organisatoriske forudsætninger for forslaget og  

 spørgsmålet, om udvidelsen til det digitale område bør give anledning til, at  

 der gennemføres særlige begrænsninger i aftalelicensordningen for så vidt  

 angår digital kopiering af værker på grundlag af allerede foreliggende  

 digitale gengivelser, henvises til bemærkningerne ovenfor i forbindelse med  

 forslaget under nr. 1 vedrørende undervisningsområdet.
Anvendelsesområdet for den foreslåede udvidede aftalelicensordning på  

 erhvervsvirksomhedsområdet er det samme som den gældende aftalelicens for  

 fotokopiering, dvs. at der skal være tale om eksemplarfremstilling til intern  

 brug i »offentlige eller private institutioner, organisationer og  

 erhvervsvirksomheder«.
Disse udtryk skal forstås i bred betydning.  

 Enhver form for statslig og kommunal administration er således omfattet.
Det  

 samme gælder offentlige erhvervsvirksomheder og offentlige eller private  

 sammenslutninger, organisationer og foreninger, herunder fagforeninger, samt  

 kirkelige og andre religiøse organisationer og institutioner, herunder  

 menighedsråd.
Omfattet er ligeledes den administrative virksomhed inden for  

 radio- og fjernsynsforetagender, undervisningsinstitutioner, arkiver,  

 biblioteker og museer.
Det materiale, som kan gøres til genstand for en aftalelicensordning efter  

 § 14, er angivet ved ordene »fagmæssige artikler i aviser, tidsskrifter  

 og samleværker, af korte afsnit af andre udgivne værker af fagmæssig karakter  

 samt af illustrationer, som er gengivet i tilslutning til teksten.« Den  

 foreslåede aftalelicensordning gælder, uanset om det pågældende materiale  

 foreligger i analog eller digital form.
Med hensyn til udtrykket  

 »udgivne værker« henvises til bemærkningerne under nr. l.
 Eksemplarer, som fremstilles på grundlag af aftalelicensen i § 14, må kun  

 anvendes til intern brug inden for erhvervsvirksomhed m.v., som omfattes af  

 de med rettighedshaverne trufne kollektivaftaler.
Det er ikke nogen betingelse, at eksemplarfremstillingen sker inden for  

 det pågældende foretagende.
I det omfang det er tilladt efter de med  

 rettighedshaverne trufne aftaler, vil en erhvervsvirksomhed også kunne  

 anvende fremmed medhjælp, fx et bibliotek, til at foretage den  

 eksemplarfremstilling, som virksomheden måtte ønske foretaget.
På samme måde som tilfældet har været med forslaget under nr. 1 vedrørende  

 undervisningsområdet, har forslaget om udvidelse af aftalelicensen for  

 kopiering inden for erhvervsvirksomhed m.v. til også at omfatte digital  

 kopiering fået støtte fra en række rettighedshaverorganisationer og mødt  

 modstand fra en række producentorganisationer.
Herudover har en del  

 høringsinstanser tilkendegivet, at man ikke har bemærkninger til forslaget.
Til nr. 4 Forslaget under nr. 4 fremsættes til gennemførelse af databasedirektivets  

 art. 6, stk. 2, litra b.
 Efter art. 6, stk. 2, litra b, kan medlemsstaterne fastsætte begrænsninger  

 i de rettigheder, som tilkommer ophavsmanden til en database, når der  

 udelukkende er tale om anvendelse med henblik på illustration ved  

 undervisning eller med henblik på forskning, såfremt kilden angives, og i det  

 omfang, som det ikke-kommercielle formål berettiger.
Efter den gældende lovs § 21, stk. 1, nr. 2, kan udgivne værker bortset  

 fra sceneværker og filmværker lovligt fremføres offentligt, når det sker til  

 brug ved undervisning.
Bestemmelsen, som er en undtagelse fra eneretten til  

 offentlig fremførelse, gælder for al undervisning, uanset om den er  

 kommerciel eller ej.
Værksfremførelser, der sker i forbindelse med undervisning i enkelte  

 skoleklasser og lign., vil ofte ikke være offentlige på grund af den  

 personlige tilknytning, der er mellem læreren og de enkelte elever.
Den  

 særlige undtagelse i § 21, stk. 1, nr. 2, har derfor kun betydning for  

 undervisning, der sker for en bredere ubestemt kreds af personer, fx  

 offentlige forelæsninger eller fjernundervisning via telenettet.
 Begrebet »undervisning« skal i øvrigt forstås på samme måde, som  

 udtrykket er anvendt i lovens § 13. Der henvises herom til bemærkningerne til  

 lovforslagets § 1, nr. 1.
 Som nævnt er det efter direktivet ikke tilladt at foretage offentlig  

 fremførelse af databaser til brug ved undervisning, når det sker i  

 erhvervsøjemed.
 På denne baggrund foreslås det, at det i § 21, stk. 2, præciseres, at  

 bestemmelsen i § 21, stk. 1, nr. 2, om offentlig fremførelse af værker ved  

 undervisning, ikke skal finde anvendelse ved fremførelse af databaser i  

 undervisningsvirksomhed, som sker i erhvervsøjemed.
Forslaget indebærer, at offentlig fremførelse af databaser, som sker i  

 erhvervsøjemed i forbindelse med undervisning, ikke kan finde sted uden  

 samtykke fra skaberen af den pågældende database.
Bestemmelsen gælder, uanset  

 i hvilken form databasen fremtræder, og uanset på hvilken måde fremførelsen  

 sker.
Eksempelvis vil fremførelse af et multimedieværk på en skærm for en  

 større forsamling være omfattet af den foreslåede begrænsning i stk. 2.
Begrænsningen gælder for fremførelse af databaser, der sker i  

 erhvervsøjemed.
Udtrykket »erhvervsøjemed« skal forstås bredt og  

 dækker både direkte og indirekte erhvervsøjemed, herunder fx fremførelse af  

 en database i forbindelse med undervisning og videreuddannelse af de ansatte  

 i en virksomhed.
Det samme gælder for fjernundervisning, der fx sker via  

 internettet, hvor der skal betales vederlag for undervisningen.
Begrænsningen vedrører kun fremførelse af en database som sådan, ikke de i  

 basen indeholdte værker.
Disse kan frit fremføres offentligt til brug ved  

 undervisning, hvad enten undervisningen sker i erhvervsøjemed eller ikke.  

 Dette følger af, at den ophavsretlige beskyttelse af databaser efter  

 direktivet alene omfatter basens struktur og den særlige udvælgelsesmetode,  

 som indholdet er ordnet efter.
Forslaget har fået en blandet modtagelse.
Samrådet for Ophavsret har taget  

 afstand fra forslaget og finder, at fremførelse af værker i databaser bør  

 være undtaget i § 21, stk. 1, nr. 2, på helt tilsvarende vis som fremførelse  

 i radio eller fjernsyn.
Herudover har en række høringsinstanser, bl.a.  

 Undervisningsministeriet og UBVA, udtrykt usikkerhed med hensyn til  

 forståelsen af begreberne »offentlig fremførelse« og  

 »erhvervsøjemed«.
Kulturministeriet skal hertil bemærke, at forslaget under nr. 4  

 udelukkende har til formål at gennemføre sådanne ændringer i § 21, som er  

 nødvendiggjort af databasedirektivets art. 6, stk. 2, litra b.
Bortset herfra  

 er forslaget både med hensyn til indhold og anvendte begreber identisk med §  

 21, således som denne bestemmelse blev formuleret ved den generelle  

 lovrevision i 1995.
Til nr. 5 Forslaget har til formål at lette mulighederne for rettighedsklarering i  

 forbindelse med gengivelse af kunstværker i alment oplysende fremstillinger.
 Efter den gældende lovs § 23, stk. 1, må offentliggjorte kunstværker og  

 værker af beskrivende art gengives i kritiske eller videnskabelige  

 fremstillinger i tilslutning til teksten, når det sker i overensstemmelse med  

 god skik og i det omfang, som betinges af formålet.
 Bestemmelsen fik sin nuværende udformning ved ophavsretsloven af 1995. Før  

 1995 kunne kunstværker frit gengives i alment oplysende fremstillinger, dog  

 således at ophavsmanden havde krav på vederlag, hvis to eller flere  

 kunstværker af den samme person blev gengivet i fremstillingen.
 Som led i en generel målsætning om styrkelse af billedkunstnernes  

 retsstilling udgik bestemmelsen om gengivelse af kunstværker i alment  

 oplysende fremstillinger ved den generelle lovrevision i 1995. Det betyder,  

 at der for gengivelse af kunstværker i andet end kritiske eller  

 videnskabelige fremstillinger gælder en ubegrænset eneret, dvs. at der skal  

 indhentes samtykke fra ophavsmanden hver gang et af den pågældendes  

 kunstværker ønskes inkluderet i fx et leksikon, en håndbog el.lign., herunder  

 elektroniske udgaver af sådanne fremstillinger.
 Copy-Dan, Billedkunst, har oplyst, at erfaringerne med eneretsordningen  

 siden 1995 overvejende har været positive. 600 danske billedkunstnere har  

 indtil nu tilmeldt sig Copy-Dan-ordningen, og i kraft af gensidighedsaftaler  

 med udenlandske søsterselskaber repræsenterer Copy-Dan, Billedkunst, ca.  

 25.000 udenlandske billedkunstnere.
 Copy-Dan, Billedkunst, har imidlertid også henledt Kulturministeriets  

 opmærksomhed på, at der fortsat inden for en overskuelig fremtid vil være et  

 meget betydeligt antal kunstnere, herunder udenlandske, der ikke vil være  

 repræsenteret af Copy-Dan.
 I sådanne tilfælde vil det være overordentlig byrdefuldt og  

 ressourcekrævende at indhente forhåndstilladelse fra de enkelte kunstnere til  

 gengivelsen af hvert enkelt billede i større fremstillinger med et stort  

 antal billeder såsom leksika, encyklopædier og lign.
 Kulturministeriet foreslår på denne baggrund, at den i 1995 gennemførte  

 eneretsordning for gengivelse af kunstværker i alment oplysende  

 fremstillinger modificeres.
En aftalelicens vil give brugerne, fx forlag og udgivere af  

 multimedieværker, der har indgået aftale med en organisation, som omfatter en  

 væsentlig del af danske ophavsmænd til kunstværker, en ret til at udnytte  

 andre værker af samme art, selv om ophavsmændene til disse værker ikke  

 repræsenteres af organisationen.
Udtrykket »kunstværker« omfatter  

 også fotografiske værker, og vil efter henvisningen i § 70, stk. 3, også  

 omfatte fotografiske billeder.
Aftalelicensordningen vil således også kunne  

 finde anvendelse på fotografiområdet, hvis der måtte vise sig at være behov  

 herfor.
Gengivelse kan efter forslaget ske i »alment oplysende  

 fremstillinger«.
Som eksempler på sådanne kan nævnes leksika,  

 encyklopædier, kunstbøger i almindelighed, undervisningsmateriale og andre  

 lignende fremstillinger, som omfatter et stort antal billeder, og hvor det  

 derfor vil være vanskeligt og ressourcekrævende at indhente samtykke fra de  

 enkelte kunstnere.
 Forslaget til den nye aftalelicensordning i § 23, stk. 2, er ikke  

 begrænset til nogen bestemt gengivelsesteknik og omfatter også gengivelse i  

 digital form.
 Under høringen har forslaget fået tilslutning fra Danmarks  

 Biblioteksforening, Danske Billedautorer, Danske Dagblades Forening og Den  

 danske Forlæggerforening, Samrådet for Ophavsret og TV 2. Statens Museumsnævn  

 har udtrykt en vis betænkelighed ved forslaget.
Forslaget til stk. 2, 2. pkt., har til formål at give den enkelte  

 ophavsmand mulighed for at nedlægge forbud mod, at hans værker kan gengives i  

 alment oplysende fremstillinger på aftalelicensvilkår.
Det er en forudsætning  

 for et forbuds bindende virkning, at dette af rettighedshaveren nedlægges  

 personligt og individuelt over for enten den aftalesluttende organisation  

 eller de brugere, der har indgået aftale med organisationen, med konkret  

 angivelse af de værker, som skal være omfattet af forbudet.
At forbudet skal  

 nedlægges personligt og individuelt indebærer, at forbud ikke med  

 retsvirkning kan nedlægges af forlag, organisationer el. lign., medmindre  

 disse af rettighedshaveren er blevet bemyndiget hertil.
Om dette er  

 tilfældet, afhænger af lovgivningens almindelige regler om fuldmagt.  

 Generelle tilkendegivelser om, at man ikke ønsker sit værk brugt i bestemte  

 sammenhænge, eller påtrykte klausuler i bøger mv. med samme indhold bør efter  

 ministeriets opfattelse ikke have virkning som forbud efter forslaget til  

 stk. 2, 2. pkt.
Til nr. 6 Forslaget har til formål at åbne mulighed for, at der uden samtykke fra  

 rettighedshaveren i forbindelse med sagsbehandling inden for offentlige  

 myndigheder og institutioner henhørende under Folketinget kan foretages en  

 sådan kopiering, som er nødvendig for sagsbehandlingen.
Efter den gældende lovs § 28 er det tilladt at gengive værker i  

 forbindelse med retssager og sager i administrative nævn og lignende i det  

 omfang, som betinges af formålet.
Retten til videre udnyttelse afhænger af de  

 i øvrigt gældende regler.
 Adgangen for offentlige myndigheder og lign. til at foretage kopiering i  

 forbindelse med sagsbehandling er - i det omfang der ikke kan antages at være  

 givet stiltiende samtykke - i dag reguleret i lovens § 12 om kopiering til  

 privat brug og § 14 om aftalelicens for kopiering inden for offentlige  

 myndigheder, erhvervsvirksomheder m.v.
Efter § 12, stk. 1, er det tilladt enhver at fremstille enkelte  

 eksemplarer af offentliggjorte værker til privat brug.
Ansatte i offentlige  

 myndigheder m.v. kan med hjemmel i denne bestemmelse i analog form kopiere  

 tidsskriftsartikler og lign. til sig selv og til brug i sagsbehandlingen samt  

 til brug for enkelte kolleger.
Det er imidlertid ikke tilladt at fremstille  

 et større antal kopier til almindelig cirkulation eller spredning blandt  

 myndighedens eller institutionens medarbejdere.
 Herudover er adgangen til privatkopiering efter § 12, stk. 2, nr. 4,  

 begrænset, således at det hverken for de pågældende myndigheder eller sagens  

 parter er tilladt at fremstille eksemplarer i digital form af andre værker,  

 når eksemplarfremstillingen sker på grundlag af en gengivelse af værket i  

 digitaliseret form.
 Efter de gældende bestemmelser vil det således i en række tilfælde kun  

 være muligt i meget begrænset omfang at foretage kopiering, herunder digital  

 kopiering, i forbindelse med sagsbehandling, såfremt der indgås en aftale  

 efter lovens § 14.
Indførelse af nye teknologiske hjælpemidler såsom pc'ere, scannere m.v. i  

 den offentlige sektor vil i de kommende år medføre en markant ændring af  

 sagsbehandlingen hos offentlige myndigheder, hvor man efterhånden vil arbejde  

 hen imod en total elektronisk dokumenthåndtering uden brug af papir.
Dette  

 vil fx betyde, at offentlige myndigheder foretager en fuldstændig elektronisk  

 lagring af alle indkomne og udgående dokumenter.
Selve sagsbehandlingen  

 kommer til at foregå elektronisk og uden udprintning på papir.
Alle  

 dokumenter på en sag arkiveres i elektronisk form.
Kulturministeriet skal i  

 denne forbindelse henvise til Forskningsministeriets vejledning fra 1996 om  

 Elektronisk dokumenthåndtering og forvaltningsregler.
 På denne baggrund finder Kulturministeriet, at almene samfundsmæssige  

 hensyn tilsiger, at der skabes en klar hjemmel for, at der i forbindelse med  

 sagsbehandling inden for offentlige myndigheder samt institutioner, der  

 henhører under Folketinget, kan foretages den for sagsbehandlingen nødvendige  

 kopiering.
I overensstemmelse hermed foreslås § 28 udvidet, således at det også skal  

 være tilladt i det omfang, som betinges af formålet, at gengive værker i  

 forbindelse med sagsbehandling inden for offentlige myndigheder og  

 institutioner henhørende under Folketinget.
Forslaget ligger i naturlig  

 forlængelse af de gældende bestemmelser i § 28 om brug af beskyttede værker i  

 retssager m.v. samt § 27, stk. 1, om aktindsigt.
Forslaget giver kun mulighed for at foretage den kopiering i analog eller  

 digital form, der er nødvendig til brug for sagsbehandlingen, journalisering,  

 arkivering og lign.
Det er således ikke tilladt i almindelighed at kopiere  

 værker til brug for en myndighed og lign. og dens medarbejdere, herunder fx  

 indlæggelse i centrale databaser, hvortil alle ansatte har adgang.
Forslaget  

 giver heller ikke adgang til at medtage beskyttede værker i betænkninger,  

 brochurer, pjecer, foldere og lignende publikationer, som udsendes af det  

 offentlige.
 Adgangen til at gengive værkerne er ikke begrænset til selve  

 sagsbehandlingen inden for den offentlige myndighed, men giver også parterne  

 i en sag mulighed for at gengive værker i det omfang, det er nødvendigt af  

 hensyn til den konkrete sags oplysning.
 For kopiering, der ikke sker i forbindelse med sagsbehandling, vil  

 ophavsretslovens almindelige regler fortsat gælde, herunder navnlig  

 privatbrugsreglen i § 12 samt aftalelicensordningen i lovens § 14 om  

 eksemplarfremstilling inden for erhvervsvirksomhed m.v.
Udtrykket »inden for offentlige myndigheder« skal forstås i  

 overensstemmelse med udtrykket »den offentlige forvaltning«,  

 således som dette udtryk er fastlagt i offentlighedsloven og  

 forvaltningsloven.
Herudover finder ministeriet det naturligt, at forslaget  

 til § 28 skal omfatte institutioner, der henhører under Folketinget, fx  

 Folketingets Ombudsmand.
 Forslaget til § 28, stk. 2, svarer til den gældende lovs § 28.
 Forslaget har under høringen fået støtte fra Dansk Dataforening,  

 Erhvervsministeriet og Statens Arkiver.
Danske Dagblades Forening og Den danske Forlæggerforening har udtalt sig  

 imod forslaget.
De to foreninger finder generelt, at elektronisk lagring af  

 dokumenter inden for det offentlige bør ske efter aftale med  

 rettighedshaverne.
Dansk Industri har bl.a. anført, at private virksomheder  

 har samme behov som offentlige myndigheder for at kunne foretage en  

 elektronisk lagring af indkomne og udgående dokumenter, herunder værker i  

 digitaliseret form, hvorfor private virksomheder bør ligestilles med  

 offentlige myndigheder i denne henseende.
Kulturministeriet kan ikke være enig i de fremførte synspunkter.
Det er  

 efter ministeriets opfattelse vigtigt, at der skabes de nødvendige rammer  

 for, at offentlige myndigheder kan yde borgerne den bedst mulige service.  

 Forslaget skal endvidere ses i sammenhæng med andre bestemmelser i  

 ophavsretsloven, som tilgodeser almene retshåndhævelseshensyn, og hvor der  

 derfor er foretaget begrænsninger af eneretten.
Det drejer sig om den  

 gældende lovs § 9, hvorefter offentlige aktstykker falder uden for den  

 ophavsretlige beskyttelse, lovens § 26, hvorefter forhandlinger i retssager  

 frit kan gengives, samt lovens § 27 om aktindsigt i eksemplarer af værker,  

 der er indgået til en offentlig myndighed.
Kulturministeriet må være af den  

 opfattelse, at de hensyn, der ligger bag disse bestemmelser, tilsiger, at der  

 også bør gælde en undtagelse for gengivelse, herunder gengivelse ved hjælp af  

 ny teknologi, af værker i forbindelse med offentlig sagsbehandling.
Til nr. 7 Forslaget har til formål at tilvejebringe ensartede undtagelsesregler for  

 edb-programmer og databaser, når det gælder den brugskopiering, det skal være  

 lovligt at foretage uden samtykke fra rettighedshaveren.
Udnyttelse af et edb-program kan ske isoleret eller forekomme sammen med  

 udnyttelse af andre værker i digitaliseret form, fx en database eller et  

 multimedieværk, som styres af et edb-program.
I begge tilfælde reguleres  

 udnyttelsen af edb-programmet efter den gældende lov af bestemmelsen i lovens  

 § 36, stk. 1, nr. 1.
 Efter § 36, stk. 1, nr. 1, har den, der har ret til at benytte et  

 edb-program, lov til at fremstille sådanne eksemplarer af programmet og  

 foretage sådanne ændringer i programmet, som er nødvendige for, at  

 erhververen kan benytte programmet efter dets formål, herunder foretage  

 rettelse af fejl.
Kopieringsadgangen tilkommer en erhverver af et edb-program.
Ved udtrykket  

 »erhverver« forstås den fysiske eller juridiske person, som ved  

 køb, gave el.lign. har fået overdraget et eksemplar af et edb-program, eller  

 som ved aftale har fået ret til at udnytte et edb-program.
Udelukket fra  

 bestemmelsens anvendelsesområde er således personer, der alene har en  

 begrænset ret til at bruge edb-programmet, fx en bibliotekslåner.
Bestemmelsen indebærer således i sin nuværende udformning, at fx en låner  

 af andre værker i digitaliseret form, fx en database, som styres af et  

 edb-program, ikke må foretage nogen form for kopiering af edb-programmet i  

 forbindelse med sin udnyttelse af en database eller et multimedieværk i  

 digitaliseret form.
I praksis betyder dette en alvorlig begrænsning i en  

 brugers adgang til at udnytte en database m.v., som brugeren ellers lovligt  

 måtte have til rådighed.
 Efter databasedirektivets art. 6, stk. 1, som behandles nedenfor under  

 ændringsforslag nr. 8, må den, der lovligt har ret til at benytte en database  

 - hvad enten den pågældende er erhverver eller kun har en mere begrænset ret  

 som bruger - foretage de for brugen nødvendige handlinger, herunder  

 brugskopiering.
 Kulturministeriet må på denne baggrund være af den opfattelse, at der  

 inden for rammerne af de gældende direktiver så vidt muligt bør gennemføres  

 ensartede regler for brugskopiering af edb-programmer, databaser og lign.
 I overensstemmelse hermed foreslås det, at ordet »erhververen« i  

 § 36, stk. 1, nr. 1, erstattes med ordene »den pågældende«.
Med forslaget præciseres det, at retten til at foretage brugskopiering  

 m.v. af et edb-program tilkommer enhver, som har ret til at benytte  

 programmet, hvad enten der er tale om en isoleret udnyttelse af  

 edb-programmet eller om udnyttelse af dette i forbindelse med udnyttelse af  

 databaser m.v.
Retten til brugskopiering tilkommer herefter ikke alene en  

 egentlig erhverver af programmet, men også enhver anden person, som lovligt  

 er i besiddelse af programmet med ret til at bruge det.
Fx kan det fremgå af  

 vilkårene i en licensaftale, at licenstager i et nærmere specificeret omfang  

 lovligt kan overlade brugen af et edb-program til andre.
Ligeledes kan et  

 eksemplar af et edb-program med hjemmel i lovgivningen være stillet til  

 rådighed for en bruger, fx en bibliotekslåner.
 Bortset fra den foreslåede ændring svarer forslaget indholdsmæssigt til  

 den gældende lovs § 36, stk. 1, nr. 1, således som denne bestemmelse blev  

 udformet ved lovændringer i 1989 og 1992 og siden bekræftet ved lovrevisionen  

 i 1995.
Under høringen har forslaget fået støtte fra Biblioteksstyrelsen, Det Kgl.  

 Bibliotek og Statsbiblioteket i Århus.
Dansk Dataforening og UBVA har ikke  

 haft nogen indvendinger mod forslaget.
Samrådet for Ophavsret har vendt sig mod forslaget.
Det anføres, at det  

 kun bør være den, der har erhvervet retten til et edb-program, som kan  

 foretage ændringer i programmet i overensstemmelse med § 36, stk. 1, nr. 1.
Kulturministeriet kan ikke være enig i de af Samrådet fremførte  

 synspunkter.
Som anført ovenfor bør der efter ministeriets opfattelse så vidt  

 muligt gælde de samme regler for brugskopiering af edb-programmer og  

 databaser.
Dette skal ses på baggrund af, at edb-programmer ofte udgør en del  

 af en database, fx i form af søge- og styreprogrammer, og det ville således  

 være uhensigtsmæssigt for den normale udnyttelse, hvis adgangen til  

 brugskopiering var forskellig for de to værkstyper.
Til nr. 8 Til stk. 2 Formålet med forslaget er at gennemføre databasedirektivets art. 6, stk.  

 1.
Efter art. 6, stk. 1, må den, der har ret til at benytte en database eller  

 et eksemplar heraf, uden tilladelse fra basens ophavsmand udføre enhver  

 handling, der er omfattet af ophavsmandens eneret, når den er nødvendig for,  

 at brugeren kan få adgang til databasens indhold og gøre normal brug af  

 dette.
Har brugeren kun tilladelse til at benytte en del af databasen gælder  

 bestemmelsen kun for denne del.
Efter den gældende lovs § 36, stk. 2, finder bestemmelserne i § 36, stk.  

 1, nr. 1 og 2, om fremstilling af brugs- og sikkerhedskopier af  

 edb-programmer, tilsvarende anvendelse på andre værker i digitaliseret form,  

 hvis anvendelse styres af et edb-program.
Det er dog ikke tilladt at foretage  

 ændringer i værkerne.
 § 36, stk. 2, omfatter efter sin ordlyd også databaser i digital form, men  

 bestemmelsens indhold svarer ikke fuldt ud til databasedirektivets art. 6,  

 stk. 1. Det foreslås derfor, at direktivets bestemmelse om, hvilke handlinger  

 en lovlig bruger af en database har ret til at foretage uden samtykke fra  

 ophavsmanden til databasen, udskilles som et særligt stykke i § 36.
 I overensstemmelse hermed foreslås det i forslaget til stk. 2, at den, der  

 har ret til at benytte en database, kan foretage sådanne handlinger, som er  

 nødvendige for, at den pågældende kan få adgang til databasens indhold og  

 gøre normal brug af dette.
Retten efter stk. 2 tilkommer enhver, som har ret til at benytte en  

 database.
Det betyder, at ikke alene en egentlig erhverver af en database må  

 foretage de for brugen nødvendige handlinger, men også enhver anden, som  

 lovligt har fået adgang til at bruge databasen, har ret til at foretage  

 sådanne handlinger.
 Forslaget skal ses i sammenhæng med ændringsforslaget under nr. 7, hvor  

 det er foreslået præciseret, at retten til at foretage brugskopiering af et  

 edb-program så vidt muligt skal bringes på linie med, hvad der efter  

 databasedirektivet gælder for brugskopiering m.v. af en database.
 Ved »database« forstås en samling af værker, data eller andet  

 selvstændigt materiale, der er struktureret systematisk eller metodisk og kan  

 konsulteres individuelt ved brug af elektronisk udstyr eller på anden måde.  

 En database kan både fremtræde i analog og digital form og foreligge som et  

 fysisk eksemplar eller som en base med online-adgang.
Bestemmelsen giver brugeren ret til at foretage enhver handling, dvs. både  

 eksemplarfremstilling og tilgængeliggørelse for almenheden, men kun i det  

 omfang, som er nødvendigt for, at den pågældende kan få adgang til databasens  

 indhold og gøre normal brug af det.
Hvis det fx er nødvendigt at fremstille  

 et brugseksemplar i digital form for at kunne tilegne sig en database, som  

 findes på internettet, har brugeren ret til at gøre dette, under forudsætning  

 af, at den pågældende har fået lovlig adgang til databasen.
Ligeledes vil  

 brugeren lovligt kunne foretage sådanne ændringer, som er nødvendige for, at  

 den pågældende kan få adgang til databasen og gøre normal brug af den.
 Har brugeren kun ret til at benytte en del af en database gælder  

 bestemmelsen kun for denne del.
 For så vidt angår brugs- og sikkerhedskopiering af andre værker i  

 digitaliseret form, som styres af et edb-program, henvises til forslaget til  

 stk. 3.
Til stk. 3 Forslaget til stk. 3 svarer til den gældende lovs § 36, stk. 2, hvorefter  

 det - ligesom tilfældet er for edb-programmer - er tilladt at fremstille  

 brugs- og sikkerhedskopier af værker i digitaliseret form, som styres af et  

 edb-program.
Det er dog ikke tilladt at foretage ændringer i de  

 digitaliserede værker.
Forslaget indebærer, at det fortsat vil være tilladt at foretage brugs-  

 eller sikkerhedskopiering af eksempelvis et litterært værk i elektronisk  

 form, hvortil der er knyttet et styre- og søgeprogram.
Bestemmelsen vil  

 endvidere finde anvendelse på de enkeltværker, som indgår i en eventuel  

 database.
 Bestemmelsen kan ligesom den gældende lovs § 36, stk. 2, fraviges ved  

 aftale.
Til stk. 4 Forslaget har til formål at gennemføre art. 15 i databasedirektivet,  

 hvorefter alle aftalebestemmelser, der strider mod direktivets art. 6, stk.  

 1, om brugskopiering m.v., anses for ugyldige.
 Efter den gældende lovs § 36, stk. 3, er det kun bestemmelserne i § 36,  

 stk. 1, nr. 2 og 3, om fremstilling af sikkerhedseksemplarer og testkørsel af  

 edb-programmer, der er ufravigelige ved aftale.
 Det foreslås derfor, at § 36, stk. 4, affattes således, at der i  

 overensstemmelse med direktivets art. 15 indsættes en henvisning til stk. 2  

 om brugskopiering m.v. af databaser.
 Forslaget indebærer, at det fx ikke lovligt kan aftales, at den, der har  

 ret til at benytte en database i digital form, ikke må foretage den for  

 brugen nødvendige kopiering.
Til nr. 9 Forslaget er af teknisk karakter.
Forslaget indebærer, at den under nr. 5  

 foreslåede nye aftalelicensordning i lovens § 23, stk. 2, om medtagelse af  

 kunstværker i alment oplysende fremstillinger, indføjes i lovens § 50, som  

 indeholder de almindelige bestemmelser, der er fælles for lovens  

 aftalelicensbestemmelser.
Forslaget medfører, at en udgiver, som indgår aftale med en organisation,  

 som repræsenterer en væsentlig del af danske ophavsmænd til kunstværker, om  

 gengivelse af kunstværker i alment oplysende fremstillinger, får ret til at  

 gengive værker af ikke-repræsenterede ophavsmænd, herunder også udenlandske  

 ophavsmænd, på samme måde og på samme vilkår, som er fastlagt i den med  

 organisationen indgåede aftale.
Der henvises til bemærkningerne til  

 ændringsforslag nr. 5.
Til nr. 10 Forslaget er af teknisk karakter.
Forslaget indebærer, at de bestemmelser,  

 der angår individuelle rettighedshaveres muligheder for at gøre krav gældende  

 i forbindelse med de i loven i øvrigt gældende aftalelicensbestemmelser, også  

 skal finde anvendelse på individuelle krav i forbindelse med den under  

 ændringsforslag nr. 5 foreslåede nye aftalelicens for gengivelse af  

 kunstværker i alment oplysende fremstillinger.
Til nr. 11 Forslaget er af teknisk karakter.
Forslaget om indføjelse af en henvisning  

 til § 23, stk. 2, i § 52, stk. 1, betyder, at det ophavsretlige  

 mæglingsinstitut i lovens § 52 også finder anvendelse i de situationer, hvor  

 der mellem de involverede parter ikke kan nås til enighed om en aftale om  

 gengivelse af kunstværker i alment oplysende fremstillinger.
Der henvises til  

 ændringsforslag nr. 5.
Til nr. 12 Forslaget er af teknisk karakter og skal ses på baggrund af den nye  

 affattelse af § 36, stk. 2-4, jf. ændringsforslag nr. 8. Henvisningen til §  

 36, stk. 3, indebærer, at det også i forhold til udøvende kunstnere,  

 fremstillere af lyd- og billedoptagelser, radiofonier og fotografer skal være  

 tilladt for en lovlig bruger at foretage en begrænset eksemplarfremstilling  

 m.v. af fremførelser m.v., som foreligger i digitaliseret form.
Henvisningen  

 svarer til gældende ret.
Til nr. 13 Til stk. 1 Forslaget har til formål at gennemføre databasedirektivets art. 7-10 om en  

 særlig beskyttelse af visse databaser, den såkaldte sui generis-ret.
Efter art. 7, stk. 1, skal databaser, hvori der er lagt en væsentlig  

 investering, nyde en særlig beskyttelse mod udtræk og genanvendelse af hele  

 databasens indhold eller en væsentlig del deraf.
Ved »database«  

 forstås efter direktivet »en samling af værker, data eller andet  

 selvstændigt materiale, der er struktureret systematisk eller metodisk og kan  

 konsulteres individuelt ved brug af elektronisk udstyr eller på anden  

 måde«.
Efter den gældende lovs § 71 nyder kataloger, tabeller og lignende  

 arbejder beskyttelse mod eftergørelse i 10 år fra udgangen af det år, hvor  

 arbejdet blev offentliggjort.
Beskyttelsen forudsætter, at de pågældende  

 arbejder udgør en sammenstilling af et større antal oplysninger.
Denne  

 såkaldte katalogregel blev indført i ophavsretsloven i 1961 og er videreført  

 i den gældende ophavsretslov fra 1995. Tilsvarende bestemmelser findes i de  

 andre nordiske lande.
Baggrunden for den korterevarende beskyttelse er at  

 give en vis beskyttelse af frembringelser, der ikke opfylder kravene for at  

 nyde beskyttelse som værker efter lovens kapitel 1, men som alligevel  

 repræsenterer en væsentlig investering i arbejdsmæssig eller økonomisk  

 henseende.
Bestemmelsen har i praksis navnlig været anvendt til beskyttelse  

 af arbejder såsom udstillingskataloger, telefonbøger, fartplaner, prislister  

 etc.
 Den gældende bestemmelse i § 71 yder også beskyttelse til databaser, som  

 består af en sammenstilling af faktiske oplysninger og informationer.
Bestemmelsen i § 71 giver imidlertid kun beskyttelse mod eftergørelse,  

 ikke mod eksemplarspredning og anden videre anvendelse.
Beskyttelsen mod  

 eftergørelse gælder for en database som sådan eller væsentlige dele af dens  

 indhold, hvorimod de enkelte rådata, der er samlet i databasen, ikke er  

 beskyttede.
Bestemmelserne i databasedirektivets kapitel III giver på en række punkter  

 en videregående beskyttelse end den gældende lovs katalogregler.
Som følge  

 heraf er det nødvendigt at foretage følgende ændringer af § 71, stk. 1:
 - Det præciseres, at ikke alene databaser, der udgør en sammenstilling af  

 et større antal oplysninger, men også databaser, som er resultatet af en  

 væsentlig arbejdsmæssig eller økonomisk investering, nyder beskyttelse efter  

 § 71.
- Beskyttelsens omfang udvides, således at fremstilleren af en database  

 m.v. får en eneret til at fremstille eksemplarer af databasen og til at gøre  

 den tilgængelig for almenheden.
Beskyttelsen bringes hermed med hensyn til  

 beskyttelsesbeføjelser principielt på linie med den beskyttelse, der gælder  

 for værker efter lovens § 2.
 - Det præciseres, at den udvidede beskyttelse gælder for kataloget,  

 databasen m.v. som helhed eller en væsentlig del deraf.
 I overensstemmelse hermed foreslås det, at § 71, stk. 1, udvides, således  

 at fremstilleren af et katalog, en tabel, en database eller lignende, hvori  

 et større antal oplysninger er sammenstillet, eller som er resultatet af en  

 væsentlig investering, har eneret til at råde over det pågældende arbejde som  

 helhed eller en væsentlig del deraf ved at fremstille eksemplarer af det og  

 ved at gøre det tilgængeligt for almenheden.
Det er en betingelse for at opnå beskyttelse, at et større antal  

 oplysninger er sammenstillet, eller at arbejdet er resultatet af en væsentlig  

 investering.
Dette vil i almindelighed være tilfældet, når et større antal  

 oplysninger er indsamlet, udvalgt og systematiseret, mens en væsentlig  

 investering ikke nødvendigvis samtidig er udtryk for en sammenstilling af et  

 større antal oplysninger.
Også databaser, som består af billeder, fotografier  

 m.v. vil - i modsætning til den gældende katalogregel, som kun omfatter  

 oplysninger - være omfattet af den foreslåede bestemmelse, forudsat at  

 databasen repræsenterer en væsentlig investering.
Ligesom efter den gældende lovs § 71 tilkommer beskyttelsen fremstilleren  

 af databasen m.v.
Fremstilleren er den fysiske eller juridiske person, der  

 har ansvaret for og bærer risikoen for den væsentlige investering, der lægges  

 i det pågældende arbejde.
Underleverandører omfattes ikke af udtrykket  

 »fremstiller«.
 Forslaget indebærer, at den hidtidige eftergørelsesbeskyttelse af  

 kataloger m.v. udvides, således at kataloger, databaser m.v. beskyttes mod  

 tilgængeliggørelse for almenheden, dvs. eksemplarspredning samt offentlig  

 visning og fremførelse, fx i form af online-transmission.
 I direktivet er rettighederne defineret på en noget anden vis, idet  

 fremstilleren af en database skal have ret til at forbyde udtræk og/eller  

 genanvendelse af en databases indhold eller en væsentlig del heraf.
 Med udtrykket »udtræk« forstås, jf. art. 7, stk. 2,  

 »permanent eller midlertidig overførsel af hele en databases indhold  

 eller en væsentlig del deraf til et andet medium på en hvilken som helst måde  

 eller i en hvilken som helst form«.
 Med udtrykket »genanvendelse« forstås »enhver form for  

 tilgængeliggørelse for almenheden af hele databasens indhold eller en  

 væsentlig del deraf ved spredning af eksemplarer, udlejning,  

 online-transmission eller på anden måde«.
 De i direktivet nævnte begreber er fremmede i forhold til den terminologi,  

 der ligger til grund for ophavsretslovgivningen i de nordiske lande.  

 Kulturministeriet har derfor overvejet, om disse nye begreber skulle indføres  

 i loven.
Efter samråd med ressortministerierne i de øvrige nordiske lande er  

 ministeriet nået til det resultat, at det af hensyn til det praktiske retsliv  

 vil være mest hensigtsmæssigt at anvende de i ophavsretsloven traditionelt  

 anvendte begreber »eksemplarfremstilling« og  

 »tilgængeliggørelse for almenheden«.
Samtidig er det ved  

 indføjelsen af ordene »som helhed eller en væsentlig del deraf«  

 sikret, at den foreslåede reproduktionsret og ret til tilgængeliggørelse for  

 almenheden er i fuld overensstemmelse med direktivets art. 7.
Den udvidede beskyttelse kommer efter forslaget til stk. 1 også til at  

 omfatte de kataloger m.v., som efter de gældende regler er omfattet af § 71,  

 men som ikke opfylder betingelserne for at være en database.
Ministeriet har  

 ikke fundet grundlag for at undtage sådanne frembringelser fra den udvidede  

 beskyttelse, da antallet af sådanne frembringelser synes at være begrænset.
 Eneretten vedrører reproduktion og tilgængeliggørelse for almenheden, ikke  

 kopiering af enkeltoplysninger i databasen eller uvæsentlige dele af denne.
 Retten efter § 71 er i overensstemmelse med almindelige grundsætninger i  

 dansk ret om aftalefrihed frit overdragelig.
 Dansk Industri, Foreningen af danske Spillefilmproducenter og  

 Sammenslutningen af producenter af film, tv, video og AV i Danmark samt Multi  

 Medie Foreningen har generelt kunnet tilslutte sig forslaget om gennemførelse  

 af direktivets bestemmelser om sui generis-retten i § 71.
Til stk. 2 Efter direktivets art. 7, stk. 5, er det ikke tilladt at foretage gentagne  

 og systematiske udtræk og/eller genanvendelser af uvæsentlige dele af en  

 databases indhold, såfremt disse handlinger kan sidestilles med handlinger,  

 som strider mod en normal udnyttelse af basen, eller som skader  

 databasefremstillerens legitime interesser urimeligt.
 En tilsvarende bestemmelse foreslås gennemført som § 71, stk. 2.
Under høringen har Biblioteksstyrelsen, Danmarks Biblioteksforening, Det  

 Kgl.
Bibliotek og Statsbiblioteket i Århus rejst spørgsmålet, om gentagne og  

 systematiske søgninger i databaser og efterfølgende kopiering af de fundne  

 oplysninger, som landets biblioteker dagligt foretager som en service over  

 for brugerne i forbindelse med emnesøgning i fx bibliografiske databaser, kan  

 anses for stridende mod direktivets art. 7, stk. 5.
Kulturministeriet skal henvise til, at de gentagne og systematiske  

 søgninger skal være af en sådan karakter, at de strider mod en normal  

 udnyttelse af databasen eller skader databasefremstillerens legitime  

 interesser urimeligt.
Da formålet med de nævnte bibliotekssøgninger ikke er  

 at opnå en kopiering af væsentlige dele af basens indhold, men derimod at  

 skaffe sig spredte systematiske oplysninger om et bestemt emne, må de nævnte  

 bibliotekssøgninger efter ministeriets opfattelse i almindelighed falde uden  

 for rammerne af bestemmelsen i § 71, stk. 2.
Til stk. 3 Forslaget svarer til den gældende lovs § 71, stk. 2, hvorefter indholdet  

 af en database, et katalog og lign. kan være genstand for supplerende  

 ophavsretlig beskyttelse eller anden form for beskyttelse.
Til stk. 4 Forslaget til § 71, stk. 4, har til formål at opfylde art. 10 i  

 databasedirektivet vedrørende beskyttelsestiden.
 Efter direktivets art. 10, stk. 1, ophører sui generis-beskyttelsen af en  

 database 15 år efter den 1. januar i det år, der følger efter  

 fremstillingsdatoen.
 Gøres en database tilgængelig for almenheden inden for 15 års perioden,  

 gælder der imidlertid efter art. 10, stk. 2, en beskyttelse på 15 år at regne  

 fra den 1. januar i det år, der følger efter den dato, hvor basen første gang  

 blev gjort tilgængelig for almenheden.
 Efter den gældende lovs § 71 varer beskyttelsen af kataloger m.v. i 10 år  

 fra udgangen af det år, hvor det pågældende arbejde blev offentliggjort eller  

 senest 15 år fra udløbet af det år, hvor arbejdet blev fremstillet.
 På denne baggrund foreslås det, at beskyttelsen efter stk. 1 varer indtil  

 15 år er forløbet efter udgangen af det år, hvor arbejdet blev fremstillet.  

 Hvis et arbejde af den nævnte art gøres tilgængeligt for almenheden inden for  

 dette tidsrum, varer beskyttelsen dog, indtil 15 år er forløbet efter  

 udgangen af det år, hvor arbejdet første gang blev gjort tilgængeligt for  

 almenheden.
 Forslaget indebærer en generel udvidelse af beskyttelsestiden gældende for  

 alle de i § 71 nævnte arbejder.
Kulturministeriet har overvejet, hvorvidt udvidelsen af beskyttelsestiden  

 bør gælde for alle frembringelser, der er omfattet af § 71, herunder arbejder  

 der ikke udgør databaser, sådan som disse er defineret i direktivet og i de  

 almindelige bemærkninger.
Under hensyn til at det formentlig kun er et fåtal  

 af de arbejder, der vil kunne nyde beskyttelse efter § 71, som ikke samtidig  

 kan betegnes som databaser, finder ministeriet ikke grundlag for at gøre  

 forskel på disse arbejder.
 Såfremt der foretages ændringer i en database, fx i form af opdateringer,  

 udvidelser, omstruktureringer m.v., og disse ændringer er af en sådan  

 karakter, at der er tale om en væsentlig ny investering i kvantitativ eller  

 kvalitativ henseende, løber der en ny beskyttelsestid på 15 år for basen i  

 dens nye skikkelse.
 Til stk. 5.
 I forslaget til stk. 5 fastsættes de indskrænkninger, der skal gælde i den  

 beskyttelse, som tilkommer fremstillere af kataloger, databaser m.v. efter §  

 71, stk. 1.
 Forslaget til stk. 5 indebærer generelt, at der for de frembringelser, som  

 omfattes af § 71, gælder de samme indskrænkninger efter lovens kapitel 2 som  

 for databaser, der nyder beskyttelse som værker.
 Dette er i overensstemmelse med direktivets art. 9 sammenholdt med  

 præamblen, hvor det udtales, at medlemsstaterne kan gøre sådanne undtagelser  

 fra den særlige beskyttelse af databaser, som traditionelt har været  

 accepteret for en ret, der er sammenlignelig med den i direktivet  

 introducerede sui generis-ret.
Efter forslaget til stk. 5 indebærer henvisningen til - § 2, stk. 2, at eksemplarfremstilling af kataloger, databaser m.v. også  

 omfatter den situation, hvor det pågældende arbejde overføres på en  

 indretning, som kan gengive det.
Henvisningen er ny og skal ses på baggrund  

 af, at fremstillere af kataloger, databaser m.v. nu også får en eneret til  

 eksemplarfremstilling.
 - § 2, stk. 3, at de eneretsbeføjelser, som omfattes af begrebet  

 »tilgængeliggørelse for almenheden« også skal gælde for arbejder,  

 der er fremstillet efter forslagets stk. 1. Henvisningen er ny og skal ses på  

 baggrund af, at fremstillere af kataloger, databaser m.v. nu også får en  

 eneret til at gøre deres frembringelser tilgængelige for almenheden.
- § 6, at bestemmelsen om fællesværker også finder anvendelse på  

 kataloger, databaser m.v.
Henvisningen svarer til gældende ret.
- § 7, at formodningen om ophavsrettens indehaver også finder anvendelse  

 på fremstillere af kataloger, databaser m.v.
Henvisningen svarer til gældende  

 ret.
 - § 8, at definitionerne af begreberne »offentliggjort« og  

 »udgivet« også gælder i forhold til kataloger, databaser m.v.  

 Henvisningen svarer til gældende ret.
- § 9, at bestemmelsen om offentlige aktstykker m.v. også finder  

 anvendelse på kataloger, databaser m.v.
Henvisningen svarer til gældende ret.
 - § 11, stk. 2, at brugerens kildeangivelsespligt også gælder i forhold  

 til fremstillere af kataloger, databaser m.v., når disse frembringelser  

 anvendes i henhold til lovens kap. 2. Henvisningen svarer til gældende ret.
- § 12, stk. 1, at der må fremstilles enkelte eksemplarer til privat brug  

 af kataloger, databaser m.v.
Henvisningen svarer til gældende ret.
- § 12, stk. 2, nr. 4, at der ikke til privat brug må fremstilles  

 eksemplarer i digital form af kataloger, databaser m.v., som foreligger i  

 digitaliseret form.
Henvisningen svarer til gældende ret.
- § 13, at fremstillere af kataloger, databaser m.v. omfattes af  

 aftalelicensen i § 13, stk. 1, vedrørende fotokopiering i  

 undervisningsvirksomhed samt optagelse i undervisningsvirksomhed af værker,  

 der udsendes i radio eller fjernsyn.
Henvisningen svarer til gældende ret med  

 den ændring, at § 13 efter forslaget til nr. 1 udvides til ud over  

 fotokopiering også at omfatte digital kopiering.
 - § 14, at fremstillere af kataloger, databaser m.v. omfattes af  

 aftalelicensen vedrørende fotokopiering i erhvervsvirksomhed m.v.  

 Henvisningen svarer til gældende ret med den ændring, at § 14 efter forslaget  

 til nr. 3 udvides til ud over fotokopiering også at omfatte digital  

 kopiering.
- § 15, at hjemlen for sygehuse m.v. til at optage radio- og tv-programmer  

 med henblik på tidsforskudt brug også finder anvendelse på kataloger,  

 databaser m.v., der udsendes i radio eller fjernsyn.
Henvisningen svarer til  

 gældende ret.
- § 16, at arkiver, biblioteker og museer i visse tilfælde må fremstille  

 eksemplarer af kataloger, databaser m.v.
Henvisningen svarer til gældende  

 ret.
 - § 17, at bestemmelserne om eksemplarfremstilling m.v. til fordel for  

 syns- og hørehandicappede også finder anvendelse på kataloger, databaser m.v.  

 Henvisningen svarer til gældende ret.
- § 18, stk. 1 og 2, at kataloger, databaser m.v. er omfattet af  

 bestemmelserne vedrørende fremstilling af antologier m.v. til  

 undervisningsbrug.
Henvisningen svarer til gældende ret.
- § 19, stk. 1, at retten til fri viderespredning også finder anvendelse  

 på kataloger, databaser m.v., som er bragt på markedet med fremstillerens  

 samtykke.
Henvisningen er ny og skal ses på baggrund af, at der nu er givet  

 fremstillere af kataloger, databaser m.v. en selvstændig spredningsret.
- § 19, stk. 2, at et eksemplar af fx en database, uanset bestemmelsen i §  

 19, stk. 1, ikke må viderespredes til almenheden gennem udlejning.
Som noget  

 nyt gives der hermed fremstillere af kataloger, databaser m.v. en  

 udlejningsret, hvilket skal ses som en konsekvens af, at udlejning omfattes  

 af direktivets sui generis-ret.
- § 20, at når et katalog, database m.v. er udgivet, må eksemplaret vises  

 offentligt.
Henvisningen er ny og skal ses på baggrund af, at fremstillere af  

 kataloger, databaser m.v. som noget nyt har fået en visningsret.
- § 21, stk. 1 og 2, at kataloger, databaser m.v. må fremføres offentligt  

 ved visse lejligheder fx undervisning, dog ikke i erhvervsøjemed eller i  

 radio eller fjernsyn.
Henvisningen er ny og skal ses på baggrund af, at  

 fremstillere af kataloger, databaser m.v. nu har fået en eneret til offentlig  

 fremførelse af deres frembringelser.
 - § 21, stk. 3, at kataloger, databaser m.v. i digital form kan stilles  

 til rådighed til personligt gennemsyn på biblioteker og lignende.  

 Henvisningen er ny og skal ses på baggrund af, at fremstillere af kataloger,  

 databaser m.v. har fået en eneret til offentlig visning og fremførelse af  

 deres frembringelser.
- § 22, at offentliggjorte kataloger, databaser m.v. også er omfattet af  

 citatretten.
Henvisningen svarer til gældende ret.
- § 25, at bestemmelsen om reportage af dagsbegivenheder indbefatter  

 gengivelse af kataloger, databaser m.v.
Henvisningen er ny og skal ses på  

 baggrund af, at fremstillere af kataloger, databaser m.v. får en eneret til  

 offentlig visning og fremførelse af deres arbejder.
- §§ 27 og 28, at retten til kataloger, databaser m.v. ikke er til hinder  

 for aktindsigt, tilgængelighed af offentlige arkivalier eller brug i  

 forbindelse med retssager og lignende.
Henvisningen svarer til gældende ret.  

 Med den under nr. 6 foreslåede udvidelse af § 28 vil kataloger, databaser  

 m.v. - ud over i forbindelse med retssager og sager i administrative nævn og  

 lignende - også kunne gengives i forbindelse med sagsbehandling inden for  

 offentlige myndigheder og institutioner, der henhører under Folketinget.
 - § 30, at radiofonierne kan udsende udgivne kataloger, databaser m.v. i  

 fjernsyn, såfremt betingelserne for aftalelicens efter § 50 er opfyldt.  

 Henvisningen svarer til gældende ret.
- § 31, at radiofoniers ret til at foretage efemære optagelser også gælder  

 i forhold til kataloger, databaser m.v., som radiofonien har ret til at  

 udsende.
Henvisningen svarer til gældende ret.
- § 32, at beskyttelse af kataloger, databaser m.v. ikke er til hinder for  

 gengivelse inden for rammerne af diskussionsudsendelser om almene spørgsmål i  

 radio og fjernsyn.
Henvisningen svarer til gældende ret.
 - § 33, at kataloger, databaser m.v., som udsendes i fjernsynet under  

 visse forudsætninger kan optages med henblik på opbevaring i billedarkiver.  

 Henvisningen svarer til gældende ret.
 - § 34, at radiofoniernes adgang til i visse tilfælde at udlevere  

 optagelser af tv-udsendelser også omfatter kataloger, databaser m.v.  

 Henvisningen svarer til gældende ret.
 - § 35, at fremstillere af kataloger, databaser m.v. omfattes af  

 aftalelicensordningen for kabelviderespredning af radio- og tv-programmer.  

 Henvisningen svarer til gældende ret.
 - § 36, stk. 2 og 4, at de ufravigelige bestemmelser om brugskopiering  

 m.v. af databaser også skal finde anvendelse på de i § 71 nævnte arbejder.  

 Henvisningen til stk. 4 er ny og betyder, at bestemmelsen i § 36, stk. 2,  

 heller ikke i forhold til fremstillere af kataloger, databaser m.v. kan  

 fraviges ved aftale.
- § 47 og §§ 49-52, at de fælles bestemmelser for henholdsvis tvangslicens  

 og aftalelicens også finder anvendelse på kataloger, databaser m.v., som  

 omfattes af de tvangs- og aftalelicenser i lovens kapitel 2, der vedrører  

 litterære værker.
Henvisningen svarer til gældende ret.
 Til stk. 6.
 Forslaget til stk. 6 fremsættes til opfyldelse af direktivets art. 8, stk.  

 1, sammenholdt med art. 15.
 Forslaget indebærer, at fremstilleren af en database m.v., som er  

 offentliggjort, ikke ved aftale kan udvide den ret, som tilkommer denne efter  

 forslagets stk. 1. Fremstilleren vil således fx ikke ved aftale kunne  

 bestemme, at en lovlig bruger ikke må råde over uvæsentlige dele af en  

 offentliggjort database.
 Har brugeren kun ret til at råde over en del af en database, gælder det  

 ovenfor anførte kun for denne del.
Til nr. 14 Forslaget til en ny affattelse af ophavsretslovens § 80 vedrørende  

 juridiske personers strafansvar er af teknisk karakter.
Forslaget skal ses på  

 baggrund af en ændring af straffeloven i juli 1996, hvor der blev indført nye  

 bestemmelser om kollektivansvar.
Ved lovændringen forudsattes det, at  

 gældende bestemmelser i særlovgivningen om juridiske personers strafansvar  

 ved førstkommende lejlighed skulle ændres til den foreslåede nye formulering.  

 Der stilles derfor forslag om, at den gældende lovs § 80 affattes i  

 overensstemmelse hermed.
Til § 2 Til stk. 1 Efter databasedirektivets art. 16, stk. 1, skulle direktivet have været  

 gennemført senest den 1. januar 1998, men da det ikke har været muligt at  

 færdigbehandle det tidligere fremsatte lovforslag inden denne frist foreslås  

 det, at loven træder i kraft den 1. juli 1998.
Til stk. 2 Forslaget indeholder visse overgangsbestemmelser.
Det bestemmes i § 2, stk. 2, at loven også skal finde anvendelse på værker  

 og frembringelser, som er frembragt før lovens ikrafttræden.
Dette indebærer,  

 at kataloger, databaser m.v., som på tidspunktet for lovens ikrafttræden  

 opfylder betingelserne i ophavsretslovens § 71, får en udvidet beskyttelse  

 efter § 71 i dens foreslåede nye affattelse.
Dette svarer til det  

 grundprincip, der har fundet udtryk i den gældende lovs § 90, stk. 1,  

 hvorefter loven også gælder for værker og frembringelser m.v., som er  

 frembragt før lovens ikrafttræden.
Det foreslås endvidere i stk. 2, 2. pkt., at databaser m.v., der er  

 fremstillet senest 15 år før den 1. januar 1998, skal være beskyttet efter §  

 71 indtil den 1. januar 2013. Dette forslag fremsættes til opfyldelse af  

 databasedirektivets art. 14, stk. 3 og 5, hvorefter databaser, hvis  

 fremstilling er afsluttet ikke mere end 15 år før den 1. januar 1998,  

 beskyttes efter direktivets art. 7 i 15 år fra den 1. januar i det år, der  

 følger efter denne dato.
Forslaget indebærer en genoplivning af rettighederne  

 til visse arbejder, hvis beskyttelse i medfør af den gældende lovs § 71 er  

 udløbet.
Til stk. 3 Formålet med forslaget til § 2, stk. 3, er at gennemføre  

 overgangsbestemmelser til fordel for tredjemænd, som på forskellig måde har  

 foretaget udnyttelseshandlinger og dispositioner i tillid til, at ældre  

 arbejder efter § 71 har kunnet udnyttes frit.
 For sådanne tilfælde bestemmes det i direktivets art. 14, stk. 4, at  

 eventuelle handlinger, der er foretaget, eller rettigheder, der er erhvervet  

 inden den 1. januar 1998, ikke berøres af direktivets bestemmelser.
 På denne baggrund foreslås det præciseret i stk. 3, 1. pkt., at loven ikke  

 skal gælde for udnyttelseshandlinger, der er afsluttet, eller rettigheder,  

 der er erhvervet før lovens ikrafttræden.
Forslaget indebærer bl.a., at en eksemplarfremstilling, som er foretaget  

 på et tidspunkt, hvor det pågældende arbejde var frit, ikke skal kunne  

 anfægtes efter de nye bestemmelser, ligesom disse heller ikke skal kunne  

 gribe ind i bestående aftaleforhold.
Aftaler, som er indgået før lovens  

 ikrafttræden, og som giver en aftalepart rettigheder, som afviger fra den nye  

 lovs bestemmelser, skal fortsat gælde.
 Derimod er aftaler, der strider mod de ufravigelige bestemmelser i  

 forslagene til § 36, stk. 2, jf. stk. 4, samt § 71, stk. 6, ikke gyldige for  

 fremtiden, uanset om aftalen er indgået før eller efter lovens ikrafttræden.  

 Dette vil fx være tilfældet, når en aftale giver brugeren af en database  

 færre rettigheder, end hvad der følger af de nævnte lovbestemmelser.
Det foreslås endvidere i § 2, stk. 3, 2. pkt., at eksemplarer af arbejder  

 fremstillet efter § 71 fortsat skal kunne spredes til almenheden og vises  

 offentligt, hvis de lovligt er fremstillet på et tidspunkt, hvor en sådan  

 spredning eller visning var tilladt.
En tilsvarende bestemmelse findes i den  

 gældende lovs § 90, stk. 2, 2. pkt.
 Bestemmelsen vedrører kun spredning og visning af eksemplarer og giver  

 ikke nogen ret til offentlig fremførelse og ej heller nogen ret til  

 yderligere eksemplarfremstilling.
Bestemmelsen indebærer bl.a., at eksemplarer af kataloger, databaser m.v.,  

 der lovligt er fremstillet før lovens ikrafttræden, fortsat kan spredes til  

 almenheden.
Dette skal dog ikke gælde for udlejning.
Forslaget svarer i det  

 hele til overgangsbestemmelsen i den gældende lovs § 90, stk. 2.
Til stk. 4 Forslaget til § 2, stk. 4, har til formål at beskytte tredjemands  

 interesse i efter lovens ikrafttræden at kunne videreføre endnu ikke  

 afsluttede udnyttelseshandlinger, som er påbegyndt før lovens ikrafttræden på  

 et tidspunkt, hvor en frembringelse ikke var beskyttet.
Er en  

 eksemplarfremstilling påbegyndt i den frie periode, eller er der i denne  

 foretaget væsentlige forberedelser til en eksemplarfremstilling, kan  

 eksemplarfremstillingen efter stk. 4 i nødvendig og sædvanlig udstrækning  

 afsluttes inden for de planlagte rammer.
Forslaget svarer i det hele til  

 overgangsbestemmelsen i den gældende lovs § 90, stk. 3.
Afgørende for anvendelsen af bestemmelsen er generelt, hvad der er  

 planlagt og konkret foretaget af økonomisk investering og lign. før lovens  

 ikrafttræden.
En planlagt eksemplarfremstilling må afsluttes, men  

 eksemplarfremstillingen må efter stk. 4 ikke gå længere end, hvad der er  

 nødvendigt og sædvanligt inden for den pågældende branche.
Sidstnævnte krav  

 har til formål at give grundlag for, at der kan gribes ind over for misbrug  

 af bestemmelsen.
Det foreslås endelig, at der fastsættes en absolut tidsgrænse for, hvor  

 længe en planlagt eksemplarfremstilling kan finde sted efter  

 overgangsbestemmelsen.
Det foreslås, at denne grænse sættes til den 1. januar  

 år 2000, hvilket burde være tilstrækkeligt til, at de berørte parter kan  

 indrette sig efter de nye bestemmelser.
De eksemplarer, som fremstilles på grundlag af stk. 4, må spredes til  

 almenheden og vises offentligt, jf. stk. 4, 2. pkt.
Ligesom tilfældet er  

 efter den i stk. 3 foreslåede overgangsbestemmelse, skal bestemmelsen i den  

 gældende lovs § 19, stk. 2, om udlejning, altid finde anvendelse på  

 udlejning, som foretages efter lovens ikrafttræden.
Til § 3 Ophavsretsloven af 1995 og de senere ændringer af denne er endnu ikke sat  

 i kraft på Færøerne og i Grønland.
Da dette lovforslag kan siges at have  

 konsekvenser på områder, der er dækket af hjemmestyreordningerne på Færøerne  

 og i Grønland, finder Kulturministeriet det rigtigst, at en ikrafttræden på  

 Færøerne og i Grønland først bør ske efter forhandlinger med de færøske og  

 grønlandske myndigheder.
Skriftlig fremsættelse (26. marts 1998) Kulturministeren (Elsebeth Gerner Nielsen):
 Jeg tillader mig hermed for det høje Ting at fremsætte:
 Forslag til lov om ændring af ophavsretsloven. (Databaser, digital  

 eksemplarfremstilling til undervisningsbrug m.v., gengivelse af kunstværker  

 m.v.).
(Lovforslag nr.
L 37).
Der er i hovedsagen tale om en uændret genfremsættelse af det forslag til  

 lov om ændring af ophavsretsloven (L 94), som blev fremsat den 20. november  

 1997, men ikke blev færdigbehandlet i forrige samling.
Lovforslaget er dog  

 ændret på et enkelt punkt.
Det drejer sig om ændringsforslag nr. 5 om  

 indførelse af en aftalelicensordning for gengivelse af kunstværker i alment  

 oplysende fremstillinger. Ændringen består i, at det tidligere forslag er  

 suppleret med en bestemmelse, hvorefter den enkelte kunstner kan nedlægge  

 individuelt forbud mod, at den pågældendes værker gengives på grundlag af  

 aftalelicensordningen.
 Når lovforslaget i øvrigt fremsættes uændret, er det ud fra et ønske om,  

 at arbejdet med lovforslaget kan færdiggøres på grundlag af den brede  

 enighed, som blev opnået under udvalgsarbejdet i forrige samling.
Hovedformålet med dette lovforslag er i øvrigt at gennemføre EF-direktivet  

 om retlig beskyttelse af databaser.
Direktivet skulle være gennemført i dansk  

 ret senest den 1. januar 1998.
Direktivet foreskriver to forskellige former for beskyttelse af databaser.  

 For det første en egentlig ophavsretlig beskyttelse af selve strukturen af en  

 database og udvælgelsen af basens indhold, hvorimod selve indholdet ikke  

 omfattes af denne beskyttelse.
Den danske ophavsretslovgivning er med enkelte  

 undtagelser i overensstemmelse med direktivet på dette punkt.
For det andet introduceres i direktivet den såkaldte sui generis-ret,  

 hvorefter databaser, der repræsenterer en væsentlig investering i økonomisk  

 eller arbejdsmæssig henseende, skal nyde beskyttelse mod  

 eksemplarfremstilling og/eller tilgængeliggørelse for almenheden af hele  

 basens indhold eller en væsentlig del deraf.
Sui generis-retten er en særlig  

 kortvarig form for beskyttelse af frembringelser, der ikke opfylder kravene  

 for at opnå ophavsretlig beskyttelse, men som repræsenterer en væsentlig  

 investering.
 Sui generis-retten svarer på mange punkter til den såkaldte katalogregel i  

 den gældende lovs § 71, og jeg foreslår derfor at direktivets bestemmelser om  

 sui generis-beskyttelse gennemføres ved ændring af denne bestemmelse.
 Gennemførelsen af databasedirektivet er baseret på forhandlinger med de  

 andre nordiske lande.
 Udover de lovændringer, der er nødvendiggjort af databasedirektivet,  

 stilles der forslag om ændring af aftalelicensordningerne i ophavsretslovens  

 § 13 om eksemplarfremstilling inden for undervisningsvirksomhed og § 14 om  

 eksemplarfremstilling inden for erhvervsvirksomhed m.v.
I de senere år har der navnlig inden for undervisningssektoren vist sig at  

 være et øget behov for at kunne gøre brug af den nye digitale teknologi til  

 fremstilling af teknologibaseret undervisningsmateriale, fx ved indscanning  

 af tekster, downloading af værker fra internettet og kopiering af digitale  

 værker udgivet på cd-rom m.v.
Efter de gældende regler kan der kun indgås  

 kollektive aftaler med aftalelicensvirkning om fotokopiering, mens en  

 organiseret udnyttelse af materiale i digital form forudsætter indgåelse af  

 aftaler med de enkelte rettighedshavere.
 Aftalelicensordningerne for fotokopiering har efter min opfattelse  

 fungeret tilfredsstillende for såvel rettighedshavere som brugere, men vi  

 risikerer, at den digitale kopiering på undervisningsområdet løber ud af  

 kontrol, hvis der ikke foretages en justering af reglerne.
På denne baggrund foreslås de to aftalelicensbestemmelser justeret,  

 således at der åbnes mulighed for, at der inden for undervisningsområdet og  

 inden for erhvervsvirksomhedsområdet kan indgås kollektive aftaler med  

 aftalelicensvirkning om eksemplarfremstilling i enhver form.
Forslaget  

 indebærer, at undervisningsinstitutioner, organisationer,  

 erhvervsvirksomheder m.v. ved at indgå aftale med en organisation, som  

 omfatter en væsentlig del af danske ophavsmænd til en bestemt art af værker,  

 efter loven får ret til at udnytte andre værker af samme art, selv om  

 ophavsmændene til disse værker ikke repræsenteres af organisationen.
Forslagene skal ses som led i regeringens samlede IT-politik, hvor jeg  

 finder det uomgængeligt nødvendigt, at vi løbende får justeret  

 ophavsretslovgivningen, så den ikke kommer til at virke som en hæmsko for  

 IT-udviklingen.
Denne gang gælder det undervisningsområdet.
Senere kommer  

 biblioteksområdet, når høring og forhandlinger om UBIS-betænkningen er  

 afsluttet.
Et tredje element i lovforslaget er forslaget om ændring af den gældende  

 lovs § 28 om gengivelse af værker i forbindelse med retssager og sager i  

 administrative nævn og lignende.
Den pågældende bestemmelse foreslås udvidet  

 til også at omfatte sagsbehandling inden for offentlige myndigheder og  

 institutioner, der henhører under Folketinget.
Formålet med forslaget er at  

 skabe det fornødne grundlag for, at der kan indføres elektronisk  

 sagsbehandling inden for den offentlige forvaltning og institutioner  

 henhørende under Folketinget.
Endelig foreslås indført en ny aftalelicens for gengivelse af kunstværker  

 i alment oplysende fremstillinger.
Forslaget har til formål at lette  

 erhvervelsen af rettigheder til gengivelse af billeder og fotografier i  

 leksika, encyklopædier og lignende fremstillinger, som omfatter et stort  

 antal billeder, og hvor det derfor vil være vanskeligt og ressourcekrævende  

 at indhente samtykke fra hver enkelt kunstner.
Som nævnt er forslaget i forhold til det forslag, som blev behandlet i  

 forrige samling, suppleret med en bestemmelse, hvorefter den enkelte kunstner  

 kan nedlægge individuelt forbud mod, at den pågældendes billeder gengives på  

 grundlag af aftalelicensordningen.
Dette skal ses på baggrund af synspunkter,  

 der siden forrige lovbehandling er fremført af blandt andet Akademirådet.
 Idet jeg i øvrigt henviser til lovforslaget med bemærkninger, anbefaler  

 jeg forslaget til Folketingets velvillige behandling.
Bilag 1 I dette bilag er (med mindre skrift) indsat den gældende formulering  

 af de bestemmelser, der berøres af lovforslaget 1. I § 13, stk. 1, udgår: »ved fotokopiering eller  

 lignende«.
 2. I § 13 indsættes efter stk. 2 som nyt stykke:
» Stk. 3 . Bestemmelsen i stk. 1 om eksemplarfremstilling af  

 udgivne værker gælder ikke for edb-programmer i digital form.« Stk. 3 bliver herefter stk. 4.
§ 13. Til brug i undervisningsvirksomhed kan der ved fotokopiering  

 eller lignende fremstilles eksemplarer af udgivne værker samt ved optagelse  

 foretages eksemplarfremstilling af værker, som udsendes i radio eller  

 fjernsyn, såfremt betingelserne for aftalelicens efter § 50 er opfyldt.
De  

 nævnte eksemplarer må kun udnyttes inden for undervisningsvirksomhed, som  

 omfattes af den i § 50 forudsatte aftale.
 Stk. 2. Bestemmelsen i stk. 1 om optagelse gælder ikke for  

 filmværker, som indgår i biografernes almindelige repertoire af spillefilm,  

 medmindre der ved udsendelsen i fjernsyn kun er benyttet mindre dele af  

 værket.
Stk. 3. Lærere og elever må som led i undervisningsvirksomhed  

 foretage optagelser af deres egne fremførelser af værker.
Optagelserne må  

 ikke udnyttes på anden måde.
 3. I § 14 udgår: »ved fotokopiering eller  

 lignende«.
§ 14. Offentlige eller private institutioner, organisationer og  

 erhvervsvirksomheder kan til intern brug i deres virksomhed ved fotokopiering  

 eller lignende fremstille eller lade fremstille eksemplarer af fagmæssige  

 artikler i aviser, tidsskrifter og samleværker, af korte afsnit af andre  

 udgivne værker af fagmæssig art samt af illustrationer, som er gengivet i  

 tilslutning til teksten, såfremt betingelserne for aftalelicens efter § 50 er  

 opfyldt.
Sådanne eksemplarer må kun udnyttes inden for virksomhed, som  

 omfattes af den i § 50 forudsatte aftale.
 4. I § 21, stk. 2 , indsættes efter »radio eller  

 fjernsyn«: »samt for fremførelse af databaser i  

 undervisningsvirksomhed, der sker i erhvervsøjemed«.
§ 21. Et udgivet værk, som ikke er et sceneværk eller et filmværk,  

 må fremføres offentligt 1) ved lejligheder, hvor tilhørerne eller tilskuerne har adgang uden  

 betaling, hvis fremførelsen ikke er det væsentlige ved den pågældende  

 foranstaltning, og hvis denne ikke finder sted i erhvervsøjemed, og 2) når fremførelsen sker til brug ved gudstjeneste eller undervisning.
 Stk. 2. Bestemmelsen i stk. 1, nr. 2, gælder ikke for fremførelse  

 i radio eller fjernsyn.
Stk. 3. Udgivne eksemplarer af filmværker, musikværker og værker i  

 digital form kan stilles til rådighed for enkeltpersoner på offentlige  

 biblioteker til personligt gennemsyn eller studium på stedet ved hjælp af  

 teknisk udstyr.
Eksemplarfremstilling er ikke tilladt.
 5. I § 23, indsættes efter stk. 1 som nyt stykke:
»Stk. 2. Et offentliggjort kunstværk må gengives i en alment  

 oplysende fremstilling, såfremt betingelserne for aftalelicens efter § 50 er  

 opfyldt.
Dette gælder dog ikke, såfremt ophavsmanden over for nogen af de  

 aftalesluttende parter har nedlagt forbud mod værkets gengivelse.« Stk. 2 og 3 bliver herefter stk. 3 og 4.
 § 23. Offentliggjorte kunstværker og værker af beskrivende art,  

 jf. § 1, stk. 2, må gengives i kritiske eller videnskabelige fremstillinger i  

 tilslutning til teksten, når det sker i overensstemmelse med god skik og i  

 det omfang, som betinges af formålet.
Stk. 2. Offentliggjorte kunstværker må gengives ved omtale af  

 dagsbegivenheder i aviser og tidsskrifter, når det sker i overensstemmelse  

 med god skik og i det omfang, som betinges af formålet.
Bestemmelsen i 1.  

 pkt. finder ikke anvendelse på værker, der er frembragt med henblik på  

 gengivelse i aviser eller tidsskrifter.
 Stk. 3. Udgivne kunstværker eller eksemplarer af kunstværker, der  

 af ophavsmanden er overdraget til andre, må gengives i aviser, tidsskrifter,  

 film og fjernsyn, når gengivelsen er af underordnet betydning i den  

 pågældende sammenhæng.
 6. § 28 affattes således:
» § 28. Det er tilladt i det omfang, som betinges af formålet,  

 at gengive værker i forbindelse med 1) retssager og sager i administrative nævn og lignende, og 2) sagsbehandling inden for offentlige myndigheder og institutioner, som  

 henhører under Folketinget.
Stk. 2. Retten til videre udnyttelse afhænger af de i øvrigt  

 gældende regler.« § 28. Det er tilladt at gengive værker i forbindelse med retssager  

 og sager i administrative nævn og lignende i det omfang, som betinges af  

 formålet.
Retten til videre udnyttelse afhænger af de i øvrigt gældende  

 regler.
 7. I § 36, stk. 1, nr. 1, ændres »erhververen«  

 til: »den pågældende«.
 8. § 36, stk. 2 og 3, ophæves, og i stedet indsættes:
 » Stk. 2 . Den, der har ret til at benytte en database, må  

 foretage sådanne handlinger, som er nødvendige for, at den pågældende kan få  

 adgang til databasens indhold og gøre normal brug af dette.
Stk. 3. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
Stk. 4 . Bestemmelserne i stk. 1, nr. 2 og 3, samt stk. 2 kan ikke  

 fraviges ved aftale.« § 36. Den, der har ret til at benytte et edb-program, må 1) fremstille sådanne eksemplarer af programmet og foretage sådanne  

 ændringer i programmet, som er nødvendige for, at erhververen kan benytte det  

 efter dets formål, herunder foretage rettelse af fejl, 2) fremstille et sikkerhedseksemplar af programmet, for så vidt det er  

 nødvendigt for benyttelsen af det, og 3) besigtige, undersøge eller afprøve edb-programmet for at fastslå,  

 hvilke ideer og principper der ligger til grund for de enkelte elementer i  

 programmet, hvis dette sker i forbindelse med sådan indlæsning, visning på  

 skærm, kørsel, overførsel, lagring eller lignende af programmet, som  

 vedkommende er berettiget til at udføre.
Stk. 2. Bestemmelserne i stk. 1, nr. 1 og 2, finder tilsvarende anvendelse  

 på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
 Stk. 3. Bestemmelserne i stk. 1, nr. 2 og 3, kan ikke fraviges ved  

 aftale.
 9. I § 50, stk. 1, 1. pkt., indsættes efter »§ 17,  

 stk. 5,»: »§ 23, stk. 2,».
§ 50. Aftalelicens efter §§ 13 og 14, § 17, stk. 5, § 301) kan  

 påberåbes af brugere, der har indgået en aftale om den pågældende  

 værksudnyttelse med en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen giver brugeren ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen.
 Stk. 2. Aftalelicensen giver kun brugeren ret til at benytte de  

 ikke-repræsenterede ophavsmænds værker på den måde og på de vilkår, som  

 følger af den indgåede aftale med organisationen og af de i stk. 1 nævnte  

 bestemmelser.
Stk. 3. 2) Stk. 4. Erhvervsmæssig virksomhed, hvorved en repræsentant for  

 indehaveren af ophavsretten eller en kontraktmæssig indehaver af denne ret  

 indgår aftaler om offentlig fremførelse af et musikværk, der er beskyttet  

 efter denne lov, skal godkendes af kulturministeren.
Ministeren kan fastsætte  

 nærmere vilkår for godkendelsen.
Aftaler indgået i strid med 1. og 2. pkt. er  

 ugyldige.
 10. I § 51, stk. 1 , indsættes efter »§ 17, stk.  

 5,»: »§ 23, stk. 2,».
 § 51. For værksudnyttelse i henhold til §§ 13 og 14, § 17, stk. 5,  

 og § 303) skal de regler, som organisationen har fastsat med hensyn til  

 fordelingen af vederlag mellem de af organisationen repræsenterede  

 ophavsmænd, finde tilsvarende anvendelse over for ikke-repræsenterede  

 ophavsmænd.
Stk. 2. Ikke-repræsenterede ophavsmænd kan gøre krav på  

 individuelt vederlag, selv om en sådan ret hverken fremgår af aftalen med  

 brugeren eller af organisationens vederlagsregler.
Størrelsen af det  

 individuelle vederlag kan fastsættes efter bestemmelsen i § 47, stk. 1.  

 Vederlagskravet kan kun rettes mod organisationen. 4) Stk. 3. Bestemmelsen i § 49 finder tilsvarende anvendelse på  

 vederlagskrav i henhold til de i stk. 1 og 2 nævnte bestemmelser.
 11. I § 52, stk. 1 , ændres »og § 17, stk. 5,»  

 til: », § 17, stk. 5, og § 23, stk. 2,».
 § 52. Hvis forhandlinger om indgåelse af aftaler som nævnt i § 13,  

 stk. 1, § 14 og § 17, stk. 5, ikke fører til noget resultat, kan hver af  

 parterne kræve mægling.
Stk. 2. Krav om mægling rettes til kulturministeren.
Kravet kan  

 fremsættes, når en af parterne har afbrudt forhandlingerne eller afvist et  

 ønske om forhandlinger, eller når forhandlingerne ikke synes at ville føre  

 til noget resultat.
Stk. 3. Mæglingen foretages af en forligsmand, der udpeges af  

 kulturministeren.
Forligsforhandlingerne skal baseres på parternes eventuelle  

 løsningsforslag.
Forligsmanden kan foreslå parterne at lade tvisten afgøre  

 ved voldgift og kan medvirke ved udpegningen af voldgiftsmænd.
 Stk. 4. Forligsmanden kan fremsætte forslag til tvistens løsning  

 og kan kræve, at et sådant forslag forelægges parternes kompetente organer  

 til vedtagelse eller forkastelse inden en af forligsmanden fastsat frist.  

 Forligsmanden underretter kulturministeren om mæglingens udfald.
Stk. 5. Forligsmanden kan bestemme, at aftaler skal forblive i  

 kraft, selv om aftaleperioden er udløbet eller vil udløbe under  

 forhandlingerne.
Aftalen kan dog ikke forlænges i mere end to uger efter, at  

 parterne har taget stilling til et endeligt mæglingsforslag eller forslag til  

 voldgiftsbehandling, eller efter at forligsmanden har meddelt, at der ikke er  

 basis for at fremsætte sådanne forslag.
 Stk. 6. Den, der er eller har været forligsmand, må ikke ubeføjet  

 røbe eller udnytte, hvad denne har fået kendskab til som forligsmand.
 Stk. 7. Kulturministeren kan fastsætte nærmere regler om dækning  

 af omkostningerne ved forligsmandens virksomhed.
 12. I § 65, stk. 4 , § 66, stk. 2 , § 67, stk.  

 2 , § 69, stk. 3 , og § 70, stk. 3 , ændres »§ 36,  

 stk. 2,» til: »§ 36, stk. 3,».
§ 65. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke 1) optages på bånd, film eller anden indretning, der kan gengive den,  

 eller 2) gøres tilgængelig for almenheden.
Stk. 2. Er fremførelsen optaget som anført i stk. 1, nr. 1, må den  

 ikke uden den udøvende kunstners samtykke overføres til anden indretning, der  

 kan gengive den, eller gøres tilgængelig for almenheden, før 50 år er  

 forløbet efter udgangen af det år, da fremførelsen fandt sted.
Hvis en  

 optagelse af en fremførelse udgives eller offentliggøres inden for dette  

 tidsrum, varer beskyttelsen dog, indtil 50 år er forløbet efter udgangen af  

 det år, hvor den første udgivelse eller offentliggørelse fandt sted, alt  

 efter hvilket tidspunkt der er det første.
 Stk. 3. En aftale mellem en udøvende kunstner og en filmproducent  

 om at medvirke ved indspilningen af en film indebærer, at den udøvende  

 kunstner i mangel af modstående aftale formodes at have overdraget sin ret  

 til udlejning af filmen til producenten.
Stk. 4. Bestemmelserne i § 2, stk. 3, §§ 3 og 11, § 12, stk. 1 og  

 stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, § 17,  

 stk. 1-3 og 5, § 18, stk. 1 og 2, § 19, stk. 1 og 2, §§ 21, 22, 25, 27, 28,  

 31 og 33-35, § 36, stk. 2, §§ 39-47, 49-57 ,  § 58 a samt §§ 61 og 62  

 finder tilsvarende anvendelse på udøvende kunstneres fremførelser og  

 optagelser heraf.
Bestemmelsen i § 19, stk. 1, finder kun anvendelse på en  

 optagelse efter stk. 1 og 2, når denne for første gang er solgt eller på  

 anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
 Stk. 5. Uanset bestemmelserne i stk. 1 kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio eller TV 2 i radio eller fjernsyn.
§ 66. Lydoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en lydoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra een optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 1, § 12, stk. 4, §§ 13, 15 og 16, § 17,  

 stk. 1-3 og 5, § 18, stk. 1 og 2, § 19, stk. 1 og 2, §§ 21, 22, 25, 27, 28,  

 31, 33, 34, § 35, stk. 1,5) § 36, stk. 2, §§ 39-47 samt §§ 49-52 finder  

 tilsvarende anvendelse på lydoptagelser.
Bestemmelsen i § 19, stk. 1, finder  

 kun anvendelse på en optagelse efter stk. 1, når denne for første gang er  

 solgt eller på anden måde overdraget af rettighedshaveren eller med dennes  

 samtykke inden for Det Europæiske Økonomiske Samarbejdsområde. 6) § 67. Billedoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en billedoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra een optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 2, § 12, stk. 4, §§ 13, 15 og 16, § 17,  

 stk. 1, 3 og 5, § 18, stk. 1 og 2, § 19, stk. 1 og 2, § 21, stk. 3, §§ 22,  

 25, 27, 28 og 31-34, § 35, stk. 1,7) § 36, stk. 2, § 47 samt §§ 49-52 finder  

 tilsvarende anvendelse på billedoptagelser.
Bestemmelsen i § 19, stk. 1,  

 finder kun anvendelse på en optagelse efter stk. 1, når denne for første gang  

 er solgt eller på anden måde overdraget af rettighedshaveren eller med dennes  

 samtykke inden for Det Europæiske Økonomiske Samarbejdsområde. 8) § 69. En radio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre eller på anden måde  

 fremføres offentligt.
Udsendelsen må heller ikke uden samtykke affotograferes  

 eller optages på bånd, film eller anden indretning, der kan gengive den.
 Stk. 2. Er en udsendelse affotograferet eller optaget som anført i  

 stk. 1, må den ikke uden foretagendets samtykke overføres til anden  

 indretning, der kan gengive den, eller spredes til almenheden, før 50 år er  

 forløbet efter udgangen af det år, da udsendelsen fandt sted.
Stk. 3. Bestemmelserne i § 11, stk. 2, § 12, stk. 1 og stk. 2, nr.  

 4, § 15, § 17, stk. 1-3, § 19, stk. 1 og 2, §§ 21, 22 og 25, § 27, stk. 1 og  

 3, §§ 28, 31, 32, 33 og § 36, stk. 2, finder tilsvarende anvendelse på radio-  

 og fjernsynsudsendelser.
Bestemmelsen i § 19, stk. 1, finder kun anvendelse  

 på de i stk. 2 nævnte udsendelser, når disse for første gang er solgt eller  

 på anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
 § 70. Den, som fremstiller et fotografisk billede (fotografen),  

 har eneret til at råde over billedet ved at fremstille eksemplarer af det og  

 ved at gøre det tilgængeligt for almenheden.
 Stk. 2. Retten til et fotografisk billede varer, indtil 50 år er  

 forløbet efter udgangen af det år, da billedet blev fremstillet.
Stk. 3. Bestemmelserne i § 2, stk. 2 og 3, §§ 3, 7, 9 og 11, § 12,  

 stk. 1 og stk. 2, nr. 4, §§ 13-16, § 17, stk. 1, 3 og 5, § 18, stk. 1 og 2, §  

 19, stk. 1 og 2, §§ 20, 21 og 23, § 24, stk. 1 og 2, §§ 25, 27, 28, 30, 31,  

 33-35, § 36, stk. 2, §§ 39-47, 49-58 og §§ 60-62 finder tilsvarende  

 anvendelse på fotografiske billeder.
Er et fotografisk billede genstand for  

 ophavsret efter § 1, kan denne også gøres gældende.
 13. § 71 affattes således:
 » § 71 . Den, som fremstiller et katalog, en tabel, en  

 database eller lignende, hvori et større antal oplysninger er sammenstillet,  

 eller som er resultatet af en væsentlig investering, har eneret til at råde  

 over det pågældende arbejde som helhed eller en væsentlig del deraf ved at  

 fremstille eksemplarer af det og ved at gøre det tilgængeligt for almenheden.
 Stk. 2. Bestemmelsen i stk. 1 finder tilsvarende anvendelse på en  

 eksemplarfremstilling eller tilgængeliggørelse for almenheden af uvæsentlige  

 dele af indholdet af et katalog, en tabel, en database eller lignende, som  

 foretages gentagne gange og systematisk, såfremt de nævnte handlinger kan  

 sidestilles med handlinger, der strider mod en normal udnyttelse af de  

 pågældende arbejder, eller som skader fremstillerens legitime interesser  

 urimeligt.
 Stk. 3 . Er arbejder af den i stk. 1 nævnte art eller dele deraf  

 genstand for ophavsret eller anden beskyttelse, kan denne også gøres  

 gældende.
Stk. 4 . Beskyttelsen efter stk. 1 varer indtil 15 år er forløbet  

 efter udgangen af det år, hvor arbejdet blev fremstillet.
Hvis et arbejde af  

 den nævnte art gøres tilgængeligt for almenheden inden for dette tidsrum,  

 varer beskyttelsen dog indtil 15 år er forløbet efter udgangen af det år,  

 hvor arbejdet første gang blev gjort tilgængeligt for almenheden.
 Stk. 5. Bestemmelserne i § 2, stk. 2 og 3, §§ 6-9, § 11, stk. 2, §  

 12, stk. 1 og stk. 2, nr. 4, §§ 13-17, § 18, stk. 1 og 2, § 19, stk. 1 og 2  

, §§ 20 - 22, 25 , 27, 28, 30-35 , § 36, stk. 2  

 og 4, § 47 og §§ 49-52 finder tilsvarende anvendelse på de kataloger,  

 tabeller, databaser m.v., der er nævnt i stk. 1.
Stk. 6 . Aftalevilkår, der udvider fremstillerens ret efter stk. 1  

 til et offentliggjort arbejde, er ugyldige.« § 71. Kataloger, tabeller og lignende arbejder, der sammenstiller  

 et større antal oplysninger, må ikke eftergøres uden samtykke fra den, som  

 har fremstillet dem, før 10 år er forløbet efter udgangen af det år, da  

 arbejdet blev offentliggjort.
Beskyttelsen ophører dog senest, når 15 år er  

 forløbet efter udgangen af det år, da arbejdet blev fremstillet.
 Stk. 2. Er arbejder af den nævnte art eller dele deraf genstand  

 for ophavsret eller anden beskyttelse, kan denne også gøres gældende.
 Stk. 3. Bestemmelserne i §§ 6-9, § 11, stk. 2, § 12, stk. 1 og  

 stk. 2, nr. 4, §§ 13-17, § 18, stk. 1 og 2, §§ 22, 27, 28, 30-35, § 36, stk.  

 2, §§ 47 og 49-52 finder tilsvarende anvendelse på kataloger m.v.
 14. § 80 affattes således:
» § 80 . Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 80. Er en overtrædelse begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
 1) Pr. 1. januar 1998 ændres »og § 30« til: »§§ 30 og  

 35«.
 2) Pr. 1. januar 1998 indsættes som stk. 3 :
» Stk. 3. Rettighedsorganisationer, som indgår aftaler om  

 samtidig og uændret videreudsendelse af radio- eller fjernsynsudsendelser af  

 den i § 35 nævnte karakter, skal godkendes af kulturministeren.
Ministeren  

 kan bestemme, at en godkendt organisation på nærmere angivne områder skal  

 være en fællesorganisation, som omfatter flere grupper af rettighedshavere.  

 Aftaler indgået i strid med 1. og 2. pkt. er ugyldige.« 3) Pr. 1. januar 1998 ændres »og § 30« til: »§§ 30 og  

 35«.
 4) Pr. 1. januar 1998 indsættes efter stk. 2 som nyt stykke:
 » Stk. 3. Vederlagskrav, som de i henhold til § 50, stk. 3,  

 godkendte organisationer ønsker at fremsætte i forbindelse med  

 værksudnyttelse efter § 35, skal fremsættes samtidig over for brugerne.«  

 Stk. 3 bliver herefter stk. 4.
 5) Pr. 1. januar 1998 udgår »§ 35, stk. 1,».
 6) Pr. 1. januar 1998 indsættes som stk. 3 :
» Stk. 3. Uanset bestemmelsen i stk. 1 må lydoptagelser, som  

 udsendes trådløst i radio eller fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« 7) Pr. 1. januar 1998 udgår »§ 35, stk. 1,».
 8) Pr. 1. januar 1998 indsættes som stk. 3 :
» Stk. 3. Uanset bestemmelsen i stk. 1 må billedoptagelser,  

 som udsendes trådløst i fjernsyn, videreudsendes over kabelanlæg og  

 videreudsendes til almenheden ved hjælp af radioanlæg, når dette sker uden  

 ændringer og samtidig med, at udsendelsen finder sted.« Bilag 2 EUROPA-PARLAMENTET OG RÅDETS DIREKTIV 96/9/EF af 11. marts 1996 om retlig beskyttelse af databaser Bilag 3 Gennemgang af databasedirektivets bestemmelser Det er Kulturministeriets opfattelse, at kun enkelte lovændringer er  

 påkrævet for at kunne gennemføre direktivet i sin helhed i dansk ret.  

 Bestemmelserne i direktivets kapitel III vedrørende den særlige sui  

 generis-ret nødvendiggør, at katalogreglen i ophavsretslovens § 71 ændres på  

 en række punkter, jf. lovforslagets § 1, nr. 13.
 Følgende bestemmelser i direktivet kræver ingen ændringer i forhold til  

 gældende ret:
 - Art. 1, stk. 1 og 2, om definitionen af databaser og om direktivets  

 anvendelsesområde, gennemføres ved en henvisning til direktivbestemmelsen og  

 en gengivelse af definitionen i de almindelige bemærkninger.
 - Art. 1, stk. 3, om edb-programmer der anvendes til fremstilling eller  

 drift af databaser, er i overensstemmelse med de gældende regler om  

 beskyttelse af edb-programmer.
- Art. 2, om forholdet til edb-programdirektivet, udlejnings- og  

 udlånsdirektivet og beskyttelsestidsdirektivet.
Alle tre direktiver er  

 gennemført i dansk ret og finder således anvendelse, uanset  

 databasedirektivets gennemførelse.
 - Art. 3, om genstanden for den ophavsretlige beskyttelse af databaser, er  

 opfyldt i ophavsretslovens § 1 om værker og i § 5 om samleværker.
- Art. 4, stk. 1 og 2, om den beskyttede personkreds er opfyldt i den  

 gældende ophavsretslovs § 1, stk. 1, hvorefter det er skaberen af et værk,  

 der er den originære indehaver af ophavsretten.
Beskyttelsen kan således ikke  

 opstå hos en juridisk person.
 - Art. 4, stk. 3, om databaser frembragt af flere personer er opfyldt i  

 den gældende ophavsretslovs § 6, hvorefter ophavsretten til et værk, der er  

 frembragt af flere ophavsmænd, tilkommer disse i fællesskab.
- Art. 5, litra a, om eneret til eksemplarfremstilling af en database  

 svarer til den generelle bestemmelse i ophavsretslovens § 2, stk. 1,  

 hvorefter ophavsmanden har eneret til enhver form for eksemplarfremstilling  

 af et værk.
Dette gælder også for en database, der nyder beskyttelse efter §  

 5 i ophavsretsloven.
 - Art. 5, litra b, om eneret til oversættelse, bearbejdelse, strukturering  

 og andre ændringer, er opfyldt i de generelle bestemmelser i ophavsretslovens  

 § 2, stk. 1, og § 4, stk. 1, der implicit indeholder en sådan eneret til at  

 foretage bearbejdelser og ændringer.
 - Art. 5, litra c, om retten til fri viderespredning af eksemplarer, der  

 første gang er bragt på markedet inden for Fællesskabet med  

 rettighedshaverens samtykke, svarer til det almindelige konsumptionsprincip i  

 ophavsretslovens § 19. Det følger af § 19, at ophavsmanden ikke kan bruge sin  

 spredningsret mht. eksemplarer af databaser til at forhindre den frie  

 bevægelighed af varer inden for Fællesskabet.
 - Art. 5, litra d, om eneretten til tilgængeliggørelse, visning eller  

 fremførelse til almenheden af en database, svarer til bestemmelsen i  

 ophavsretslovens § 2, stk. 3, hvorefter ophavsmanden har en eneret til at  

 gøre sit værk tilgængeligt for almenheden ved eksemplarspredning, offentlig  

 fremførelse og visning.
 - Art. 5, litra e, om eksemplarfremstilling, spredning,  

 tilgængeliggørelse, visning eller fremførelse til almenheden af de  

 handlinger, der er nævnt i litra b, er opfyldt i § 4, stk. 1.
 - Art. 6, stk. 2, litra a, om eksemplarfremstilling til privat brug af en  

 ikke-elektronisk database, svarer til bestemmelsen i ophavsretslovens § 12,  

 stk. 2, nr. 4, hvorefter det ikke er tilladt til privat brug at fremstille  

 eksemplarer i digital form af værker, der fremtræder i digitaliseret form.  

 Efter bestemmelsen er det således tilladt til privat brug fx at foretage  

 udprintning på papir fra en database.
- Art. 6, stk. 2, litra b, om at indskrænkninger for undervisning og  

 forskning ikke må gå videre end det ikke-kommercielle formål berettiger.  

 Efter den gældende lovs § 13 er det til brug ved undervisning tilladt at  

 fotokopiere udgivne værker, samt at fremstille eksemplarer af værker, som  

 udsendes i radio eller fjernsyn, såfremt betingelserne for aftalelicens er  

 opfyldt.
Bestemmelsen i § 13 udgør efter ministeriets opfattelse ikke nogen  

 egentlig indskrænkning i ophavsmændenes rettigheder i direktivets forstand  

 men alene en måde at erhverve rettigheder på i organiseret form.
M.h.t.  

 offentlig fremførelse ved undervisning henvises til lovforslagets § 1, nr. 4.
 - Art. 6, stk. 2, litra c, om anvendelse der sker af hensyn til den  

 offentlige sikkerhed eller med henblik på en administrativ procedure eller en  

 retsprocedure, er opfyldt i bestemmelserne i ophavsretslovens §§ 26-28, som  

 indeholder regler om gengivelse af værker i forbindelse med offentlige  

 forhandlinger, retssager m.v. samt regler om aktindsigt m.v.
 - Art. 6, stk. 2, litra d, om undtagelser, der traditionelt anerkendes i  

 medlemsstaterne, er udtryk for en generel hjemmel til i forhold til databaser  

 at opretholde undtagelser, der traditionelt har været accepteret i  

 lovgivningen.
 - Art. 6, stk. 3, om at indskrænkningerne i eneretten ikke må anvendes på  

 en måde, som gør urimeligt indgreb i rettighedshaverens legitime interesser  

 eller strider mod den normale udnyttelse af databasen, er i overensstemmelse  

 med det princip, som har fundet udtryk i Bernerkonventionens art. 9, stk. 2,  

 og som danner baggrund for de gældende undtagelser i ophavsretslovens kapitel  

 2.
 - Art. 12, om sanktioner, er opfyldt med bestemmelserne i ophavsretslovens  

 §§ 76, 83 og 84 om straf, erstatning og inddragelse m.v.
 - Art. 13, om anvendelse af visse andre retsforskrifter vedrørende  

 immaterialrettigheder, konkurrenceret, databeskyttelse m.v. er i  

 overenstemmelse med gældende dansk ret.
Enkelte af direktivets bestemmelser kræver mindre ændringer af de i  

 ophavsretsloven allerede gældende bestemmelser.
Det drejer sig om følgende  

 bestemmelser:
- Art. 6, stk. 1, om handlinger der er tilladt for den lovlige bruger af  

 en database og en lovlig erhverver af et eksemplar af en database.
Der  

 henvises til lovforslagets § 1, nr. 8.
- Art. 6, stk. 2, litra b, om anvendelse af databaser i  

 undervisningsvirksomhed, der ikke sker i erhvervsøjemed.
Der henvises til  

 lovforslagets § 1, nr. 4.
 - Art. 15, om ugyldighed af aftalebestemmelser, der er i strid med  

 direktivets art. 6, stk. 1, og artikel 8. Der henvises til lovforslagets § 1,  

 nr. 8 og 13.
 Bestemmelserne i direktivets kapitel III om sui generis-retten kræver en  

 gennemgående revision af den såkaldte katalogregel i ophavsretslovens § 71,  

 jf. lovforslagets § 1, nr. 13.
 Direktivets overgangsbestemmelser foreslås gennemført i lovforslagets § 2.
Efter 2. behandling den 5. maj 1998 § 1 I lov om ophavsret, jf. lovbekendtgørelse nr. 194 af 11. marts 1997,  

 foretages følgende ændringer:
 1. I § 13, stk. 1, udgår »ved fotokopiering eller  

 lignende«.
 2. I § 13 indsættes efter stk. 2 som nyt stykke:
»Stk. 3.  Bestemmelsen i stk. 1 om  

 eksemplarfremstilling af udgivne værker gælder ikke for edb-programmer i  

 digital form.« Stk. 3 bliver herefter stk. 4.
 3. I § 21, stk. 2,  indsættes efter »radio  

 eller fjernsyn«: »samt for fremførelse af databaser i  

 undervisningsvirksomhed, der sker i erhvervsøjemed«.
 4. I § 23 indsættes efter stk. 1 som nyt stykke:
»Stk. 2. Et offentliggjort kunstværk må gengives i en  

 alment oplysende fremstilling, såfremt betingelserne for aftalelicens efter §  

 50 er opfyldt.
Dette gælder dog ikke, såfremt ophavsmanden over for nogen af  

 de aftalesluttende parter har nedlagt forbud mod værkets gengivelse.« Stk. 2 og 3 bliver herefter stk. 3 og 4.
 5. § 28 affattes således:
» § 28. Det er tilladt i det omfang, som betinges af formålet,  

 at gengive værker i forbindelse med 1) retssager og sager i administrative nævn og lignende og 2) sagsbehandling inden for offentlige myndigheder og institutioner, som  

 henhører under Folketinget.
Stk. 2. Retten til videre udnyttelse afhænger af de i øvrigt  

 gældende regler.« 6. I § 36, stk. 1, nr. 1, ændres »erhververen«  

 til: »den pågældende«.
 7. § 36, stk. 2 og 3, ophæves, og i stedet  

 indsættes:
 »Stk . 2 . Den, der har ret til at benytte en  

 database, må foretage sådanne handlinger, som er nødvendige for, at den  

 pågældende kan få adgang til databasens indhold og gøre normal brug af dette.
Stk. 3. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
Stk. 4 . Bestemmelserne i stk. 1, nr. 2 og 3, samt stk. 2 kan ikke  

 fraviges ved aftale.« 8. I § 50, stk. 1, 1. pkt., indsættes efter »§ 17,  

 stk. 5,»: »§ 23, stk. 2,».
 9. I § 51, stk. 1,  indsættes efter »§ 17, stk.  

 5,»: »§ 23, stk. 2,».
 10. I § 52, stk. 1,  ændres »og § 17, stk.  

 5,» til: », § 17, stk. 5, og § 23, stk. 2,».
 11. I § 65, stk. 4, § 66, stk. 2, § 67, stk.  

2, § 69, stk. 3,  og § 70, stk. 3,  ændres  

 »§ 36, stk. 2,» til: »§ 36, stk. 3,».
 12. § 71 affattes således:
 » § 71 . Den, som fremstiller et katalog, en tabel, en  

 database eller lignende, hvori et større antal oplysninger er sammenstillet,  

 eller som er resultatet af en væsentlig investering, har eneret til at råde  

 over det pågældende arbejde som helhed eller en væsentlig del deraf ved at  

 fremstille eksemplarer af det og ved at gøre det tilgængeligt for almenheden.
 Stk. 2. Bestemmelsen i stk. 1 finder tilsvarende anvendelse på en  

 eksemplarfremstilling eller tilgængeliggørelse for almenheden af uvæsentlige  

 dele af indholdet af et katalog, en tabel, en database eller lignende, som  

 foretages gentagne gange og systematisk, såfremt de nævnte handlinger kan  

 sidestilles med handlinger, der strider mod en normal udnyttelse af de  

 pågældende arbejder, eller som skader fremstillerens legitime interesser  

 urimeligt.
 Stk. 3 . Er arbejder af den i stk. 1 nævnte art eller dele deraf  

 genstand for ophavsret eller anden beskyttelse, kan denne også gøres  

 gældende.
Stk. 4 . Beskyttelsen efter stk. 1 varer, indtil 15 år er forløbet  

 efter udgangen af det år, hvor arbejdet blev fremstillet.
Hvis et arbejde af  

 den nævnte art gøres tilgængeligt for almenheden inden for dette tidsrum,  

 varer beskyttelsen dog, indtil 15 år er forløbet efter udgangen af det år,  

 hvor arbejdet første gang blev gjort tilgængeligt for almenheden.
 Stk. 5. Bestemmelserne i § 2, stk. 2 og 3, §§ 6-9, § 11, stk. 2, §  

 12, stk. 1 og stk. 2, nr. 4, §§ 13-17, § 18, stk. 1 og 2, § 19, stk. 1 og 2  

, §§ 20 - 22, 25 , 27, 28, 30-35 , § 36, stk. 2  

 og 4, § 47 og §§ 49-52 finder tilsvarende anvendelse på de kataloger,  

 tabeller, databaser m.v., der er nævnt i stk. 1.
Stk. 6 . Aftalevilkår, der udvider fremstillerens ret efter stk. 1  

 til et offentliggjort arbejde, er ugyldige.« 13. § 80 affattes således:
» § 80 . Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1998.
Stk. 2. Loven gælder også for værker og frembringelser, som er  

 frembragt før lovens ikrafttræden.
Et katalog, en tabel, en database eller  

 lignende, der er fremstillet senest 15 år før den 1. januar 1998, er  

 beskyttet efter ophavsretslovens § 71 som affattet ved denne lovs § 1, nr.  

 12, indtil den 1. januar 2013.
Stk. 3. Loven gælder ikke for udnyttelseshandlinger, der er  

 afsluttet, eller rettigheder, der er erhvervet, før lovens ikrafttræden.  

 Eksemplarer af arbejder fremstillet efter ophavsretslovens § 71 i sin  

 hidtidige affattelse kan fortsat spredes til almenheden og vises offentligt,  

 hvis de lovligt er fremstillet på et tidspunkt, da en sådan spredning eller  

 visning var tilladt.
Bestemmelserne i § 19, stk. 2, skal dog altid finde  

 anvendelse på udlejning af sådanne arbejder, som foretages efter lovens  

 ikrafttræden.
Stk. 4. Er der før lovens ikrafttræden påbegyndt en  

 eksemplarfremstilling eller foretaget væsentlige forberedelser til at  

 fremstille eksemplarer af de frembringelser, der er nævnt i ophavsretslovens  

 § 71 i sin hidtidige affattelse, kan eksemplarfremstilling i nødvendig og  

 sædvanlig udstrækning afsluttes inden for de planlagte rammer, dog senest den  

 1. januar år 2000. Eksemplarer, som fremstilles på grundlag af bestemmelsen i  

 1. pkt., kan spredes til almenheden og vises offentligt.
Bestemmelsen i stk.  

 3, 3. pkt., finder tilsvarende anvendelse.
§ 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som de særlige færøske eller grønlandske forhold tilsiger.
 (* 1) Loven indeholder bestemmelser, der gennemfører Europa-Parlamentets  

 og Rådets direktiv 96/9/EF, EF-Tidende 1996 L 77, s. 20.
