Fremsat den 10. april 2002 af  

 justitsministeren (Lene Espersen) Forslag til folketingsbeslutning om udkast til rammeafgørelse om den  

 europæiske  

 arrestordre m.v.
»Folketinget meddeler sit samtykke til, at Danmark i  

 Rådet for Den Europæiske Union medvirker til vedtagelsen af  

 udkastet til rammeafgørelse om den europæiske arrestordre  

 m.v.« Bemærkninger til  

 forslaget Indholdsfortegnelse Side 1.
Formålet med fremsættelse af forslaget til  

 folketingsbeslutning 2 2.
Forslagets hovedpunkter 3 3.
Baggrunden for udkastet til  

 rammeafgørelse 4 4.
Indholdet af udkastet til  

 rammeafgørelse 5 5.
De lovgivningsmæssige konsekvenser af udkastet til  

 rammeafgørelse 11 5.1.
Betingelser for udlevering 12 5.1.1.
Strafferammekrav 12 5.1.2.
Danske statsborgere 12 5.1.3.
Fængslingskendelse 14 5.1.4.
Flere lovovertrædelser 14 5.1.5.
Bevismæssigt grundlag 14 5.1.6.
Politiske lovovertrædelser 14 5.1.7.
Særlige tilfælde 15 5.1.8.
Forbud mod dobbelt strafforfølgning 15 5.1.9.
Forældelse 16 5.1.10.
Specialitetsreglen 16 5.1.11.
Andre bestemmelser 16 5.2.
Behandling af sager om udlevering 17 5.3.
Foreløbige foranstaltninger 20 5.4.
Transit 20 5.5.
Overgivelse af genstande 20 5.6.
Afhøring 21 5.7.
Udlevering mellem de nordiske lande 21 1. Formålet med fremsættelse af forslaget til  

 folketingsbeslutning Formålet med fremsættelse af forslaget til  

 folketingsbeslutning er efter grundlovens § 19 at opnå  

 Folketingets samtykke til, at regeringen på Danmarks vegne medvirker  

 til Rådet for Den Europæiske Unions vedtagelse af et udkast til  

 rammeafgørelse om den europæiske arrestordre m.v.
 Udkastet til rammeafgørelse er på grundlag af  

 et forslag fra Kommissionen udarbejdet bl.a. med hjemmel i artikel 34,  

 stk. 2, litra b), i Traktaten om Den Europæiske Union (TEU),  

 hvorefter Rådet på initiativ af en medlemsstat eller Kommissionen  

 med enstemmighed kan vedtage rammeafgørelser om indbyrdes  

 tilnærmelse af medlemsstaternes love og administrative  

 bestemmelser.
Rammeafgørelser er et retsinstrument, som Den  

 Europæiske Union efter Amsterdam-traktatens ikrafttræden den 1.  

 maj 1999 kan benytte sig af inden for det mellemstatslige samarbejde på  

 det politimæssige og strafferetlige område (TEU afsnit VI).  

 Rammeafgørelser er bindende for medlemsstaterne med hensyn til det  

 tilsigtede mål, men overlader det til de nationale myndigheder at  

 bestemme form og midler for gennemførelsen.
Rammeafgørelser  

 indebærer ikke umiddelbar anvendelighed.
Rammeafgørelser har således karakter af en  

 folkeretlig bindende forpligtelse for medlemsstaterne, der indtræder  

 ved Rådets vedtagelse af rammeafgørelsen.
Medlemsstaterne vil  

 være forpligtede til at sikre gennemførelsen af  

 rammeafgørelsen i national ret, herunder om nødvendigt i kraft  

 af lovgivningsmæssige initiativer.
 På den baggrund forudsætter Danmarks medvirken  

 til Rådets vedtagelse af rammeafgørelser, der kræver  

 ændringer af dansk lovgivning, Folketingets forudgående samtykke  

 efter grundlovens § 19, stk. 1.
Denne fremgangsmåde blev i øvrigt anvendt i  

 forbindelse med Rådets vedtagelse af rammeafgørelsen om  

 styrkelse af beskyttelsen mod falskmøntneri ved hjælp af  

 strafferetlige og andre sanktioner, i forbindelse med indførelsen af  

 euroen, jf.
Folketingstidende 1999-2000, Tillæg A, spalte  

 7738-7747.
Udkastet til rammeafgørelse om den europæiske  

 arrestordre m.v. indeholder en række bestemmelser, der  

 nødvendiggør ændringer af lov om udlevering af  

 lovovertrædere, jf. lovbekendtgørelse nr. 110 af 18. februar  

 1998, som ændret ved lov nr. 280 af 25. april 2001. Det bemærkes  

 i den forbindelse, at udkastet til rammeafgørelse går videre end  

 de ændringer af udleveringsloven, der er forslået ved lovforslag  

 nr.
L 35 af 13 december 2001 om ændring af straffeloven,  

 retsplejeloven, lov om konkurrence- og forbrugerforhold på  

 telemarkedet, våbenloven, udleveringsloven samt lov om udlevering af  

 lovovertrædere til Finland, Island, Norge og Sverige  

 (Gennemførelse af FN s Sikkerhedsråds resolution nr. 1373 (2001)  

 samt øvrige initiativer til bekæmpelse af terrorisme m.v.).
 Danmarks medvirken til Rådets vedtagelse af  

 rammeafgørelsen forudsætter derfor Folketingets  

 forudgående samtykke, jf. grundlovens § 19, stk. 1.
 På den baggrund fastholdt Danmark på  

 rådsmødet (retlige og indre anliggender samt civilbeskyttelse)  

 den 6.   7. december 2001, hvor der blev opnået politisk enighed om  

 udkastet til rammeafgørelse, et parlamentarisk forbehold over for  

 udkastet til rammeafgørelse.
 Det spanske formandskab sigter mod, at udkastet til  

 rammeafgørelse vil kunne vedtages på et rådsmøde  

 under spansk formandskab i løbet af første halvår af  

 2002, og formålet med beslutningsforslaget er at gøre det muligt  

 for Danmark at hæve det parlamentariske forbehold og medvirke til  

 vedtagelsen af rammeafgørelsen.
 Det forventes, at et lovforslag om ændring af  

 udleveringsloven vil kunne fremsættes i løbet af den kommende  

 folketingssamling.
2. Forslagets hovedpunkter Udleveringsprocedurerne mellem EU-landene er komplicerede,  

 og det tager ofte meget lang tid, før der træffes  

 afgørelse om udlevering.
I konklusionerne fra Det Europæiske  

 Råds møde i Tampere i oktober måned 1999 er det forudset,  

 at de nuværende udleveringsprocedurer skal afløses af en  

 europæisk arrestordre med det formål, at EU-landene i  

 højere grad skal anerkende hinandens retsafgørelser og dermed  

 også begrænse mulighederne for at afslå  

 udleveringsbegæringer.
Udarbejdelsen af reglerne om en europæisk  

 arrestordre blev fremskyndet på baggrund af terrorangrebene i USA den  

 11. september 2001.
Målsætningen med udkastet til  

 rammeafgørelse om den europæiske arrestordre m.v. er at forenkle  

 og effektivisere udleveringsprocedurerne, således at en person, der har  

 begået en alvorlig forbrydelse, hurtigt kan udleveres til  

 strafforfølgning i det land, hvor forbrydelsen er begået.
Det  

 bliver hovedreglen, at den person, der har begået en alvorlig  

 forbrydelse, som udgangspunkt retsforfølges i det land, hvor  

 forbrydelsen er begået.
Medlemsstaterne forpligtes i den forbindelse  

 til ligeledes at kunne udlevere egne statsborgere til strafforfølgning  

 i andre EU-lande.
Dermed vil det bl.a. kunne undgås, at de samme  

 straffesager, hvor flere gerningsmænd er involveret   til stor ulempe  

 for vidner - skal gennemføres i flere lande og efter  

 omstændighederne med forskelligt resultat, alene på grund af  

 forbudet i flere medlemsstater mod udlevering af egne statsborgere.
 De forenklede udleveringsprocedurer vil endvidere medvirke  

 til, at lange udsættelser af straffesager og lange  

 varetægtsfængslingsperioder kan undgås, fordi der hurtigere  

 kan træffes afgørelse om udlevering.
 Udkastet til rammeafgørelse indeholder  

 bestemmelser, der fastlægger i hvilke tilfælde medlemsstaterne  

 vil være forpligtede til at udlevere en lovovertræder til en  

 anden medlemsstat, og udkastet fastlægger herudover bestemmelser om, i  

 hvilke tilfælde medlemsstaterne skal eller kan afslå udlevering  

 af en lovovertræder.
Endvidere fastlægger udkastet til  

 rammeafgørelse, hvilke lovovertrædelser der kan medføre  

 udlevering.
Der sondres i den forbindelse mellem lovovertrædelser  

 på en såkaldt positiv-liste og andre lovovertrædelser.
Positiv-listen omfatter en række alvorlige  

 lovovertrædelser, herunder terrorisme, menneskehandel, seksuel  

 udnyttelse af børn, ulovlig handel med narkotika, manddrab og racisme,  

 for så vidt de kan medføre frihedsstraf inden for en  

 strafferamme på mindst tre år i den begærende medlemsstat.  

 Der gælder derimod ikke noget krav om dobbelt strafbarhed for disse  

 forbrydelser, d.v.s. at forholdet ikke nødvendigvis skal være  

 strafbart i den anmodede medlemsstat.
Da de lovovertrædelser, der er  

 omfattet af positiv-listen, som udgangspunkt vil være strafbare i alle  

 medlemsstater, er betydningen af udkastet til rammeafgørelse på  

 dette punkt navnlig, at der ikke skal foretages en indgående kontrol  

 af, om lovovertrædelsen ligeledes er strafbar i den anmodede  

 medlemsstat.
Herudover indeholder udkastet til rammeafgørelse en  

 række obligatoriske og fakultative afslagsgrunde, der begrænser  

 pligten til at udlevere en lovovertræder, selvom lovovertrædelsen  

 er omfattet af positiv-listen.
Det vil bl.a. være muligt at afslå  

 udlevering, hvis den lovovertrædelse, der er omfattet af  

 udleveringsbegæringen, helt eller delvist er begået i  

 Danmark.
 Med hensyn til lovovertrædelser uden for  

 positiv-listen vil der som hidtil kunne stilles krav om, at forholdet er  

 strafbart efter dansk ret, ligesom de obligatoriske og fakultative  

 afslagsgrunde ligeledes begrænser pligten til udlevering for disse  

 lovovertrædelser.
De væsentligste lovgivningsmæssige  

 konsekvenser af udkastet til rammeafgørelse er, at udleveringsloven  

 skal ændres for så vidt angår udlevering af egne  

 statsborgere.
Det bemærkes i den forbindelse, at udkastet til  

 rammeafgørelse går videre end de ændringer af  

 udleveringsloven, der er foreslået i lovforslag nr.
L 35 af 13.  

 december 2001 om ændring af straffeloven, retsplejeloven, lov om  

 konkurrence- og forbrugerforhold på telemarkedet, våbenloven,  

 udleveringsloven samt lov om udlevering af lovovertrædere til Finland,  

 Island, Norge og Sverige (Gennemførelse af FN s Sikkerhedsråds  

 resolution nr. 1373 (2001) samt øvrige initiativer til  

 bekæmpelse af terrorisme m.v.). Derudover vil der ikke efter  

 udleveringsloven kunne stilles krav om dobbelt strafbarhed, hvis  

 udleveringsbegæringen vedrører en lovovertrædelse, der er  

 omfattet positiv-listen.
Endvidere vil udleveringsbegæringer fra andre  

 medlemsstater ikke kunne afslås under henvisning til, at anmodningen  

 vedrører en politisk lovovertrædelse, ligesom det heller ikke  

 vil være muligt at afslå en udleveringsbegæring under  

 henvisning til, at anmodningen savner tilstrækkeligt bevismæssigt  

 grundlag.
Endelig vil det fremover alene være muligt at udsætte  

 og ikke nægte   udlevering til et andet EU-land under henvisning til  

 humanitære grunde.
Derimod indebærer udkastet til rammeafgørelse  

 ingen ændringer for så vidt angår domstolsprøvelsen  

 i den anmodede medlemsstat.
Det vil således fortsat være  

 nationale regler om domstolsprøvelse i den anmodede medlemsstat, der  

 finder anvendelse for så vidt angår afgørelser om  

 frihedsberøvelse i forbindelse med udlevering og i forbindelse med  

 afgørelsen af selve udleveringssagen.
3. Baggrunden for udkastet til rammeafgørelse Det følger af artikel 29 i TEU, at Unionen har som  

 mål at give borgerne et højt tryghedsniveau i et område  

 med frihed, sikkerhed og retfærdighed.
Det følger endvidere af  

 artikel 29, at dette mål skal nås både ved at forebygge og  

 bekæmpe organiseret og anden kriminalitet, især terrorisme,  

 menneskehandel og overgreb mod børn, ulovlig narkotikahandel og  

 ulovlig våbenhandel, korruption og svig, gennem tættere  

 samarbejde mellem medlemsstaternes retlige og andre kompetente  

 myndigheder.
 Efter TEU artikel 31, litra a og b, omfatter det  

 strafferetlige samarbejde bl.a. initiativer til fremme af samarbejdet  

 vedrørende retspleje og fuldbyrdelse af afgørelser samt  

 lettelse af udlevering mellem medlemsstaterne.
 Den 10. marts 1995 vedtog Rådet en konvention om  

 forenklet udleveringsprocedure mellem medlemsstaterne i EU  

 (1995-konventionen), ligesom Rådet den 27. september 1996 vedtog en  

 konvention om udlevering mellem EU s medlemsstater (1996-konventionen).  

 Formålet med konventionerne er bl.a. at supplere og lette anvendelsen  

 mellem medlemsstaterne af den europæiske konvention af 13. december  

 1957 om udlevering (1957-konventionen) samt de to tillægsprotokoller  

 til konventionen af henholdsvis 15. oktober 1975 (1975-protokollen) og 17.  

 marts 1978 (1978-protokollen). Endvidere skal EU-udleveringskonventionerne  

 lette anvendelsen af Schengen-konventionen, der i artikel 59 - 66 indeholder  

 bestemmelser om udlevering.
På sit møde i december måned 1998  

 godkendte Det Europæiske Råd en handlingsplan udarbejdet af  

 Rådet og Kommissionen med henblik på gennemførelse af  

 Amsterdam-traktatens bestemmelser om et område med frihed, sikkerhed og  

 retfærdighed.
Et af formålene med planen er, at der gennem  

 fælles handling inden for det politimæssige og strafferetlige  

 samarbejde skal iværksættes en intensiveret indsats for bl.a. at  

 forebygge og bekæmpe organiseret kriminalitet, navnlig terrorisme,  

 menneskehandel, overgreb mod børn, ulovlig våbenhandel,  

 korruption samt svig.
 Målet skal bl.a. nås gennem et tættere  

 samarbejde mellem medlemsstaternes politimyndigheder og de retlige  

 myndigheder.
 I forbindelse med Det Europæiske Råds  

 møde i Tampere den 15. - 16. oktober 1999 blev rammerne for det  

 fremtidige arbejde med henblik på gensidig anerkendelse af  

 retsafgørelser i straffesager fastlagt, jf. konklusionernes pkt. 35,  

 der har følgende indhold:
»35. På det strafferetlige område opfordrer  

 Det Europæiske Råd medlemsstaterne til snarest at ratificere  

 EU-udleveringskonventionerne fra 1995 og 1996. Det finder, at den formelle  

 udleveringsprocedure bør afskaffes medlemsstaterne imellem for  

 så vidt angår personer, der unddrager sig straffuldbyrdelse efter  

 at være blevet endeligt domfældt, og erstattes af en  

 overførelse af sådanne personer under overholdelse af artikel 6  

 i TEU.
Der bør ligeledes overvejes hurtige udleveringsprocedurer, uden  

 at dette berører princippet om retten til en retfærdig  

 rettergang.
Det Europæiske Råd opfordrer Kommissionen til at  

 fremsætte forslag herom på baggrund af konventionen om  

 gennemførelse af Schengen-aftalen.« På rådsmødet (retlige og indre  

 anliggender) den 20. november 2000 godkendte Rådet et program for  

 foranstaltninger med henblik på gennemførelse af princippet om  

 gensidig anerkendelse af afgørelser i straffesager.
Det følger af programmet, at medlemsstaterne skal  

 undersøge mulighederne for   i det mindste for så vidt  

 angår de groveste lovovertrædelser   at indføre en  

 udleveringsordning, som skal bygge på princippet om anerkendelse og  

 øjeblikkelig fuldbyrdelse af den arrestordre, som den judicielle  

 myndighed i det begærende land har udstedt.
Ordningen skal især  

 fastsætte, på hvilke betingelser arrestordren vil udgøre  

 et tilstrækkeligt grundlag for, at de kompetente myndigheder i det  

 anmodede land kan træffe afgørelse om at udlevere den  

 pågældende person, således at der kan skabes et  

 fælles retsområde for udlevering.
 På baggrund af terrorangrebene i USA den 11.  

 september 2001 opfordrede EU-landenes stats- og regeringschefer i en  

 fælles erklæring af 14. september 2001 til en styrkelse af  

 samarbejdet om bekæmpelse af terrorisme, herunder ved vedtagelsen af  

 foranstaltninger med henblik på gensidig anerkendelse af  

 anholdelsesbeslutninger.
 På denne baggrund fremsatte Kommissionen den 19.  

 september 2001 et forslag til en rammeafgørelse om den  

 europæiske arrestordre og overgivelsesprocedurerne mellem  

 medlemsstaterne (KOM(2001) 522).
I konklusionerne fra det ekstraordinære møde  

 i Det Europæiske Råd den 21. september 2001 er det anført,  

 at Det Europæiske Råd i overensstemmelse med konklusionerne fra  

 Tampere-mødet tilslutter sig indførelsen af en europæisk  

 arrestordre.
Det fremgår endvidere af konklusionerne, at arrestordren  

 skal træde i stedet for den nuværende ordning for udlevering  

 mellem medlemsstaterne.
 For så vidt angår forslaget om  

 indførelse af en europæisk arrestordre bekræftede Det  

 Europæiske Råd på sit møde i Gent den 19. oktober  

 2001 på ny, at det er fast besluttet på at ophæve  

 princippet om dobbelt strafbarhed for en lang række forhold, der giver  

 anledning til en anmodning om umiddelbar udlevering, navnlig  

 terrorhandlinger.
Europa-Parlamentet har den 29. november 2001 afgivet  

 udtalelse om udkastet til rammeafgørelse.
Endvidere har  

 Europa-Parlamentet den 6. februar 2002 afgivet fornyet udtalelse om det  

 udkast til rammeafgørelse, der blev opnået politisk enighed om  

 på rådsmødet (retlige og indre anliggender samt  

 civilbeskyttelse) den 6.   7. december 2001.
 Udkastet til rammeafgørelse har løbende  

 været forelagt for Folketingets Retsudvalg og Europaudvalg til  

 orientering.
4. Indholdet af udkastet til rammeafgørelse Formålet med udkastet til rammeafgørelse er  

 at gennemføre forenklede regler om udlevering mellem medlemsstaterne.  

 Den nye udleveringsordning vil betyde, at princippet om gensidig anerkendelse  

 gennemføres på udleveringsområdet, d.v.s. at når en  

 medlemsstat anmoder om at få en person udleveret til  

 strafforfølgning eller straffuldbyrdelse, skal denne anmodning  

 imødekommes, medmindre der foreligger en af de afslagsgrunde, som  

 fremgår af udkastet til rammeafgørelse.
Med henblik på at  

 forenkle de administrative procedurer vedrørende udlevering erstattes  

 de traditionelle udleveringsbegæringer med den europæiske  

 arrestordre, som har karakter dels af en anmodning om fængsling med  

 henblik på udlevering, dels af en anmodning om udlevering.
For at understrege princippet om gensidig anerkendelse og  

 forskellen mellem udlevering mellem medlemsstaterne og udlevering mellem  

 tredjelande anvender udkastet til rammeafgørelse en række nye  

 begreber.
I udkastet anvendes begrebet "overgivelse" i stedet for  

 "udlevering", selv om begge begreber omfatter den fysiske  

 overgivelse af en eftersøgt person til den begærende  

 medlemsstat.
Endvidere anvendes "den udstedende medlemsstat" i  

 stedet for "den begærende medlemsstat" og "den  

 fuldbyrdende medlemsstat" i stedet for "den anmodede  

 medlemsstat". Da ingen af disse nye begreber har en anden  

 indholdsmæssig betydning, anvendes de gældende begreber i  

 forbindelse med gennemgangen af udkastet til rammeafgørelse og de  

 lovgivningsmæssige konsekvenser af udkastet.
Den begærende  

 medlemsstat er således den medlemsstat, der udsteder en europæisk  

 arrestordre, og den anmodede medlemsstat er den medlemsstat, der skal  

 gennemføre en europæisk arrestordre.
 Udkastet til rammeafgørelse fastlægger, i  

 hvilke tilfælde medlemsstaterne vil være forpligtede til at  

 udlevere en lovovertræder til en anden medlemsstat, og udkastet  

 fastlægger herudover, i hvilke tilfælde medlemsstaterne skal  

 eller kan afslå udlevering af en lovovertræder.
 Forslaget til rammeafgørelse er opdelt i  

 følgende fire kapitler:
 Kapitel 1 (artikel 1   9): Almindelige principper,  

 herunder anvendelsesområde.
Kapitel 2 (artikel 10   20): Overgivelsesprocedure Kapitel 3 (artikel 21   23): Virkninger af  

 overgivelsen Kapitel 4 (artikel 24   28): Afsluttende bestemmelser Det bemærkes i den forbindelse, at den endelige  

 sproglige udformning af udkastet og den endelige nummerering af de enkelte  

 bestemmelser i udkastet afventer en nærmere juridisk-sproglig  

 gennemgang forud for vedtagelsen af rammeafgørelsen.
 Udover de enkelte artikler indeholder præamblen til  

 rammeafgørelsen en række betragtninger, som har betydning for  

 fortolkningen og anvendelsen af rammeafgørelsen.  

 Præambelbetragtningerne tager bl.a. sigte på at sikre  

 overholdelsen af grundlæggende retsprincipper i forbindelse med  

 udlevering af lovovertrædere.
Efter præambelbetragtning nr. 12 kan intet i  

 rammeafgørelsen fortolkes som et forbud mod at nægte at udlevere  

 en person, der er genstand for en europæisk arrestordre, hvis der er  

 objektive grunde til at formode, at den europæiske arrestordre er  

 udstedt med det formål at retsforfølge eller straffe en person  

 på grund af vedkommendes køn, race, religion, etniske baggrund,  

 nationalitet, sprog, politiske overbevisning eller seksuelle orientering,  

 eller at den pågældendes situation kan blive skadet af en af  

 disse grunde.
Endvidere anføres det, at rammeafgørelsen ikke er  

 til hinder for, at medlemsstaterne anvender deres egne  

 forfatningsmæssige bestemmelser om ret til en retfærdig  

 rettergang, foreningsfrihed, pressefrihed og ytringsfrihed i andre  

 medier.
 I præambelbetragtning 12a anføres det  

 endvidere, at personer ikke bør overføres, udsendes eller  

 udleveres til en stat, hvor der er alvorlig risiko for, at de vil blive udsat  

 for dødsstraf, tortur eller anden umenneskelig eller  

 nedværdigende behandling.
 Efter artikel 1 forpligter medlemsstaterne sig til  

 på grundlag af princippet om gensidig anerkendelse og i  

 overensstemmelse med reglerne i rammeafgørelsen at gennemføre  

 en europæisk arrestordre, der er udstedt med henblik på  

 strafforfølgning eller straffuldbyrdelse.
 Som nævnt ovenfor er det hensigten med forslaget at  

 gennemføre princippet om gensidig anerkendelse inden for  

 udleveringsområdet med henblik på at smidiggøre og  

 effektivisere udleveringsprocedurerne mellem medlemsstaterne.
 Det fremgår imidlertid udtrykkeligt af artikel 1,  

 stk. 3, at rammeafgørelsen ikke indebærer nogen  

 ændring af medlemsstaternes pligt til at respektere de  

 grundlæggende rettigheder og grundlæggende retsprincipper, der er  

 fastlagt i artikel 6 i TEU.
Artikel 2 i forslaget til rammeafgørelse  

 fastlægger anvendelsesområdet for den europæiske  

 arrestordre.
Arrestordren kan udstedes med henblik på:
a)	Fuldbyrdelse af en endelig dom i en straffesag eller en  

 udeblivelsesdom, der medfører frihedsberøvelse, eller en  

 sikkerhedsforanstaltning af mindst fire måneders varighed i det land,  

 der har udstedt arrestordren (straffuldbyrdelse) b)	Fuldbyrdelse af andre eksigible retsafgørelser i  

 straffesager, der medfører frihedsberøvelse og vedrører  

 en lovovertrædelse, der straffes med frihedsberøvelse eller en  

 sikkerhedsforanstaltning af mindst tolv måneders varighed i det land,  

 der har udstedt arrestordren (strafforfølgning).
 Den europæiske arrestordre kan således  

 udstedes både med henblik på fuldbyrdelse af en dom og med  

 henblik på strafforfølgning, på samme måde som  

 udlevering i dag kan ske med henblik på strafforfølgning og  

 straffuldbyrdelse.
Efter 1957-konventionen, som suppleret ved  

 1996-konventionen, gælder der både for så vidt angår  

 udlevering til strafforfølgning og udlevering til straffuldbyrdelse et  

 strafferammekrav på et år i den begærende medlemsstat.  

 Herudover er der et krav om, at udlevering til straffuldbyrdelse kun kan ske,  

 hvis der er idømt en frihedsstraf på mindst fire måneders  

 varighed.
Forslaget til rammeafgørelse indebærer, at det for  

 så vidt angår straffuldbyrdelse alene er den idømte straf,  

 der har betydning for, om der kan udstedes en europæisk  

 arrestordre.
 Herudover sondres der for så vidt angår  

 anvendelsesområdet for den europæiske arrestordre mellem  

 forbrydelser på en såkaldt positiv-liste og alle andre  

 forbrydelser.
Positiv-listen omfatter en lang række forbrydelser,  

 herunder bl.a. terrorisme, menneskehandel, seksuel udnyttelse af børn  

 og børnepornografi, ulovlig handel med narkotika, ulovlig handel med  

 våben, bestikkelse, svig, hvidvaskning, falskmøntneri,  

 deltagelse i en kriminel organisation, miljøkriminalitet, manddrab,  

 sabotage, pengeafpresning, røveri, bortførelse, racisme, tyveri  

 og forfalskning af betalingsmidler.
Listen er udarbejdet med udgangspunkt i  

 de lovovertrædelser, som er omfattet af Europol-konventionen og bilaget  

 til denne konvention.
En række af de nævnte forbrydelser er omfattet  

 af EU-instrumenter, der forpligter medlemsstaterne til at kriminalisere  

 nærmere opregnede strafbare handlinger.
Endvidere vil Rådet i en  

 erklæring i tilknytning til rammeafgørelsen tilkendegive, at der  

 i Rådet er enighed om i overensstemmelse med TEU artikel 31, litra e,  

 at fortsætte arbejdet med den indbyrdes tilnærmelse af  

 definitionerne af de lovovertrædelser, der er omfattet af artikel 2,  

 stk. 2, i rammeafgørelsen med henblik på at opnå den  

 samme retlige forståelse blandt medlemsstaterne.
Endvidere vil der i en  

 rådserklæring blive medtaget præciserende forklaringer for  

 så vidt angår bl.a. sabotage, pengeafpresning, racisme og  

 fremmedhad.
Hvis arrestordren er udstedt i forhold til eller i  

 forbindelse med en forbrydelse på listen, og denne forbrydelse kan  

 medføre frihedsstraf inden for en strafferamme på mindst tre  

 år i den begærende medlemsstat, gælder der ikke noget krav  

 om dobbelt strafbarhed, d.v.s. at forholdet ikke nødvendigvis skal  

 være strafbart i den anmodede medlemsstat.
Da de  

 lovovertrædelser, der er omfattet af positiv-listen, som udgangspunkt  

 vil være strafbare i alle medlemsstater, er betydningen af udkastet til  

 rammeafgørelse på dette punkt navnlig, at der ikke skal  

 foretages en indgående kontrol af, om lovovertrædelsen ligeledes  

 er strafbar i den anmodede medlemsstat.
 Rådet kan med enstemmighed beslutte at  

 tilføje yderligere lovovertrædelser på positiv-listen.
For så vidt angår forbrydelser, der ikke er  

 omfattet af listen, vil der skulle gennemføres en kontrol af, om  

 forholdet også er strafbart i den medlemsstat, som skal  

 gennemføre udleveringen.
Der lægges imidlertid op til en  

 fleksibel anvendelse af kravet om dobbelt strafbarhed, således at  

 kravet om dobbelt strafbarhed anses for opfyldt, hvis de handlinger, der er  

 beskrevet i arrestordren, helt eller delvist svarer til en  

 lovovertrædelse i den anmodede medlemsstat.
 Reglerne i artikel 2 betyder f.eks, at hvis en dansk  

 statsborger, der ved en dansk domstol idømmes fængselsstraf i 4  

 år for et seksuelt overgreb på et barn, flygter fra  

 fængslet og undslipper til en anden medlemsstat, hvor forholdet ikke er  

 strafbart, vil den pågældende i modsætning til i dag skulle  

 udleveres til straffuldbyrdelse i Danmark.
Artikel 3 i udkastet til rammeafgørelsen  

 indeholder tre obligatoriske afslagsgrunde.
Medlemsstaterne er forpligtede  

 til at afslå gennemførelsen af en europæisk arrestordre og  

 dermed udlevering, hvis en eller flere af disse afslagsgrunde foreligger.
 Den anmodede medlemsstat skal således nægte  

 udlevering, hvis den lovovertrædelse, der ligger til grund for  

 arrestordren, er begået på den anmodede medlemsstats  

 område, og der i denne stat er truffet beslutning om amnesti.
Herudover skal udlevering afslås, hvis den anmodede  

 medlemsstat er bekendt med, at den person, der er omfattet af arrestordren,  

 tidligere er blevet endelig dømt i den anmodede eller en tredje  

 medlemsstat for de samme handlinger, som ligger til grund for arrestordren,  

 og straffen   i tilfælde af domfældelse - er fuldbyrdet, er ved  

 at blive fuldbyrdet eller ikke længere kan fuldbyrdes efter  

 lovgivningen i domslandet.
Denne bestemmelse omhandler princippet om forbud  

 mod dobbelt strafforfølgning ("ne bis in idem").
 Endelig skal udlevering afslås, hvis den person, der  

 er omfattet af arrestordren, er under den kriminelle lavalder efter den  

 anmodede stats lovgivning.
Artikel 4 indeholder en række fakultative  

 afslagsgrunde.
Medlemsstaterne har således mulighed for   men ikke  

 pligt til   at afslå at gennemføre en europæisk  

 arrestordre og dermed udlevering, hvis en eller flere af disse afslagsgrunde  

 foreligger.
 Udlevering kan for det første afslås i det  

 tilfælde, hvor en europæisk arrestordre er udstedt for en  

 lovovertrædelse, der ikke er omfattet af positiv-listen i artikel 2, og  

 den lovovertrædelse, der ligger til grund for arrestordren, ikke er  

 strafbar efter lovgivningen i den anmodede medlemsstat (kravet om dobbelt  

 strafbarhed).
 Dernæst kan udlevering afslås, hvis den  

 person, der er genstand for en europæisk arrestordre, allerede  

 retsforfølges i den anmodede medlemsstat for de samme  

 lovovertrædelser, som ligger til grund for arrestordren.
Herudover kan udlevering afslås, hvis den anmodede  

 medlemsstat allerede har besluttet ikke at indlede retsforfølgning  

 eller at opgive retsforfølgning af den lovovertrædelse, der  

 ligger til grund for arrestordren.
Denne bestemmelse indebærer, at  

 danske myndigheder bl.a. kan afslå udlevering, hvis påtale er  

 opgivet i medfør af retsplejelovens § 721.
 Udlevering kan endvidere afslås, hvis  

 lovovertrædelsen eller adgangen til at fuldbyrde en frihedsstraf er  

 forældet i henhold til lovgivningen i den anmodede medlemsstat, og  

 denne stat har kompetence til at retsforfølge  

 lovovertrædelsen.
Herudover kan udlevering afslås, hvis den anmodede  

 medlemsstat er i besiddelse af oplysninger om, at den person, der er omfattet  

 af arrestordren, tidligere er blevet endelig dømt i et tredjeland for  

 den lovovertrædelse, der ligger til grund for arrestordren, og straffen  

 er fuldbyrdet, er ved at blive fuldbyrdet eller ikke længere kan  

 fuldbyrdes efter lovgivningen i domslandet.
Denne bestemmelse udvider  

 området for princippet om forbud mod dobbelt strafforfølgning  

 til ligeledes at omfatte sanktioner, der er idømt i lande uden for  

 EU.
For så vidt angår statsborgere eller personer  

 med bopæl i den anmodede medlemsstat kan udlevering afslås, hvis  

 arrestordren er udstedt med henblik på fuldbyrdelsen af en dom, og den  

 anmodede medlemsstat forpligter sig til selv at fuldbyrde straffen.
Denne  

 bestemmelse har således betydning for udlevering af danske statsborgere  

 til andre EU-lande, idet danske myndigheder kan afslå udlevering med  

 henblik på fuldbyrdelse af en frihedsstraf, hvis danske myndigheder til  

 gengæld overtager fuldbyrdelsen af straffen.
Bestemmelsen skal ses i  

 sammenhæng med artikel 5, stk. 3, i udkastet til  

 rammeafgørelse, der indebærer, at udlevering af egne  

 statsborgere til strafforfølgning i de andre EU-lande kan betinges af,  

 at den pågældende tilbageføres med henblik på at  

 fuldbyrde en eventuel straf i den anmodede medlemsstat.
Endelig indeholder artikel 4 en mulighed for at  

 afslå udlevering, hvis den lovovertrædelse, der er omfattet af  

 arrestordren, efter den anmodede medlemsstats lovgivning helt eller delvist  

 anses for at være begået på dette lands territorium.  

 Udlevering kan ligeledes nægtes, hvis lovovertrædelsen er  

 begået uden for den begærende medlemsstats territorium, og den  

 anmodede medlemsstats lovgivning ikke hjemler adgang til  

 retsforfølgning for tilsvarende lovovertrædelser, når de  

 er begået uden for dette lands territorium.
Bestemmelsen giver  

 således mulighed for at nægte udlevering i visse tilfælde,  

 hvor den begærende medlemsstat udøver eksterritorial  

 jurisdiktionskompetence.
 Danske myndigheder kan således afslå  

 udlevering, hvis et andet EU-land retsforfølger  

 lovovertrædelser, der helt eller delvist er begået her i landet.  

 Endvidere kan danske myndigheder efter denne bestemmelse afslå  

 udlevering, hvis et andet EU-land retsforfølger en  

 lovovertrædelse, der er begået i et tredjeland, og danske  

 myndigheder ikke i en tilsvarende situation kunne retsforfølge  

 lovovertrædelsen.
Artikel 5 omfatter de garantier, som den  

 begærende medlemsstat skal give i visse særlige tilfælde.  

 Hvis arrestordren er udstedt med henblik på fuldbyrdelse af en  

 udeblivelsesdom, kan udlevering betinges af, at den begærende  

 medlemsstat garanterer, at sagen kan genoptages, og at der gennemføres  

 en ny domsforhandling, hvor den tiltalte er tilstede.
I de tilfælde,  

 hvor arrestordren er udstedt for en lovovertrædelse, der kan straffes  

 med fængsel på livstid, kan udlevering betinges af, at den  

 begærende medlemsstats lovgivning tillader regelmæssig  

 prøvelse af, om der er grundlag for at fortsætte fuldbyrdelsen  

 af dommen.
 Hvis arrestordren er udstedt med henblik på  

 retsforfølgning af en person, der er statsborger i den anmodede  

 medlemsstat, kan udlevering betinges af, at den pågældende kan  

 tilbageføres til denne medlemsstat med henblik på fuldbyrdelsen  

 af en eventuel straf.
 Efter artikel 6 skal medlemsstaterne udpege de  

 judicielle myndigheder, som er kompetente til at udstede og gennemføre  

 en europæisk arrestordre.
 Udpegningen af kompetente nationale myndigheder sker i  

 overensstemmelse med national ret.
 Artikel 7 er udgået.
I henhold til artikel 8 kan medlemsstaterne udpege  

 en eller flere centrale myndigheder til at bistå de judicielle  

 myndigheder.
Medlemsstaterne kan pålægge den centrale myndighed  

 at forestå modtagelse og fremsendelse af en europæisk  

 arrestordre.
 Efter forslaget vil det således ikke være den  

 centrale myndighed, der træffer afgørelse vedrørende  

 udlevering.
Artikel 9 fastlægger indholdet og formen af  

 en europæisk arrestordre.
En europæisk arrestordre skal indeholde  

 følgende oplysninger:
den eftersøgte persons identitet angivelse af den judicielle myndighed i udstedelseslandet angivelse af, hvorvidt arrestordren omfatter overgivelse med henblik  

 på strafforfølgning eller straffuldbyrdelse lovovertrædelsens art og de relevante lovbestemmelser en beskrivelse af sagens omstændigheder, herunder den  

 eftersøgte persons deltagelse i lovovertrædelsen den idømte straf, hvis arrestordren er udstedt med henblik  

 på straffuldbyrdelse, eller den foreskrevne strafferamme, hvis  

 arrestordren er udstedt med henblik på strafforfølgning eventuelle andre konsekvenser af lovovertrædelsen En række af de oplysninger, som en europæisk  

 arrestordre skal indeholde, er identiske med de oplysninger, der efter  

 artikel 95 i Schengen-konventionen skal fremgå af en efterlysning med  

 henblik på optagelse i Schengen-informationssystemet.
Artikel 10 vedrører fremsendelse af den  

 europæiske arrestordre.
Bestemmelsen indebærer, at i de  

 tilfælde, hvor opholdsstedet for den person, der er omfattet af en  

 europæisk arrestordre, er kendt, kan de judicielle myndigheder i den  

 begærende medlemsstat fremsende arrestordren direkte til de kompetente  

 judicielle myndigheder i den anmodede medlemsstat.
I alle tilfælde,  

 herunder når opholdsstedet er ukendt, kan den eftersøgte person  

 dog indberettes til Schengen-informationssystemet.
Denne indberetning  

 foretages i overensstemmelse med artikel 95 i Schengen-konventionen, og  

 indberetningen har samme gyldighed som den europæiske arrestordre  

 ledsaget af de oplysninger, der er nævnt i artikel 9, stk. 1. For  

 tiden kan Schengen-informations-systemet imidlertid ikke indeholde alle de  

 oplysninger, der fremgår af artikel 9, stk. 1. Indberetningen vil  

 dog i en overgangsperiode have samme gyldighed som en europæisk  

 arrestordre, for så vidt angår efterlysning og anholdelse, indtil  

 den judicielle myndighed i den anmodede stat har modtaget den originale  

 arrestordre.
 Artikel 10a omhandler en række praktisk  

 spørgsmål i forbindelse med fremsendelsen af en europæisk  

 arrestordre.
 Artikel 11 er udgået.
Efter artikel 12 skal den eftersøgte person  

 anholdes, og den anmodede medlemsstat skal underrette den  

 pågældende om, at der foreligger en europæiske arrestordre  

 og indholdet heraf.
Endvidere skal den pågældende orienteres om  

 muligheden for at give samtykke til udleveringen, jf. artikel 14.  

 Underretningen sker i overensstemmelse med national ret.
Den anholdte har ret  

 til at lade sig bistå af en advokat og   om nødvendigt   en tolk  

 i overensstemmelse med national ret i den anmodede stat.
Artikel 13 indebærer, at den judicielle  

 myndighed i den anmodede stat i overensstemmelse med national ret skal  

 afgøre, om den anholdte fortsat skal være frihedsberøvet  

 i forbindelse med undersøgelsen af, om en europæisk arrestordre  

 skal imødekommes.
Den anholdte kan på et hvilket som helst  

 tidspunkt løslades midlertidigt i overensstemmelse med national ret,  

 dog under forudsætning af at den kompetente myndighed træffer de  

 nødvendige foranstaltninger for at sikre, at den  

 pågældende ikke flygter.
Det er grundtanken i forslaget, at den anmodede  

 medlemsstat på grundlag af de oplysninger, der fremgår af en  

 europæisk arrestordre, skal kunne træffe afgørelse om  

 anholdelse, varetægtsfængsling og udlevering af den  

 eftersøgte person.
Den anmodede medlemsstat vil således normalt  

 ikke have behov for yderligere oplysninger fra den begærende stat end  

 de oplysninger, der følger af den europæiske arrestordre.
Efter de nuværende regler vil en udleveringssag i  

 almindelighed blive indledt ved, at den mistænkte person efterlyses via  

 Interpol eller Schengen-informationssystemet, idet der samtidig anmodes om  

 foreløbig anholdelse af den eftersøgte person med henblik  

 på udlevering.
Når den eftersøgte person er blevet  

 anholdt, skal der indenfor en nærmere angiven frist fremsendes en  

 udleveringsbegæring.
Udkastst til rammeafgørelse  

 indebærer, at den europæiske arrestordre får karakter af  

 såvel efterlysning som anmodning om pågribelse,  

 frihedsberøvelse og udlevering af den eftersøgte person.
Det  

 indebærer endvidere, at myndighederne i den anmodede medlemsstat i  

 modsætning til i dag allerede ved afgørelsen af, om der er  

 grundlag for frihedsberøvelse med henblik på udlevering, vil  

 være i besiddelse af alle relevante oplysninger med henblik på  

 udleveringssagen.
Efter den europæiske arrestordre er den anmodede  

 medlemsstat således forpligtet til at eftersøge og anholde den  

 pågældende person.
Herefter skal en judiciel myndighed som hidtil  

 træffe afgørelse om varetægtsfængsling med henblik  

 på udlevering til den begærende stat, ligesom en judiciel  

 myndighed skal træffe afgørelse om udlevering, herunder i de  

 tilfælde hvor den eftersøgte person giver samtykke til  

 udleveringen.
Hvis den anholdte giver samtykke til udleveringen, skal  

 dette samtykke efter artikel 14 meddeles den judicielle myndighed i  

 overensstemmelse med national ret.
Samtykket kan i princippet ikke  

 tilbagekaldes, men medlemsstaterne kan dog fastsætte, at samtykke kan  

 tilbagekaldes i henhold til national ret.
Medlemsstater, der ønsker at  

 fastholde, at et samtykke kan tilbagekaldes, skal meddele dette til  

 Rådssekretariatet i forbindelse med vedtagelsen af udkastet til  

 rammeafgørelsen, ligesom det skal angives, hvordan samtykket kan  

 tilbagekaldes.
Hvis den anholdte ikke giver samtykke til udleveringen,  

 skal den pågældende ifølge artikel 14a have  

 lejlighed til at udtale sig om arrestordren.
Dette er ligeledes i  

 overensstemmelse med gældende regler, hvorefter politiet  

 gennemfører en undersøgelse af, om betingelserne for udlevering  

 er opfyldt.
I den forbindelse får den pågældende lejlighed  

 til at udtale sig om sagen.
Hvis den person, der begæres udleveret,  

 indbringer Justitsministeriets afgørelse om udlevering for retten, vil  

 der blive gennemført et retsmøde om  

 udleveringsbegæringen, hvor den pågældende ligeledes  

 får lejlighed til at udtale sig.
Efter artikel 15 afgør den judicielle  

 myndighed i den begærende medlemsstat inden for de frister og på  

 de betingelser, der er fastsat i rammeafgørelsen, om der er grundlag  

 for udlevering.
Den judicielle myndighed kan anmode om yderligere oplysninger  

 fra den begærende medlemsstat, og den kan fastsætte en tidsfrist  

 for fremsendelse af disse supplerende oplysninger.
 Medlemsstaterne kan beslutte, at den afgørelse, som  

 den judicielle myndighed træffer, kan appelleres i henhold til national  

 ret.
Artikel 16 vedrører de situationer, hvor der  

 foreligger konkurrerende anmodninger.
Hvis flere medlemsstater har udstedt en  

 europæisk arrestordre i forhold til den samme person, skal de  

 judicielle myndigheder i den begærende stat afgøre, hvilken  

 anmodning der skal imødekommes.
Afgørelsen skal træffes  

 under hensyntagen til alle de foreliggende oplysninger, herunder om  

 lovovertrædelsernes grovhed, gerningsstederne samt tidspunktet for  

 udstedelsen af arrestordrerne Hvis der foreligger en europæisk arrestordre og  

 tillige en udleveringsbegæring fra et tredjeland, skal den anmodede  

 stat træffe afgørelse om, hvilken anmodning der skal  

 imødekommes under hensyn til samtlige foreliggende  

 omstændigheder, herunder de omstændigheder, der følger af  

 den relevante konvention eller udleveringsaftale.
 Det fastlægges i bestemmelsen, at  

 rammeafgørelsen ikke berører medlemsstaternes forpligtelser i  

 henhold til statutten for Den Internationale Straffedomstol, hvis anmodninger  

 i visse tilfælde vil have forrang.
Artikel 17 indebærer, at den endelige  

 afgørelse om udlevering bør træffes så hurtigt som  

 muligt og under alle omstændigheder senest 10 dage efter, at den  

 anholdte har givet samtykke til udleveringen.
I andre tilfælde  

 bør afgørelsen træffes senest 60 dage efter anholdelsen  

 af den pågældende.
Denne frist kan dog i særlige  

 tilfælde forlænges med 30 dage.
Den anmodede medlemsstat skal  

 sikre, at den pågældende forbliver i dette land, indtil der er  

 truffet en endelig afgørelse.
 Artikel 17a og 17b indebærer, at i de  

 tilfælde, hvor en arrestordre er udstedt med henblik på  

 strafforfølgning, skal den anmodede medlemsstats judicielle  

 myndigheder efter anmodning enten give samtykke til, at der  

 gennemføres afhøring af den eftersøgte person, eller at  

 den eftersøgte person midlertidigt overføres til den  

 begærende medlemsstat.
 Hvis den person, der begæres udleveret, f.eks. nyder  

 immunitet i den anmodede medlemsstat, løber fristen for  

 afgørelse af udleveringsspørgsmålet efter artikel  

 17c først fra det tidspunkt, hvor den judicielle myndighed i den  

 anmodede medlemsstat er blevet underrettet om, at immuniteten i givet fald er  

 ophævet.
Artikel 17d fastlægger, at  

 rammeafgørelsen ikke påvirker de forpligtelser, som  

 medlemsstaterne har over for et land uden for EU, når en person er  

 udleveret fra et sådant tredjeland.
Medlemsstaterne skal således  

 respektere eventuelle forbud mod videreudlevering, herunder til et andet  

 EU-land.
 Efter artikel 17e skal den judicielle myndighed i  

 den anmodede medlemsstat straks meddele den begærende medlemsstat, om  

 den europæiske arrestordre vil blive imødekommet, og dermed om  

 udlevering kan finde sted.
Efter artikel 18 udleveres den eftersøgte  

 person hurtigst muligt efter aftale mellem de berørte medlemsstater.  

 Udleveringen skal dog finde sted senest ti dage efter, at der er truffet  

 afgørelse om udlevering.
Udleveringen kan midlertidigt udsættes,  

 hvis den anholdtes alder, helbred eller andre humanitære grunde taler  

 herfor.
Hvis udleveringen ikke kan finde sted inden den angivne frist,  

 løslades den pågældende.
 I medfør af artikel 19 kan den judicielle  

 myndighed i den anmodede medlemsstat efter at have truffet afgørelse  

 om udlevering beslutte, at udleveringen udsættes med henblik på,  

 at den pågældende retsforfølges eller fuldbyrder en straf  

 i den anmodede medlemsstat.
Efter artikel 20 skal medlemsstaterne tillade  

 transit gennem deres områder af en eftersøgt person, der skal  

 udleveres fra et EU-land til et andet EU-land eller fra et tredjeland til et  

 EU-land, hvis de bl.a. har modtaget oplysning om identiteten på den  

 pågældende person, om pågældendes statsborgerskab og  

 lovovertrædelsens karakter.
Der er mulighed for at gøre transit  

 af egne statsborgere betinget på samme måde, som udlevering af  

 egne statsborgere kan gøres betinget.
 I henhold til artikel 21 skal den begærende  

 medlemsstat fratrække enhver frihedsberøvelse, herunder  

 frihedsberøvelsen i den anmodede stat, i den samlede straf.
Artikel 22 omhandler den såkaldte  

 specialitetsregel.
Medlemsstaterne kan meddele Rådssekretariatet, at en  

 person, der er blevet udleveret fra denne medlemsstat på grundlag af en  

 europæisk arrestordre, i den begærende stat kan  

 retsforfølges, dømmes og tilbageholdes for andre  

 lovovertrædelser, end den lovovertrædelse, for hvilken den  

 europæiske arrestordre var udstedt, medmindre den judicielle myndighed  

 i den anmodede medlemsstat i særlige tilfælde anfører  

 andet i sin beslutning.
Hvis en medlemsstat ikke har afgivet en sådan  

 erklæring overfor Rådssekretariatet, finder de gældende  

 specialitetsregler fortsat anvendelse.
Dette indebærer, at en person,  

 der er udleveret, som hovedregel ikke kan retsforfølges, dømmes  

 eller tilbageholdes for andre lovovertrædelser begået forud for  

 udleveringen.
Der gælder dog visse undtagelser i forhold til denne  

 hovedregel, som svarer til de gældende regler i udleveringsloven,  

 herunder hvis den pågældende har givet samtykke, eller hvis  

 lovovertrædelsen ikke kan straffes med frihedsberøvelse.
Efter artikel 23 kan medlemsstaterne meddele  

 Rådssekretariatet, at den person, der udleveres, kan videreudleveres  

 til en anden medlemsstat, medmindre den judicielle myndighed i det land, der  

 har udleveret den pågældende, i særlige tilfælde  

 anfører andet.
Hvis en sådan erklæring ikke afgives, kan  

 videreudlevering som udgangspunkt ikke finde sted.
Der gælder dog visse  

 undtagelser, herunder hvis den person, der er udleveret, har givet samtykke  

 til videreudlevering, eller hvis det land, der har udleveret den  

 pågældende, har givet samtykke til videreudlevering.
Disse regler  

 svarer til de gældende regler i udleveringsloven.
 Videreudlevering til et land uden for EU må alene  

 finde sted, hvis det land, der har udleveret den pågældende, har  

 givet samtykke hertil.
Artikel 23a indeholder regler om overgivelse af  

 genstande i forbindelse med udlevering.
Bestemmelsen fastslår, at den  

 anmodede medlemsstat i overensstemmelse med national ret skal  

 beslaglægge og overlevere genstande, der er påkrævet som  

 bevismateriale, eller som den eftersøgte har erhvervet som resultat af  

 lovovertrædelsen.
 Artikel 23b vedrører omkostninger.
 Artikel 24 er udgået.
Da rammeafgørelsens regler skal erstatte de  

 gældende regler om udlevering af lovovertrædere mellem  

 medlemsstaterne, indebærer rammeafgørelsen efter artikel  

 25, at bestemmelserne i rammeafgørelsen den 1. januar 2004  

 træder i stedet for de gældende konventioner om udlevering mellem  

 medlemsstaterne.
Bestemmelsen indebærer således bl.a., at  

 1957-konventionen og de tilhørende protokoller samt 1995-konventionen  

 og 1996-konventionen ikke længere finder anvendelse mellem  

 medlemsstaterne.
Derimod berører rammeafgørelsen ikke  

 anvendelsen af forenklede procedurer eller betingelser, der følger af  

 bilaterale eller multilaterale aftaler, eller som er aftalt mellem  

 medlemsstaterne på grundlag af ensartet eller gensidig lovgivning, i  

 det omfang de er mere vidtrækkende end udkastet til  

 rammeafgørelse.
Dette gælder bl.a. de særlige regler for  

 udlevering mellem de nordiske lande, jf. lov nr. 27 af 3. februar 1960, som  

 ændret ved lov nr. 251 af 12. juni 1975 og lov nr. 433 af 31. maj 2000,  

 om udlevering af lovovertrædere til Finland, Island, Norge og  

 Sverige.
Medlemsstaterne kan endvidere indgå bilaterale eller  

 multilaterale aftaler efter rammeafgørelsens ikrafttræden, hvis  

 sådanne aftaler er mere vidtrækkende end rammeafgørelsen,  

 men aftalerne må ikke påvirke forbindelserne i forhold til de  

 øvrige medlemsstater.
Sådanne aftaler må f.eks. ikke give  

 forrang til begæringer om udlevering fra visse medlemsstater eller  

 lande udenfor EU.
 Medlemsstaterne skal inden tre måneder efter  

 rammeafgørelsens ikrafttræden meddele Rådet og  

 Kommissionen, hvilke gældende aftaler de fortsat ønsker at  

 anvende.
 Artikel 26 indebærer, at de gældende  

 konventioner om udlevering fortsat finder anvendelse på anmodninger,  

 der er fremsat før den 1. januar 2004. Anmodninger, der modtages efter  

 dette tidspunkt, behandles efter reglerne i rammeafgørelsen.  

 Medlemsstaterne kan dog på tidspunktet for Rådets vedtagelse af  

 rammeafgørelsen fremsætte en erklæring om, at anmodninger,  

 der vedrører handlinger begået før en af medlemsstaten  

 nærmere angivet dato, dog senest ikrafttrædelsesdatoen efter  

 artikel 28, vil blive behandlet i overensstemmelse med de gældende  

 udleveringsregler.
 Artikel 27 og 28 vedrører  

 rammeafgørelsens ikrafttræden og iværksættelse.  

 Bestemmelserne indebærer, at medlemsstaterne skal træffe de  

 nødvendige foranstaltninger for at gennemføre  

 rammeafgørelsen senest den 31. december 2003. Rammeafgørelsen  

 træder i kraft 20 dage efter offentliggørelsen i EF-Tidende.
5. De lovgivningsmæssige konsekvenser af udkastet til  

 rammeafgørelse Udleveringsloven vedrører alene udlevering fra  

 Danmark til udlandet, idet det af § 1 i lovbekendtgørelse nr. 110  

 af 18. februar 1998 om udlevering af lovovertrædere, som ændret  

 ved lov nr. 280 af 25. april 2001, fremgår, at den, der i udlandet er  

 sigtet, tiltalt eller dømt for en strafbar handling, kan udleveres  

 efter lovens regler.
 Udkastet til rammeafgørelse vil ikke  

 nødvendiggøre ændringer af udleveringslovens § 1,  

 idet udlevering fortsat vil skulle ske enten til strafforfølgning af  

 en person, der er sigtet eller tiltalt i en straffesag, eller  

 straffuldbyrdelse, d.v.s udlevering af en person, der allerede er  

 dømt, jf. herved artikel 2 i udkastet til rammeafgørelse.
 Loven omfatter ikke udlevering fra Danmark til de  

 øvrige nordiske lande, idet udlevering mellem de nordiske lande sker  

 på grundlag af ensartet lovgivning, jf. lov nr. 27 af 3. februar 1960  

 om udlevering af lovovertrædere til Finland, Island, Norge og Sverige,  

 som ændret ved lov nr. 251 af 12. juni 1975 og lov nr. 433 af 31. maj  

 2000. Forslaget til rammeafgørelse om indførelse af den  

 europæiske arrestordre m.v. vil ikke i sig selv  

 nødvendiggøre ændringer i samarbejdet mellem de nordiske  

 lande om udlevering af lovovertrædere, jf. dog afsnit 5.7.
Ved ændringer af udleveringsloven henholdsvis ved  

 lov nr. 291 af 24. april 1996 og lov nr. 417 af 10. juni 1997 blev de to  

 EU-udleveringskonventioner (1995- og 1996-konventionerne) gennemført i  

 dansk ret.
Udleveringsloven indeholder således allerede en række  

 særlige regler om udlevering fra Danmark til de øvrige  

 EU-lande.
5.1. Betingelser for udlevering 5.1.1. Strafferammekrav Efter 1957-konventionen som suppleret med  

 1996-konventionen gælder der både for så vidt angår  

 udlevering til strafforfølgning og udlevering til straffuldbyrdelse et  

 strafferammekrav på et år i den begærende medlemsstat.
I  

 henhold til 1957-konventionen er strafferammekravet i det anmodede land et  

 år, mens det efter 1996-konventionen er 6 måneder.
Herudover er  

 der et krav om, at udlevering til straffuldbyrdelse kun kan ske, hvis der er  

 idømt en frihedsstraf af mindst fire måneders varighed.
Det er derfor i udleveringslovens § 3 fastsat, at  

 udlevering til et andet EU-land kan ske, hvis en handling, der svarer til den  

 lovovertrædelse, for hvilken der søges udlevering, efter dansk  

 ret kan medføre frihedsstraf i mindst 6 måneder.
Udlevering til  

 straffuldbyrdelse kan kun ske, hvis dommen lyder på frihedsstraf i  

 mindst 4 måneder, eller hvis den dømte i henhold til dommen  

 eller en beslutning, der er truffet med hjemmel i dommen, skal anbringes i  

 anstalt, og opholdet her kan blive af 4 måneders varighed.
 Udkastet til rammeafgørelse fastlægger i  

 artikel 2, at en europæisk arrestordre kan udstedes med henblik  

 på strafforfølgning for strafbare handlinger, der efter  

 lovgivningen i den begærende medlemsstat kan medføre en  

 frihedsstraf af mindst 12 måneders varighed, eller med henblik på  

 straffuldbyrdelse, når der er blevet idømt en straf m.v. af en  

 varighed på mindst fire måneder.
 Udlevering efter udkastet til rammeafgørelse er  

 således alene afhængig af strafferammekravet i den  

 begærende medlemsstat.
 I udkastet til rammeafgørelse sondres der efter  

 artikel 2 mellem de lovovertrædelser, der fremgår af en  

 positiv-liste og lovovertrædelser uden for listen.
Positiv-listen omfatter en række alvorlige  

 lovovertrædelser, herunder terrorisme, menneskehandel, seksuel  

 udnyttelse af børn, ulovlig handel med narkotika, manddrab og racisme,  

 for så vidt de kan medføre frihedsstraf inden for en  

 strafferamme på mindst tre år i den begærende medlemsstat.  

 Der gælder derimod ikke noget krav om dobbelt strafbarhed i forhold til  

 disse forbrydelser, d.v.s. at forholdet ikke nødvendigvis skal  

 være strafbart i den anmodede medlemsstat.
Da de  

 lovovertrædelser, der er omfattet af positiv-listen, som udgangspunkt  

 vil være strafbare i alle medlemsstater, er betydningen af udkastet til  

 rammeafgørelse på dette punkt navnlig, at der ikke skal  

 foretages en indgående kontrol af, om lovovertrædelsen ligeledes  

 er strafbar i den anmodede medlemsstat.
 Gennemførelsen af artikel 2 i udkastet til  

 rammeafgørelse nødvendiggør ændringer af  

 udleveringsloven, herunder lovens § 3, således at der ikke  

 længere efter udleveringslovens stilles et strafferammekrav i henhold  

 til dansk ret i forbindelse med udlevering til andre EU-lande.
5.1.2. Danske statsborgere Efter § 2 i lovbekendtgørelse nr. 110 af 18.  

 februar 1998 om udlevering af lovovertrædere, som ændret ved lov  

 nr. 280 af 25. april 2001, kan danske statsborgere ikke udleveres til  

 strafforfølgning og straffuldbyrdelse i udlandet.
Dette forbud mod  

 udlevering af danske statsborgere fraviges i den nordiske udleveringslov, jf.  

 lov nr. 27 af 3. februar 1960 om udlevering af lovovertrædere til  

 Finland, Island, Norge og Sverige, som ændret ved lov nr. 251 af 12.  

 juni 1975 og lov nr. 433 af 31. maj 2000, hvorefter en dansk statsborger kan  

 udleveres til strafforfølgning eller straffuldbyrdelse i et andet  

 nordisk land, hvis den pågældende i de sidste 2 år forud  

 for den strafbare handling har haft bopæl i det land, hvortil  

 udlevering ønskes, eller hvis handlingen eller en tilsvarende handling  

 efter dansk ret kan medføre højere straf end fængsel i 4  

 år.
Endvidere er forbudet mod udlevering af danske  

 statsborgere fraveget i lov nr. 1099 af 21. december 1994 om  

 strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien, der  

 - efter omstændighederne - giver mulighed for at udlevere danske  

 statsborgere til strafforfølgning ved tribunalet.
Loven om  

 Jugoslavien-tribunalet finder i medfør af bekendtgørelse nr.  

 832 af 30. oktober 1995 også anvendelse på  

 strafforfølgning ved Rwanda-tribunalet.
 Endelig er forbudet mod udlevering af danske statsborgere  

 ligeledes fraveget ved lov nr. 342 af 16. maj 2001 om Den Internationale  

 Straffedomstol, hvorefter der i visse tilfælde kan træffes  

 beslutning om udlevering af danske statsborgere, mod hvem Den Internationale  

 Straffedomstol har indledt strafforfølgning.
Efter artikel 7 i konventionen af 27. september 1996 om  

 udlevering mellem EU s medlemsstater (1996-konventionen) kan udlevering ikke  

 afslås alene under henvisning til, at den person, der ønskes  

 udleveret, er statsborger i den anmodede medlemsstat.
En række  

 medlemsstater, herunder Danmark, har taget forbehold over for denne  

 bestemmelse.
Det følger af bestemmelsen, at sådanne forbehold er  

 gyldige i fem år med mulighed for forlængelse.
Danmarks forbehold  

 udløber den 9. marts 2003.
Det fremgår af forarbejderne til  

 1997-ændringen af udleveringsloven, der gennemførte  

 1996-konventionen i dansk ret, at spørgsmålet om udlevering af  

 danske statsborgere skal tages op til fornyet overvejelse i forbindelse med  

 vurderingen af, om forbeholdet efter artikel 7 eventuelt bør  

 søges forlænget.
Det anføres endvidere, at de regler, der  

 fastsættes herom i de andre EU-lande, herunder Finland og Sverige,  

 bør inddrages i disse overvejelser.
 På nuværende tidspunkt har 11 medlemsstater  

 ratificeret 1996-konventionen, og af disse 11 medlemsstater udleverer  

 Spanien, Belgien, Holland, Portugal, Sverige og Finland på  

 nærmere angivne betingelser egne statsborgere til  

 strafforfølgning eller straffuldbyrdelse i de øvrige  

 medlemsstater. Østrig, Tyskland, Luxembourg og Grækenland har i  

 lighed med Danmark taget generelt forbehold om ikke at udlevere egne  

 statsborgere.
I lovforslag nr.
L 35 af 13. december 2001 om  

 ændring af straffeloven, retsplejeloven, lov om konkurrence- og  

 forbrugerforhold på telemarkedet, våbenloven, udleveringsloven  

 samt lov om udlevering af lovovertrædere til Finland, Island, Norge og  

 Sverige (Gennemførelse af FN-konventionen til bekæmpelse af  

 finansiering af terrorisme, gennemførelse af FN s Sikkerhedsråds  

 resolution nr. 1373 (2001) samt øvrige initiativer til  

 bekæmpelse af terrorisme m.v.) foreslås den eksisterende ordning,  

 hvorefter danske statsborgere kan udleveres til de øvrige nordiske  

 lande, udvidet til at omfatte udlevering af danske statsborgere til andre  

 EU-lande.
Det foreslås således, at udlevering af danske  

 statsborgere bør kunne ske til strafforfølgning i andre  

 EU-lande, hvor der er tale om grove lovovertrædelser, der kan  

 medføre højere straf end fængsel i 4 år, eller hvor  

 der er tale om, at den danske statsborger, der ønskes udleveret, har  

 tilknytning til den begærende stat i form af bopæl i de sidste to  

 år forud for den strafbare handling.
Dette svarer til kravene for  

 udlevering af danske statsborgere til de øvrige nordiske lande, jf.  

 § 2 i den nordiske udleveringslov.
I sager om udlevering af en dansk  

 statsborger, der har haft bopæl i den EU-medlemsstat, der anmoder om  

 udlevering, er det dog en betingelse, at handlingen efter dansk ret kan  

 medføre frihedsstraf i mindst 6 måneder.
Udkastet til rammeafgørelse sondrer som hovedregel  

 ikke mellem udlevering af egne statsborgere og andre borgere.
Danmark vil  

 således efter udkastet til rammeafgørelse være forpligtet  

 til at udlevere danske statsborgere, nordiske statsborgere samt andre  

 statsborgere med fast bopæl her i landet til andre EU-lande efter samme  

 regler og på samme vilkår, som Danmark er forpligtet til at  

 udlevere andre personer.
Medlemsstaterne kan dog efter artikel 4 og artikel 5  

 stille særlige betingelser i forbindelse med udlevering af egne  

 statsborgere og personer med fast bopæl i det anmodede land.
Udlevering  

 til straffuldbyrdelse af en dansk statsborger eller en person, der er bosat  

 her i landet, kan således afslås, hvis Danmark forpligter sig til  

 at fuldbyrde straffen.
Endvidere kan udlevering til strafforfølgning  

 gøres betinget af, at den pågældende, hvis denne  

 måtte ønske det, kan tilbageføres til Danmark med henblik  

 på fuldbyrdelse af en eventuel straf.
Som eksempel på de nye reglers betydning kan  

 nævnes, at to danske statsborgere begår røveri i Tyskland.  

 Den ene pågribes af tysk politi, mens det lykkes den anden at flygte  

 til Danmark.
Den første gerningsmand bliver ved en tysk domstol  

 straffet med fængsel i 8 år, mens medgerningsmanden  

 retsforfølges i Danmark og straffes efter danske regler med  

 fængsel i 4 år.
Efter de nye regler, vil medgerningsmanden i  

 stedet for kunne udleveres til strafforfølgning i Tyskland,  

 således at der gennemføres en samlet og ensartet  

 retsforfølgning.
Reglerne betyder omvendt, at andre EU-lande ligeledes vil  

 blive forpligtet til at udlevere egne statsborgere til  

 strafforfølgning her i landet.
F.eks. vil en fransk statsborger, der  

 begår røveri her i landet, og som efterfølgende flygter  

 til Frankrig, ikke efter de gældende regler kunne udleveres til  

 strafforfølgning i Danmark.
Efter de nye regler vil Frankrig  

 imidlertid ligesom Danmark være forpligtet til at udlevere egne  

 statsborgere til strafforfølgning i de andre EU-lande, og  

 gerningsmanden vil derfor skulle udleveres til Danmark med henblik på  

 straffeforfølgning her i landet.
Gennemførelsen af rammeafgørelsen for  

 så vidt angår udlevering af danske statsborgere vil således  

 kræve, at adgangen til at udlevere danske statsborgere til andre  

 EU-lande udvides i forhold til den ordning, der er foreslået i  

 lovforslag nr.
L 35. Efter Justitsministeriets opfattelse bør  

 udlevering imidlertid   i lighed med det i bemærkningerne til  

 lovforslag nr.
L 35 anførte   kunne gøres betinget af, at den  

 pågældende kan overføres til Danmark med henblik på  

 fuldbyrdelse af en eventuel straf her i landet.
5.1.3. Fængslingskendelse Udlevering til strafforfølgning kan efter  

 udleveringslovens § 3 kun ske, hvis der i den medlemsstat, der anmoder  

 om udlevering, er truffet beslutning om, at den eftersøgte person,  

 skal anholdes eller fængsles for den pågældende  

 handling.
Udkastet til rammeafgørelse indebærer ingen  

 ændringer i, at udlevering kan ske til strafforfølgning eller  

 straffuldbyrdelse.
Det følger i øvrigt af artikel 9 i udkastet,  

 der vedrører den europæiske arrestordres indhold og form, at der  

 skal foreligge en eksigibel dom (straffuldbyrdelse) eller en  

 anholdelsesbeslutning (strafforfølgning) i forbindelse med  

 fremsendelsen af den europæiske arrestordre.
 Udkastet til rammeafgørelse  

 nødvendiggør således ikke ændringer af denne  

 bestemmelse i udleveringsloven.
5.1.4. Flere lovovertrædelser Efter § 3, stk. 4, kan udlevering til  

 strafforfølgning eller straffuldbyrdelse for flere strafbare forhold  

 finde sted, selv om betingelserne vedrørende strafferammen,  

 anholdelsesbeslutningen eller varigheden af en frihedsstraf i en endelig dom,  

 alene er opfyldt med hensyn til et af de strafbare forhold.
 Udkastet til rammeafgørelse indeholder ikke  

 bestemmelser om, hvordan medlemsstaterne skal forholde sig, hvis der  

 foreligger flere overtrædelser, og udkastet nødvendiggør  

 derfor ikke ændringer af denne bestemmelse i udleveringsloven.
5.1.5. Bevismæssigt grundlag Hvis det på grund af særlige  

 omstændigheder må antages, at sigtelsen eller dommen  

 vedrørende en handling, for hvilken der søges udlevering,  

 savner tilstrækkeligt bevismæssigt grundlag, må udlevering  

 for handlingen ikke finde sted, jf. udleveringslovens § 3,  

 stk. 5.
 Hovedreglen efter 1957-konventionen er, at det anmodede  

 lands myndigheder er forpligtet til uden nærmere bevismæssig  

 prøvelse at lægge den udenlandske dom eller beslutning om  

 anholdelse eller fængsling til grund ved udleveringssagens  

 afgørelse.
 Det følger således af artikel 12 i  

 1957-konventionen, at en anmodning om udlevering skal være ledsaget af  

 bl.a. udskrift af en retskraftig straffedom eller beslutning om  

 sikkerhedsforanstaltning eller af en arrestordre eller anden beslutning med  

 samme virkning, der er udstedt i overensstemmelse med den i den  

 begærende stats lovgivning foreskrevne fremgangsmåde.
 Danmark har i forbindelse med ratifikationen af  

 1957-konventionen afgivet en erklæring om, at danske myndigheder,  

 når særlige omstændigheder skønnes at gøre  

 det påkrævet, kan anmode det land, der fremsætter en  

 udleveringsbegæring, om at tilvejebringe bevismateriale, der  

 sandsynliggør, at den pågældende er skyldig, og  

 afslå begæringen, hvis materialet findes utilstrækkeligt.  

 Denne erklæring finder også anvendelse i forbindelse med  

 udlevering til andre EU-lande.
Artikel 3 og artikel 4 i udkastet til  

 rammeafgørelse indeholder en række udtømmende  

 obligatoriske og fakultative afslagsgrunde.
Efter bestemmelserne vil det ikke  

 være muligt at slå en europæisk arrestordre under  

 henvisning til, at det bevismæssige grundlag må anses for  

 utilstrækkeligt.
Gennemførelsen af rammeafgørelsen  

 kræver derfor ændringer af udleveringslovens § 3,  

 stk. 5, således at bestemmelsen ikke finder anvendelse i forhold  

 til udlevering til et andet EU-land.
Det tilføjes, at bestemmelsen  

 allerede i dag skønnes at være uden selvstændig praktisk  

 betydning i forhold til udlevering til andre EU-lande.
5.1.6. Politiske lovovertrædelser Efter udleveringslovens § 5 må udlevering for  

 en politisk lovovertrædelse ikke finde sted.
Der kan dog ske udlevering  

 for en politisk lovovertrædelse til et andet EU-land, når  

 handlingen er omfattet af artikel 1 og artikel 2 i den europæiske  

 konvention om bekæmpelse af terrorisme.
Endvidere kan udlevering finde  

 sted, når handlingen er omfattet af artikel 2, jf. artikel 1, i  

 FN-konventionen til bekæmpelse af terrorbombninger.
I lovforslag nr.
L 35 af 13. december 2001 om  

 ændring af straffeloven, retsplejeloven, lov om konkurrence- og  

 forbrugerforhold på telemarkedet, våbenloven, udleveringsloven  

 samt lov om udlevering til Finland, Island, Norge og Sverige  

 (Gennemførelse af FN's Sikkerhedsråds resolution nr. 1373 (2001)  

 samt øvrige initiativer til bekæmpelse af terrorisme m.v.)  

 foreslås det yderligere, at udlevering skal kunne ske, hvis handlingen  

 er omfattet af artikel 2, jf. artikel 1, i FN-konventionen til  

 bekæmpelse af finansiering af terrorisme.
Udkastet til rammeafgørelse indebærer, at det  

 ikke længere vil være muligt at afslå en  

 udleveringsbegæring til et andet EU-land under henvisning til, at sagen  

 vedrører en politisk lovovertrædelse.
Gennemførelsen af  

 rammeafgørelsen vil derfor forudsætte, at artikel 5 i  

 udleveringsloven ændres, således at den ikke finder anvendelse  

 ved udlevering til andre EU-lande.
Det tilføjes, at bestemmelsen efter  

 gældende praksis er uden betydning ved udlevering til andre  

 EU-lande.
5.1.7. Særlige tilfælde Efter udleveringslovens § 6 må udlevering ikke  

 finde sted, hvis der er fare for, at den pågældende efter  

 udleveringen på grund af sin afstamning, sit tilhørsforhold til  

 en bestemt befolkningsgruppe, sin religiøse eller politiske opfattelse  

 eller i øvrigt på grund af politiske forhold vil blive udsat for  

 forfølgelse, som retter sig mod hans liv eller frihed eller i  

 øvrigt er af alvorlig karakter.
 Det følger af præambelbetragtning nr. 12, at  

 intet i udkastet til rammeafgørelse kan fortolkes som et forbud mod at  

 nægte at overgive en person, der er omfattet af en europæisk  

 arrestordre, hvis der er objektive grunde til at formode, at anmodningen om  

 udlevering er fremsat med det formål at retsforfølge eller  

 straffe en person på grund af vedkommendes køn, race, religion,  

 etniske baggrund, nationalitet, sprog, politiske overbevisning eller  

 seksuelle orientering, eller at den pågældendes situation kan  

 blive skadet af en af disse grunde.
Det følger endvidere af artikel 1, stk. 3, i  

 udkastet til rammeafgørelse, at rammeafgørelsen ikke  

 indebærer nogen ændring af pligten til at respektere  

 grundlæggende rettigheder og grundlæggende retsprincipper,  

 således som de er knæsat ved artikel 6 i TEU.
I artikel 6 i TEU  

 nævnes bl.a., at unionen bygger på respekt for  

 menneskerettighederne og de grundlæggende frihedsrettigheder og  

 retsstatsprincippet, og at unionen respekterer de grundlæggende  

 rettigheder, der følger af Den Europæiske  

 Menneskerettighedskonvention.
Forbudet mod forfølgelse er en af de  

 grundlæggende rettigheder, der er beskyttet af Den Europæiske  

 Menneskerettighedskonvention På denne baggrund nødvendiggør  

 udkastet til rammeafgørelse ikke ændringer af udleveringslovens  

 § 6.
 Udleveringslovens § 7 indebærer, at udlevering  

 ikke må finde sted, hvis det i særlige tilfælde, navnlig  

 under hensyn til den pågældendes alder, helbredstilstand eller  

 andre personlige forhold, må antages, at udlevering ville være  

 uforenelig med humanitære hensyn.
Efter artikel 18 i udkastet til rammeafgørelse vil  

 udlevering undtagelsesvis kunne udsættes midlertidigt af tungtvejende  

 humanitære grunde, f.eks. hvis der er vægtige grunde til at  

 antage, at udlevering klart ville bringe den eftersøgtes liv eller  

 helbred i fare.
Udlevering skal i givet fald ske, så snart disse grunde  

 ikke længere foreligger.
 Artikel 18 i udkastet nødvendiggør  

 således en ændring af udleveringslovens § 7 i forhold til  

 udlevering til andre EU-lande, således at udlevering kun  

 udsættes, men ikke afslås, under henvisning til humanitære  

 grunde, herunder de grunde der er nævnt i den gældende  

 § 7.
5.1.8. Forbud mod dobbelt strafforfølgning Efter udleveringslovens § 8 kan udlevering ikke ske,  

 når den, der søges udleveret, her i landet er dømt eller  

 frifundet for den pågældende strafbare handling.
Hvis tiltale mod  

 den pågældende er frafaldet, kan udlevering kun finde sted, hvis  

 retsplejelovens betingelser for omgørelse af bestemmelsen om  

 tiltalefrafald er opfyldt.
 Udkastet til rammeafgørelse indeholder som  

 nævnt i artikel 3 og artikel 4 en række obligatoriske og  

 fakultative afslagsgrunde.
Udlevering skal efter artikel 3 afslås, hvis den  

 anmodede stat er bekendt med, at den person, der er omfattet af arrestordren,  

 tidligere er blevet endelig dømt i den anmodede medlemsstat eller i en  

 tredje medlemsstat for de samme forhold, som er omfattet af arrestordren, og  

 i tilfælde af domfældelse, at straffen er fuldbyrdet, er ved at  

 blive fuldbyrdet eller ikke længere kan fuldbyrdes efter lovgivningen i  

 domslandet.
Efter artikel 4 i udkastet til rammeafgørelse kan  

 udlevering på samme betingelser afslås, hvis den person, der er  

 omfattet af arrestordren, tidligere er blevet endelig dømt i et  

 tredjeland for de samme forhold, som er omfattet af arrestordren.
Udkastet til rammeafgørelse indebærer  

 endvidere efter artikel 4, at udlevering kan afslås, hvis den person,  

 der er omfattet af arrestordren, allerede retsforfølges i den anmodede  

 medlemsstat for det forhold, der ligger til grund for arrestordren.
Endelig  

 kan udlevering afslås, hvis de judicielle myndigheder i den anmodede  

 medlemsstat har besluttet ikke at indlede eller at afslutte  

 retsforfølgning for den lovovertrædelse, der ligger til grund  

 for arrestordren.
Udkastet til rammeafgørelse indebærer, at  

 medlemsstaterne får videre adgang til at afslå  

 udleveringsbegæringer, end tilfældet er i dag, under henvisning  

 til forbudet mod dobbelt strafforfølgning.
Det vil i forbindelse med  

 gennemførelsen af rammeafgørelsen skulle overvejes, om dette  

 bør føre til ændringer af udleveringsloven.
5.1.9. Forældelse Udleveringslovens § 9 indebærer, at der kan ske  

 udlevering til et andet EU-land, selv om strafansvaret eller adgangen til at  

 fuldbyrde straf for den pågældende handling ville være  

 forældet efter dansk ret.
 Udkastet til rammeafgørelse indebærer, at  

 udlevering kan afslås, hvis strafansvaret eller muligheden for at  

 fuldbyrde en straf er forældet i henhold til lovgivningen i den  

 anmodede medlemsstat, og dette land har jurisdiktionskompetence.
 Efter 1996-konventionen er hovedreglen, at medlemsstaterne  

 ikke kan afslå udlevering under henvisning forældelse.  

 Medlemsstaterne har dog mulighed for af afslå udlevering under  

 henvisning til de samme regler, som nu fremgår af udkastet til  

 rammeafgørelse.
 I forbindelse med gennemførelsen af  

 1996-konventionen fulgte Danmark hovedreglen i 1996-konventionen,  

 således at en udleveringsbegæring fra et andet EU-land ikke kan  

 afslås under henvisning til, at strafansvaret eller adgangen til at  

 fuldbyrde straf for den pågældende handling ville være  

 forældet efter dansk ret.
 Gennemførelsen af udkastet til  

 rammeafgørelse nødvendiggør således ikke  

 ændringer af udleveringsloven for så vidt angår  

 forældelse.
5.1.10. Specialitetsreglen Udleveringslovens § 10 vedrører den  

 såkaldte specialitetsregel.
Bestemmelsen indebærer, at udlevering  

 kun kan ske på vilkår af, at den udleverede ikke må drages  

 til ansvar eller udleveres videre til et tredjeland for nogen anden strafbar  

 handling begået før udleveringen end den, han er udleveret for.  

 Specialitetsreglen kan dog fraviges i visse tilfælde, herunder hvis  

 justitsministeren giver tilladelse hertil.
Der gælder efter udleveringslovens § 10a  

 særlige regler i forbindelse med udlevering til andre EU-lande.
Efter  

 § 10a kan specialitetsreglen således uden justitsministerens  

 tilladelse yderligere fraviges i to tilfælde ved udlevering til et  

 andet EU-land.
Den udleverede kan efter bestemmelsen drages til ansvar for  

 andre strafbare handlinger begået før udleveringen end den, der  

 er sket udlevering for, hvis strafforfølgningen eller  

 straffuldbyrdelsen ikke indebærer, at den udleverede skal  

 frihedsberøves.
Endvidere kan den udleverede drages til ansvar for  

 andre strafbare handlinger begået før udleveringen end den, der  

 er sket udlevering for, hvis den pågældende har meddelt samtykke  

 hertil i et retsmøde i den medlemsstat, hvortil udleveringen er  

 sket.
Efter § 10a kan den udleverede uden  

 justitsministerens tilladelse endvidere videreudleveres fra en anden  

 medlemsstat, hvis den pågældende i forbindelse med samtykke til  

 udlevering til den medlemsstat, hvortil udlevering er sket, har meddelt  

 samtykke til at blive draget til ansvar og blive udleveret videre til en  

 tredje medlemsstat for andre strafbare handlinger begået før  

 udleveringen end den, der er sket udlevering for.
Videreudlevering kan  

 også ske uden justitsministerens tilladelse, hvis den udleverede har  

 meddelt samtykke til videreudlevering i et retsmøde i den medlemsstat,  

 hvortil udlevering er sket.
 Videreudlevering til en anden medlemsstat  

 forudsætter således i de fleste tilfælde enten samtykke fra  

 justitsministeren, eller at den udleverede har meddelt samtykke til  

 videreudlevering.
Efter 1995-konventionen er udgangspunktet, at et samtykke  

 til afkald på specialitetsreglen og samtykke til videreudlevering ikke  

 kan tilbagekaldes.
Danmark har imidlertid i forbindelse med ratifikationen af  

 konventionen afgivet en erklæring om, at samtykke kan tilbagekaldes i  

 overensstemmelse med reglerne i dansk ret.
 Udkastet til rammeafgørelse indebærer, at  

 medlemsstaterne kan vælge at opretholde de gældende regler  

 vedrørende specialitetsreglen og videreudlevering eller meddele  

 Rådssekretariatet, at man giver afkald herpå.
 Gennemførelsen af udkastet til  

 rammeafgørelse nødvendiggør således ikke  

 ændringer af udleveringsloven på dette punkt, og den danske  

 retstilstand, hvorefter et samtykke kan tilbagekaldes, vil i den forbindelse  

 kunne opretholdes.
5.1.11. Andre bestemmelser Udkastet til rammeafgørelse indeholder i artikel 3  

 yderligere to obligatoriske afslagsgrunde, som ikke i dag er indeholdt i  

 udleveringsloven.
Udlevering skal således efter udkastet afslås,  

 hvis den lovovertrædelse, der ligger til grund for den europæiske  

 arrestordre, er omfattet af amnesti i den anmodede medlemsstat og denne  

 medlemsstat har jurisdiktionskompetence.
Endvidere indeholder udkastet i artikel 3 en bestemmelse,  

 hvorefter en udleveringsbegæring vedrørende en person, der er  

 under den kriminelle lavalder efter national ret i den anmodede stat, skal  

 afslås.
Efter Justitsministeriets opfattelse bør der på  

 denne baggrund indsættes en udtrykkelig bestemmelse herom i  

 udleveringsloven.
Efter artikel 4 i udkastet til rammeafgørelse har  

 medlemsstaterne mulighed for at afslå begæringer om udlevering,  

 der vedrører handlinger, som helt eller delvist er foretaget på  

 den anmodede medlemsstats område.
En udleveringsbegæring kan  

 ligeledes afslås, hvis anmodningen vedrører handlinger, der er  

 foretaget uden for den begærende medlemsstat, og den anmodede  

 medlemsstats lovgivning ikke giver mulighed for retsforfølgning i  

 tilsvarende situationer.
Danmark har således efter bestemmelsen mulighed for  

 at afslå anmodninger om udlevering, hvis anmodningen omfatter  

 handlinger, der er foretaget helt eller delvist her i landet.
Det  

 indebærer f.eks., at Danmark kan afslå udlevering til Tyskland af  

 en dansk statsborger, der i Danmark   eventuelt via Internettet   fremkommer  

 med ytringer, der efter tysk ret, men ikke efter dansk ret, anses for  

 racistiske.
 Endvidere har Danmark mulighed for at afslå  

 anmodning om udlevering, hvis anmodningen omfatter handlinger, der er  

 foretaget i et tredjeland, og Danmark ikke i en tilsvarende situation efter  

 straffelovens jurisdiktionsregler ville have mulighed for at foretage  

 retsforfølgning.
 I henhold til artikel 5 i udkastet til  

 rammeafgørelse kan udlevering på grundlag af en udeblivelsesdom  

 gøres betinget af, at den judicielle myndighed i den begærende  

 stat afgiver en garanti for, at sagen kan genoptages, og at der  

 gennemføres en ny domsforhandling, hvor den tiltalte er til stede.  

 Bestemmelsen indebærer, at hvis sådanne garantier afgives, kan  

 udlevering ikke afslås, medmindre der i øvrigt efter  

 bestemmelserne i udkastet til rammeafgørelse foreligger en  

 afslagsgrund.
Efter Justitsministeriets opfattelse bør  

 udleveringsloven udformes således, at udlevering skal afslås,  

 hvis udleveringsbegæringen omfatter handlinger foretaget her i landet,  

 og handlingen ikke er strafbar efter dansk ret.
Justitsministeriet vil i  

 forbindelse med gennemførelsen af rammeafgørelsen overveje, om  

 der i tilknytning til artikel 3, 4 og 5 i udkastet til rammeafgørelse  

 vil være behov for at fastsætte yderligere bestemmelser om, i  

 hvilke tilfælde anmodninger om udlevering skal eller kan  

 afslås.
5.2. Behandling af sager om udlevering Udkastet til rammeafgørelse indeholder en  

 række bestemmelser om behandlingen af anmodninger om udlevering og om  

 indholdet af en europæisk arrestordre.
Disse bestemmelser  

 nødvendiggør visse ændringer af udleveringslovens kapitel  

 3 og 3a i forhold til behandlingen af anmodninger om udlevering til andre  

 EU-lande.
Efter § 11 i udleveringsloven kan udlevering som  

 udgangspunkt kun ske på baggrund af en anmodning, der indeholder  

 oplysninger om tid og sted for den strafbare handling, om handlingens  

 beskaffenhed og de anvendelige straffebestemmelser.
Der skal samtidig med  

 anmodningen fremsendes en udskrift af den beslutning om anholdelse eller  

 fængsling eller af den dom, der danner grundlag for anmodningen.
Artikel 9 i udkastet til rammeafgørelse  

 vedrører den europæiske arrestordres indhold og form.
Som  

 nævnt udgør den europæiske arrestordre efter udkastet til  

 rammeafgørelse en anmodning om anholdelse,  

 varetægtsfængsling og udlevering.
Den europæiske  

 arrestordre skal indeholde de samme oplysninger, som fremgår af  

 udleveringslovens § 11, men der vil ikke længere kunne stilles  

 krav om, at selve beslutningen om anholdelse, fængsling eller den dom,  

 der danner grundlag for anmodningen, fremsendes samtidig med arrestordren.  

 Derimod vil en repræsentant for den judicielle myndighed i den  

 begærende medlemsstat skulle bekræfte de oplysninger, der  

 fremgår af arrestordren, og den europæiske arrestordre vil  

 indeholde de samme oplysninger, som normalt fremgår direkte af  

 beslutningen om anholdelse eller fængsling eller af dommen.
Reglerne svarer i det væsentligste til de  

 gældende regler om den forenklede udleveringsprocedure, hvorefter  

 udlevering kan ske på grundlag af en eftersøgning, der  

 indeholder oplysning om den eftersøgtes identitet, tid og sted for den  

 strafbare handling, dennes beskaffenhed og de anvendelige straffebestemmelser  

 samt den beslutning om anholdelse eller fængsling eller den dom, der  

 danner grundlag for eftersøgningen med henblik på udlevering,  

 jf. herved udleveringslovens § 18a.
Indholdet af den europæiske  

 arrestordre svarer endvidere i det væsentligste til de oplysninger, der  

 efter artikel 95 i Schengen-konventionen, indberettes til  

 Schengen-informationssystemet.
 Det vil imidlertid være nødvendigt at  

 tilpasse udleveringsloven til bestemmelserne i udkastet til  

 rammeafgørelse, således at udleveringslovens regler svarer til  

 indholdet af artikel 9 i udkastet til rammeafgørelse.
En anmodning om udlevering sendes efter § 12 i  

 udleveringsloven til politiet på det sted, hvor den, som søges  

 udleveret, har ophold, medmindre justitsministeren allerede på grundlag  

 af anmodningen og de oplysninger, der foreligger, finder at burde nægte  

 udlevering.
Efter modtagelsen af anmodningen iværksætter politiet  

 uden ophold den undersøgelse, der er nødvendig for at  

 afgøre, om betingelserne for udlevering er opfyldt.  

 Undersøgelsen foretages i overensstemmelse med retsplejelovens  

 regler.
De retsmidler, der er omtalt i retsplejelovens kapitel 69  

 om anholdelse, kapitel 70 om varetægtsfængsling, kapitel 72 om  

 legemsindgreb, kapitel 73 om ransagning og kapitel 74 om beslaglæggelse  

 kan anvendes i samme omfang som i sager vedrørende  

 lovovertrædelser af tilsvarende art, der forfølges her i landet,  

 jf. § 13 i udleveringsloven.
I forbindelse med udleveringssager vil det  

 navnlig være bestemmelserne om anholdelse og  

 varetægtsfængsling, som anvendes med henblik på at sikre  

 den pågældendes fortsatte tilstedeværelse under  

 udleveringssagens behandling.
 Når undersøgelsen iværksættes,  

 skal der efter § 14 beskikkes en forsvarer for den, som søges  

 udleveret.
Efter afslutningen af undersøgelsen,  

 forelægges spørgsmålet om udlevering efter § 15 for  

 justitsministeren til afgørelse.
Hvis der træffes beslutning om  

 udlevering, skal den pågældende samtidig med, at han gøres  

 bekendt med afgørelsen, gøres bekendt med adgangen til  

 domstolsprøvelse og med fristen for at fremsætte begæring  

 herom.
Efter § 16 kan den, der skal udleveres, forlange, at  

 spørgsmålet om beslutningens lovlighed indbringes for retten.
En  

 anmodning om domstolsprøvelse skal fremsættes inden tre dage  

 efter, at beslutningen er meddelt den pågældende.
Rettens  

 afgørelse kan indbringes for landsretten inden tre dage efter  

 afgørelsen.
Hvis beslutningen ikke indbringes for retten,  

 gennemføres udleveringen snarest muligt, jf. § 17. For at sikre  

 udleveringens gennemførelse kan den pågældende anholdes og  

 varetægtsfængsles.
Varetægtsfængslingen skal dog  

 ophæves, hvis udlevering ikke har fundet sted inden 30 dage efter, at  

 det er blevet klart, at den pågældende ikke ønsker  

 spørgsmålet om udlevering prøvet for retten.
 Efter de gældende regler i udleveringsloven  

 træffes afgørelse om udlevering således af  

 Justitsministeriet med mulighed for at indbringe denne afgørelse for  

 domstolene.
Efter artikel 6 i udkastet til rammeafgørelse er  

 den udstedende judicielle myndighed den judicielle myndighed i den  

 begærende medlemsstat, der efter national ret i denne medlemsstat er  

 kompetent til at udstede en europæisk arrestordre.
Tilsvarende er den  

 judicielle myndighed i den anmodede medlemsstat den judicielle myndighed, som  

 efter national ret i denne medlemsstat er kompetent til at træffe  

 afgørelse om udlevering.
Definitionen af en judiciel myndighed afgøres af  

 national ret, og udkastet til rammeafgørelse indeholder derfor ikke  

 regler om, hvilke myndigheder medlemsstaterne udpeger som kompetente  

 myndigheder, men det er en betingelse, at myndighederne efter national ret i  

 den begærende og den anmodede medlemsstat er judicielle myndigheder.
I  

 praksis betragtes domstolene og anklagemyndigheden som judicielle  

 myndigheder, mens politimyndigheder normalt ikke vil være omfattet af  

 betegnelsen.
I forbindelse med udleveringsbegæringer vil  

 anholdelsesbeslutningen og fængslingskendelsen i de fleste  

 tilfælde være afsagt af en domstol, mens beslutningen om at  

 anmode om udlevering enten træffes af justitsministerierne eller af den  

 myndighed, som har truffet afgørelse om fængsling.
For Danmarks  

 vedkommende anses domstolene og anklagemyndigheden, d.v.s.  

 Justitsministeriet, Rigsadvokaten, statsadvokaterne og politimestrene for  

 judicielle myndigheder.
 Efter artikel 15 i udkastet til rammeafgørelse  

 træffer den judicielle myndighed i den begærende medlemsstat  

 afgørelse om udlevering af den pågældende inden for de  

 frister og på de betingelser, der er fastsat i rammeafgørelsen.  

 Denne bestemmelse gælder både i de tilfælde, hvor den  

 pågældende modsætter sig udlevering, og i de  

 tilfælde, hvor den pågældende har meddelt samtykke til  

 udleveringen.
 Udkastet til rammeafgørelse  

 nødvendiggør således på dette punkt efter sin  

 ordlyd ikke ændringer af de gældende regler i udleveringsloven.  

 Justitsministeriet vil dog i forbindelse med gennemførelse af  

 rammeafgørelsen overveje, herunder ved drøftelse med de  

 berørte myndigheder, om der kan være anledning til at  

 gennemføre ændringer af reglerne for behandling af anmodninger  

 om udlevering.
Artikel 14a i udkastet til rammeafgørelse  

 fastsætter udtrykkelige bestemmelser om, at den eftersøgte, hvis  

 der ikke meddeles samtykke til udlevering, skal kunne afhøres af den  

 judicielle myndighed i den anmodede medlemsstat.
Udleveringslovens indeholder  

 ikke udtrykkelige bestemmelser herom, men hvis den pågældende  

 ønsker at udtale sig, afhøres vedkommende af politiet i  

 forbindelse med undersøgelsen af, om udlevering bør finde sted,  

 ligesom den pågældende i overensstemmelse med retsplejelovens  

 almindelige regler har lejlighed til at udtale sig i forbindelse med  

 domstolenes behandling af udleveringsbegæringen.
Der findes derfor ikke  

 behov for, at der udtrykkeligt fastsættes bestemmelser herom i  

 udleveringsloven.
Artikel 12 i udkastet til rammeafgørelse  

 vedrører den eftersøgtes rettigheder.
Efter bestemmelsen skal  

 en eftersøgt person, der anholdes, i overensstemmelse med national  

 lovgivning i den anmodede medlemsstat informeres om, at der foreligger en  

 europæisk arrestordre, indholdet af denne samt om muligheden for, at  

 den pågældende kan meddele samtykke til udlevering.
Den  

 pågældende har ret til at lade sig bistå af en advokat og  

 en tolk i overensstemmelse med national lovgivning i den anmodede  

 medlemsstat.
Efter Justitsministeriets opfattelse  

 nødvendiggør udkastet til rammeafgørelse ikke  

 ændringer af de relevante danske regler på dette område,  

 herunder udleveringslovens § 14 om bl.a. advokatbeskikkelse.  

 Udleveringsloven indeholder ikke specifikke regler om tolkebistand, men efter  

 gældende regler vil der altid blive anvendt tolk, hvis den person, der  

 søges udleveret, ikke forstår eller taler dansk.
Reglerne i  

 udkastet til rammeafgørelse nødvendiggør derfor ikke  

 ændringer af udleveringsloven på dette punkt.
Det bør  

 imidlertid administrativt præciseres, at politiet i forbindelse med  

 iværksættelsen af undersøgelsen om, hvorvidt udlevering  

 bør finde sted, orienterer den eftersøgte i overensstemmelse  

 med reglerne i udkastet til rammeafgørelse, herunder om muligheden for  

 at meddele samtykke til udlevering.
Artikel 13 i udkastet til rammeafgørelse  

 vedrører varetægtsfængsling af den eftersøgte  

 person.
Efter bestemmelsen er det den judicielle myndighed i den anmodede  

 medlemsstat, der i overensstemmelse med national lovgivning i dette land skal  

 beslutte om en person, der er anholdt på grundlag af en europæisk  

 arrestordre, skal varetægtsfængsles.
Den pågældende  

 kan løslades i overensstemmelse med national lovgivning, hvis den  

 anmodede medlemsstat træffer de foranstaltninger, der måtte  

 være nødvendige for at undgå, at den eftersøgte  

 flygter, før der er truffet afgørelser om udlevering.
Disse  

 regler svarer som udgangspunkt til de gældende regler om  

 frihedsberøvelse med henblik på udlevering.
Det bør  

 imidlertid i forbindelse med gennemførelsen af rammeafgørelsen  

 i dansk ret overvejes, om det i udleveringsloven bør præciseres,  

 at de nævnte retsmidler skal kunne anvendes for ethvert forhold, der  

 efter rammeafgørelsen kan medføre udlevering.
 1995-konventionen indeholder regler om en forenklet  

 behandling af sager om udlevering mellem medlemsstaterne i de tilfælde,  

 hvor den, der kræves udleveret, har givet samtykke til  

 udleveringen.
 Reglerne om forenklet behandling af sager om udlevering er  

 gennemført i udleveringslovens kapitel 3a.
Efter § 18a kan udlevering til et andet EU-land ske  

 på grundlag af en eftersøgning i overensstemmelse med reglerne i  

 kapitel 3a.
Eftersøgningen skal indeholde oplysning om den  

 eftersøgtes identitet, tid og sted for den strafbare handling, dennes  

 beskaffenhed og de anvendelige straffebestemmelser samt den beslutning om  

 anholdelse eller fængsling eller den dom, der danner grundlag for  

 eftersøgningen med henblik på udlevering.
 Bestemmelsen indebærer, at der ikke skal foreligge  

 den i § 11 nævnte udleveringsbegæring, når den  

 forenklede udleveringsprocedure anvendes.
Når eftersøgningen er modtaget,  

 iværksætter politiet i henhold til § 18b uden ophold den  

 undersøgelse, der er nødvendig for at afgøre, om  

 betingelserne for udlevering er opfyldt.
Bestemmelserne i § 13, herunder  

 om anholdelse og varetægtsfængsling, og i § 14 om  

 beskikkelse af forsvarer, finder også anvendelse i forbindelse med den  

 forenklede udleveringsprocedure.
Efter § 18c kan udlevering på grundlag af en  

 eftersøgning kun ske, hvis den, der begæres udleveret, i et  

 retsmøde meddeler samtykke til udlevering.
Hvis den  

 pågældende ikke meddeler samtykke til udlevering, finder de  

 almindelige regler anvendelse.
 Det bemærkes i den forbindelse, at Danmark i  

 forbindelse med ratifikationen af 1995-konventionen har tilkendegivet, at  

 samtykke til udlevering kan tilbagekaldes efter reglerne i dansk ret.
Den, som begæres udleveret, kan endvidere give  

 afkald på specialitetsreglen, ligesom vedkommende kan give samtykke til  

 videreudlevering til et tredje EU-land.
Et sådant samtykke kan  

 ligeledes tilbagekaldes efter reglerne i dansk ret, jf. herved Danmarks  

 ovennævnte erklæring i forbindelse med ratifikationen af  

 1995-konventionen.
Hvis den, som begæres udleveret, meddeler samtykke  

 til udlevering, forelægges spørgsmålet om udlevering for  

 justitsministeren til afgørelse.
Finder justitsministeren, at  

 betingelserne for udlevering utvivlsomt er opfyldt, kan udlevering  

 iværksættes af politiet.
I henhold til § 18d kan der iværksættes  

 anholdelse og varetægtsfængsling med henblik på at sikre  

 udleveringens gennemførelse.
Varetægtsfængsling skal som  

 udgangspunkt ophæves, hvis udleveringen ikke har fundet sted inden 20  

 dage efter justitsministerens beslutning om udlevering.
Udkastet til rammeafgørelse indeholder i artikel 14  

 regler om, at den person, der begæres udleveret, kan meddele samtykke  

 til udleveringen.
Uanset om der er meddelt samtykke til udlevering, skal der  

 imidlertid som hidtil træffes afgørelse om udleveringen, idet  

 den judicielle myndighed i overensstemmelse med artikel 15 skal tage stilling  

 til, om betingelserne for udlevering er opfyldt.
En europæisk arrestordre behandles derfor som  

 udgangspunkt efter samme regler, uanset om der er meddelt samtykke til  

 udlevering.
Som nævnt ovenfor vil Justitsministeriet i forbindelse med  

 gennemførelsen af rammeafgørelsen overveje, om der kan  

 være anledning til at ændre reglerne om behandlingen af  

 anmodninger om udlevering.
I de tilfælde, hvor der meddeles samtykke  

 til udlevering, gælder der imidlertid særlige frister for,  

 hvornår afgørelsen skal træffes, og hvornår  

 udleveringen skal gennemføres, jf. nedenfor.
De gældende regler i udleveringslovens kapitel 3a,  

 hvorefter der kan gives afkald på anvendelse af specialitetsreglen, kan  

 fastholdes uændret.
Endvidere nødvendiggør udkastet til  

 rammeafgørelse ikke ændringer af reglerne om, at samtykke kan  

 tilbagekaldes.
Udkastet til rammeafgørelse indeholder i artikel 17  

 en række fakultative frister for behandlingen af anmodninger om  

 udlevering.
Hvis en eftersøgt har givet samtykke til udlevering,  

 bør afgørelsen om udlevering træffes senest 10 dage  

 efter, at samtykke er afgivet.
I andre tilfælde bør  

 afgørelsen om udlevering træffes senest 60 dage efter  

 anholdelsen.
Fristerne kan dog forlænges med yderligere 30 dage.
Formålet med udkastet til rammeafgørelser er  

 bl.a. at effektivisere udleveringsprocedurerne mellem medlemsstaterne,  

 således at udlevering kan ske hurtigere, og strafforfølgning kan  

 gennemføres inden for en rimelig tid.
Formålet er således  

 ligeledes at søge at forhindre, at en person, der begæres  

 udleveret, på grund af lang sagsbehandlingstid i den anmodede  

 medlemsstat, forbliver frihedsberøvet i en meget lang periode,  

 før der træffes afgørelse om udlevering.
 Da tidsfristerne ikke er obligatoriske,  

 nødvendiggør disse ikke ændringer af udleveringsloven.  

 Det vil imidlertid i forbindelse med gennemførelsen af udkastet til  

 rammeafgørelse skulle overvejes, om det vil være  

 hensigtsmæssigt, at fristerne indsættes i loven, således at  

 afgørelse om udlevering træffes inden for de frister, der  

 fremgår af udkastet til rammeafgørelse, medmindre der foreligger  

 særlige omstændigheder.
Når afgørelsen om udlevering er truffet,  

 indeholder udkastet til rammeafgørelse i artikel 18 frister for  

 udleveringens gennemførelse.
Udlevering skal således som  

 hovedregel ske senest 10 dage efter, at afgørelsen er truffet.
Denne  

 frist vil nødvendiggøre ændringer af udleveringsloven,  

 idet udlevering efter § 17 skal gennemføres snarest muligt.
5.3. Foreløbige foranstaltninger Efter udleveringslovens § 19 kan bl.a. de retsmidler,  

 der omtales i retsplejelovens kapitel 69 om anholdelse og kapitel 70 om  

 varetægtsfængsling, anvendes i samme omfang, som hvis en  

 anmodning om udlevering forelå, hvis en person er efterlyst af  

 myndighederne i et andet land som sigtet, tiltalt eller dømt for en  

 strafbar handling, der må antages at kunne begrunde udlevering efter  

 udleveringsloven.
Foranstaltninger, der er iværksat efter  

 retsplejelovens regler, skal som udgangspunkt ophæves, hvis en  

 anmodning om udlevering ikke er modtaget senest 30 dage efter  

 anholdelsen.
En person, der er eftersøgt, og som er omfattet af  

 en europæisk arrestordre, skal ifølge udkastet til  

 rammeafgørelse kunne anholdes og varetægtsfængsles,  

 hvorfor denne del af § 19 kan fastholdes uændret.
Den  

 europæiske arrestordre udgør imidlertid en anmodning om  

 anholdelse, varetægtsfængsling og udlevering, og derfor vil den  

 30 dages frist, der følger af udleveringsloven ikke længere have  

 betydning i forhold til udlevering i EU-lande.
5.4. Transit Efter § 21 i udleveringsloven kan Justitsministeriet  

 tillade, at en person, der udleveres fra en fremmed stat til en anden,  

 føres gennem riget, hvis bestemmelserne i § 2 (forbud mod  

 udlevering af danske statsborgere) eller §§ 4   6 (militær  

 lovovertrædelse, politisk lovovertrædelse, forbudet mod  

 udlevering ved risiko for forfølgelse) i udleveringsloven ikke ville  

 være til hinder for, at der skete udlevering her fra landet af den  

 pågældende.
I henhold til artikel 20 i udkastet til  

 rammeafgørelse skal medlemsstaterne som udgangspunkt tillade transit,  

 hvis der er modtaget oplysninger om personens identitet og nationalitet, om  

 der foreligger en europæisk arrestordre, lovovertrædelsens art og  

 en retlig beskrivelse heraf og omstændighederne ved  

 lovovertrædelsen.
Bestemmelsen finder anvendelse på udlevering  

 mellem EU-landene og på udlevering fra et tredjeland til et  

 EU-land.
Medlemsstaterne kan dog afslå transit af egne  

 statsborgere, hvis udleveringen vedrører fuldbyrdelse af en straf,  

 ligesom medlemsstaterne for så vidt angår egne statsborgere kan  

 gøre tilladelse til transit i forbindelse med udlevering til  

 strafforfølgning betinget af, at den pågældende  

 tilbageføres til transitlandet med henblik på fuldbyrdelse af en  

 eventuel straf.
Der er efter udkastet ikke andre muligheder for at  

 nægte transit.
 Gennemførelsen af udkastet til  

 rammeafgørelse nødvendiggør således  

 ændringer af udleveringsloven for så vidt angår transit i  

 forbindelse med udlevering mellem EU-landene og udlevering fra et tredjeland  

 til et EU-land.
5.5. Overgivelse af genstande I henhold til artikel 23a i udkastet til  

 rammeafgørelse skal de judicielle myndigheder i den anmodede  

 medlemsstat i overensstemmelse med national ret og efter anmodning fra den  

 begærende medlemsstat eller på eget initiativ i forbindelse med  

 udleveringssagen beslaglægge og overgive genstande, der er  

 påkrævet som bevis, eller som udgør udbytte fra  

 lovovertrædelsen.
Enhver rettighed som den anmodede medlemsstat eller  

 tredjemand måtte have erhvervet, bevares, og det begærende land  

 er i givet fald forpligtet til hurtigst muligt at tilbagelevere genstandene  

 til den anmodede medlemsstat.
 Efter udleveringslovens § 18 kan det i forbindelse  

 med udlevering besluttes, at genstande, som er beslaglagt eller taget i  

 bevaring under sagen, med forbehold for tredjemands eventuelle rettigheder  

 skal overgives til den myndighed, som har anmodet om udlevering.
 Gennemførelsen af udkastet til  

 rammeafgørelse nødvendiggør således ikke  

 ændringer af udleveringslovens § 18.
5.6. Afhøring Artikel 17a og 17b i udkastet til rammeafgørelse  

 indebærer, at i de tilfælde, hvor en arrestordre er udstedt med  

 henblik på strafforfølgning, skal den anmodede medlemsstats  

 judicielle myndigheder efter anmodning i overensstemmelse med national ret  

 enten give samtykke til, at der gennemføres afhøring af den  

 eftersøgte person, eller at den eftersøgte person midlertidigt  

 overføres til den begærende medlemsstat.
Forpligtelsen til at kunne gennemføre  

 afhøring af den eftersøgte person nødvendiggør  

 efter Justitsministeriets opfattelse ikke lovændringer i Danmark.  

 Sådanne anmodninger vil kunne gennemføres efter reglerne om  

 gensidig retshjælp i straffesager.
Afhøringen gennemføres  

 i givet fald på grundlag af en analog anvendelse af de relevante  

 bestemmelser i retsplejeloven, d.v.s. at afhøringen enten kan  

 gennemføres ved politiets foranstaltning eller i form af en  

 indenretlig afhøring.
 For så vidt angår spørgsmålet om  

 midlertidig overførelse af en eftersøgt person til den  

 begærende stat, finder Justitsministeriet ikke umiddelbart, at der er  

 behov for at fastsætte sådanne regler i udleveringsloven.  

 Anmodninger om udlevering bør som hovedregel kunne afgøres  

 inden for den frist, der er fastsat i udkastet til rammeafgørelse, og  

 der vil derfor ikke være grundlag for midlertidig  

 overførelse.
5.7. Udlevering mellem de nordiske lande Artikel 25 i udkastet til rammeafgørelse  

 indebærer, at medlemsstaterne fortsat kan anvende eksisterende  

 bilaterale og multilaterale aftaler om udlevering, herunder  

 udleveringsordninger der bygger på fælles lovgivning, i det  

 omfang de er mere vidtrækkende end målet med  

 rammeafgørelsen og bidrager til yderligere at forenkle eller lette  

 procedurerne for overgivelse af personer, der er genstand for en  

 europæisk arrestordre.
 Bestemmelsen indebærer, at de særlige regler  

 om udlevering mellem de nordiske lande, kan fastholdes uændret, i det  

 omfang de nordiske udleveringsregler er videregående end reglerne i  

 udkastet til rammeafgørelse.
Bilag 1 Udkast til rammeafgørelse om den europæiske  

 arrestordre og overgivelsesprocedurerne mellem medlemsstaterne.
RÅDET FOR DEN EUROPÆISKE UNION HAR - under henvisning til traktaten om oprettelse af Den Europæiske  

 Union, særlig artikel 31, litra a) og b), og artikel 34, stk. 2,  

 litra b), under henvisning til forslag fra Kommissionen, under henvisning til udtalelse fra Europa-Parlamentet, og ud fra følgende betragtninger:
 (1)	Konklusionerne fra Det Europæiske Råd i Tammerfors den  

 15.-16. oktober 1999, særlig punkt 35, kommer ind  

 på spørgsmålet om hurtigere afvikling af procedurerne for  

 udlevering eller overgivelse af personer, der er blevet domfældt, eller  

 som mistænkes for lovovertrædelser.
 (2)	Programmet for foranstaltninger med henblik på  

 gennemførelse af princippet om gensidig anerkendelse af  

 afgørelser i straffesager, som Rådet vedtog den  

 30. november 2000, omhandler spørgsmålet om gensidig  

 fuldbyrdelse af arrestordrer.
(3)	Alle eller nogle af medlemsstaterne har tiltrådt en  

 række af de eksisterende konventioner på dette område.
Det  

 gælder f.eks. den europæiske konvention om udlevering af  

 13. december 1957 og den europæiske konvention af  

 27. januar 1977 om bekæmpelse af terrorisme.
De nordiske lande har  

 identiske udleveringsregler.
 (4)	Endvidere er følgende tre konventioner, der helt eller  

 delvis omhandler udlevering, blevet godkendt af medlemsstaterne og er en del  

 af gældende EU-ret, nemlig: konventionen af 19. juni 1990 om  

 gennemførelse af Schengen-aftalen af 14. juni 1985 om gradvis  

 ophævelse af kontrollen ved de fælles grænser (for de  

 medlemsstater, der har tiltrådt denne konvention), konventionen af 10.  

 marts 1995 om en forenklet udleveringsprocedure mellem medlemsstaterne i Den  

 Europæiske Union og konventionen af 27. september 1996 om udlevering  

 mellem Den Europæiske Unions medlemsstater.
(5)	EU's erklærede mål om at blive et område med  

 frihed, sikkerhed og retfærdighed har skabt et ønske om at  

 afskaffe udlevering mellem medlemsstaterne og erstatte den med en ordning for  

 overgivelse mellem judicielle myndigheder.
Endvidere vil indførelsen  

 af en ny forenklet ordning for overgivelse af personer med henblik på  

 retsforfølgning og straffuldbyrdelse gøre det muligt at fjerne  

 den kompleksitet og den risiko for forsinkelser, der er en følge af de  

 nuværende udleveringsprocedurer.
De traditionelle samarbejdsrelationer,  

 som hidtil har bestået mellem medlemsstaterne, bør erstattes af  

 en ordning med fri bevægelighed for afgørelser på det  

 strafferetlige område, både afgørelser før  

 domsafsigelsen og endelige afgørelser, i et område med frihed,  

 sikkerhed og retfærdighed.
 (6)	Den europæiske arrestordre, som denne rammeafgørelse  

 omhandler, er den første konkretisering på det strafferetlige  

 område af princippet om gensidig anerkendelse, som Det Europæiske  

 Råd har udråbt til en »hjørnesten« i det retlige  

 samarbejde.
(7)	Da målet om at erstatte det multilaterale udleveringssystem,  

 der bygger på den europæiske udleveringskonvention af 13.  

 december 1957, ikke i tilstrækkelig grad kan opfyldes af  

 medlemsstaterne, hvis de handler unilateralt, og derfor kun kan  

 gennemføres på EU-niveau, kan Rådet for Den  

 Europæiske Union vedtage foranstaltninger i overensstemmelse med  

 subsidiaritetsprincippet som omhandlet i artikel 2 i EU-traktaten og  

 artikel 5 i EF-traktaten.
I overensstemmelse med  

 proportionalitetsprincippet som omhandlet i sidstnævnte artikel  

 går denne rammeafgørelse ikke videre, end hvad der er  

 nødvendigt for at nå disse mål.
 (8)	Beslutninger om fuldbyrdelse af en europæisk arrestordre skal  

 underkastes tilstrækkelig kontrol, hvilket betyder, at en judiciel  

 myndighed i den medlemsstat, hvor den eftersøgte er blevet anholdt,  

 skal træffe beslutning om dennes overgivelse.
 (9)	De centrale myndigheders rolle i fuldbyrdelsen af en  

 europæisk arrestordre skal begrænses til praktisk og  

 administrativ støtte.
(10)	Den europæiske arrestordre er baseret på en høj  

 grad af tillid mellem medlemsstaterne.
Anvendelsen af en sådan  

 mekanisme kan kun suspenderes, hvis en af medlemsstaterne groft og vedvarende  

 overtræder de principper, der er fastlagt i artikel 6 i traktaten om  

 Den Europæiske Union, hvilket skal fastslås af Rådet i  

 henhold til samme traktats artikel 7, stk. 1, og efter proceduren i  

 artikel 7, stk. 2.
 (11)	Den europæiske arrestordre skal i forbindelserne mellem  

 medlemsstaterne erstatte alle hidtidige instrumenter om udlevering, herunder  

 de bestemmelser i afsnit III i konventionen om gennemførelse af  

 Schengen-aftalen, der vedrører udlevering.
(12)	Denne rammeafgørelse overholder de grundlæggende  

 rettigheder og principper, som anerkendes i artikel 6 i TEU og afspejles  

 i Den Europæiske Unions charter om grundlæggende rettigheder,  

 navnlig kapitel VI.
Intet i denne rammeafgørelse kan fortolkes som et  

 forbud mod at nægte at overgive en person, der er genstand for en  

 europæisk arrestordre, hvis der er objektive grunde til at formode, at  

 den europæiske arrestordre er udstedt med det formål at  

 retsforfølge eller straffe en person på grund af vedkommendes  

 køn, race, religion, etniske baggrund, nationalitet, sprog, politiske  

 overbevisning eller seksuelle orientering, eller at den  

 pågældendes situation kan blive skadet af en af disse grunde Denne rammeafgørelse er ikke til hinder for, at medlemsstaterne  

 anvender deres egne forfatningsmæssige bestemmelser om ret til en  

 retfærdig rettergang, foreningsfrihed, pressefrihed og ytringsfrihed i  

 andre medier.
 (12a)	Personer bør ikke overføres, udsendes eller  

 udleveres til en stat, hvor der er alvorlig risiko for, at de vil blive udsat  

 for dødsstraf, tortur eller anden umenneskelig eller  

 nedværdigende behandling eller straf.
(13)	Alle medlemsstater har ratificeret Europarådets konvention  

 af 28. januar 1981 om beskyttelse af det enkelte menneske i forbindelse med  

 automatisk databehandling af personoplysninger.
De personoplysninger, der  

 behandles som led i gennemførelsen af denne rammeafgørelse, vil  

 blive beskyttet efter principperne i denne konvention.
 VEDTAGET FØLGENDE RAMMEAFGØRELSE:
Kapitel 1   Almindelige principper Artikel 1 Pligt til fuldbyrdelse af en europæisk  

 arrestordre 1.	Den europæiske arrestordre er en retsafgørelse udstedt  

 af en medlemsstat med det formål at lade en anden medlemsstat anholde  

 og overgive en eftersøgt person med henblik på  

 strafforfølgning eller fuldbyrdelse af en frihedsstraf eller anden  

 frihedsberøvende foranstaltning.
 2.	Medlemsstaterne forpligter sig til, på grundlag af princippet  

 om gensidig anerkendelse og i overensstemmelse med bestemmelserne i denne  

 rammeafgørelse, at fuldbyrde enhver europæisk arrestordre.
 3.	Denne rammeafgørelse indebærer ikke nogen ændring  

 af pligten til at respektere de grundlæggende rettigheder og  

 grundlæggende retsprincipper, således som de er knæsat ved  

 artikel 6 i traktaten om Den Europæiske Union.
Artikel 2 Anvendelsesområde for den europæiske  

 arrestordre 1.	Der kan udstedes en europæisk arrestordre for strafbare  

 handlinger, der efter udstedelseslandets lovgivning medfører en  

 frihedsstraf eller sikkerhedsforanstaltning af en maksimal varighed på  

 mindst tolv måneder eller, når der er blevet idømt en  

 straf eller pålagt en sikkerhedsforanstaltning, for sanktioner af en  

 varighed på mindst fire måneder.
 2.	Følgende lovovertrædelser medfører overgivelse  

 på grundlag af en europæisk arrestordre på de betingelser,  

 der er fastsat i denne rammeafgørelse, og uden kontrol af dobbelt  

 strafbarhed, hvis de i udstedelseslandet straffes med en frihedsstraf af en  

 maksimal varighed på mindst 3 år som defineret i  

 udstedelseslandets lovgivning:
deltagelse i en kriminel organisation terrorisme menneskehandel seksuel udnyttelse af børn og børnepornografi ulovlig handel med narkotika og psykotrope stoffer ulovlig handel med våben, ammunition og eksplosive stoffer bestikkelse svig, herunder svig, der skader De Europæiske  

 Fællesskabers finansielle interesser i henhold til konventionen af 26.  

 juli 1995 om beskyttelse af De Europæiske Fællesskabers  

 finansielle interesser hvidvaskning af udbyttet fra strafbart forhold falskmøntneri og forfalskning af euroen internetkriminalitet miljøkriminalitet, herunder ulovlig handel med truede  

 dyrearter og ulovlig handel med truede plantearter og træsorter sluserkriminalitet forsætligt manddrab, grov legemsbeskadigelse ulovlig handel med menneskevæv og -organer bortførelse, frihedsberøvelse og gidseltagning racisme og fremmedhad organiseret eller væbnet tyveri ulovlig handel med kulturgoder, herunder antikviteter og  

 kunstgenstande bedrageri afkrævning af beskyttelsespenge og pengeafpresning efterligninger og fremstilling af piratudgaver af produkter forfalskning af officielle dokumenter og ulovlig handel med falske  

 dokumenter forfalskning af betalingsmidler ulovlig handel med hormonpræparater og andre  

 vækstfremmende stoffer ulovlig handel med nukleare og radioaktive materialer ulovlig handel med stjålne motorkøretøjer voldtægt brandstiftelse strafbare handlinger omfattet af Den Internationale Straffedomstols  

 straffemyndighed skibs- eller flykapring sabotage.
 3.	Rådet kan til enhver tid med enstemmighed og efter  

 høring af Europa-Parlamentet på betingelserne i artikel 39,  

 stk. 1, i TEU beslutte at tilføje andre kategorier af  

 overtrædelser på listen i stk. 2. Rådet overvejer i  

 lyset af den rapport, som Kommissionen forelægger det i medfør  

 af artikel 27, om listen skal udvides eller ændres.
 4.	For andre end de i stk. 2 nævnte lovovertrædelser  

 kan overgivelse være betinget af, at de forhold, der ligger til grund  

 for udstedelsen af en europæisk arrestordre, udgør  

 lovovertrædelser efter fuldbyrdelseslandets lovgivning, uanset  

 gerningsindholdet eller den retlige beskrivelse af dette.
Artikel 3 Grunde til obligatorisk ikke-fuldbyrdelse Den judicielle myndighed i fuldbyrdelseslandet afviser at fuldbyrde en  

 europæisk arrestordre i følgende tilfælde:
1)	hvis den lovovertrædelse, der ligger til grund for den  

 europæiske arrestordre, er omfattet af amnesti i fuldbyrdelseslandet og  

 dette er kompetent til at retsforfølge lovovertrædelsen i  

 medfør af sin egen straffelov; 2)	hvis det fremgår af de oplysninger, som den judicielle  

 myndighed i fuldbyrdelseslandet har til sin rådighed, at den  

 eftersøgte person er blevet endeligt dømt af en medlemsstat for  

 de samme handlinger, på betingelse af at sanktionen, i tilfælde  

 af domfældelse, er fuldbyrdet, er ved at blive fuldbyrdet eller ikke  

 længere kan fuldbyrdes efter domslandets lovgivning; 3)	hvis den person, der er genstand for en europæisk arrestordre,  

 efter fuldbyrdelseslandets lovgivning endnu ikke kan gøres  

 strafferetligt ansvarlig for de handlinger, der ligger til grund for den  

 europæiske arrestordre på grund af sin alder.
Artikel 4 Grunde til fakultativ ikke-fuldbyrdelse Den judicielle myndighed i fuldbyrdelseslandet kan afvise at fuldbyrde en  

 europæisk arrestordre:
1)	hvis det forhold, der ligger til grund for en europæisk  

 arrestordre i et af de tilfælde, der er nævnt i artikel 2,  

 stk. 4, ikke udgør en lovovertrædelse efter  

 fuldbyrdelseslandets lovgivning; for så vidt angår skatter,  

 afgifter, told og valutahandel kan fuldbyrdelse af en europæisk  

 arrestordre dog ikke afslås med den begrundelse, at  

 fuldbyrdelseslandets lovgivning ikke foreskriver opkrævning af samme  

 type skatter og afgifter eller ikke indeholder samme type regler om skatter,  

 afgifter, told og valutahandel som udstedelseslandets lovgivning; 2)	hvis den person, der er genstand for den europæiske  

 arrestordre, retsforfølges i fuldbyrdelseslandet for det samme forhold  

 som det, der ligger til grund for den europæiske arrestordre; 3)	hvis de judicielle myndigheder i fuldbyrdelseslandet har besluttet  

 enten ikke at indlede retsforfølgning for den lovovertrædelse,  

 der er genstand for den europæiske arrestordre, eller at bringe en  

 sådan til ophør, eller når den eftersøgte i en  

 medlemsstat har været genstand for en anden endelig afgørelse  

 for de samme forhold, som er til hinder for yderligere  

 retsforfølgning.
4)	hvis der er indtrådt forældelse med hensyn til tiltale  

 eller fuldbyrdelse af straf i henhold til lovgivningen i fuldbyrdelseslandet,  

 og denne medlemsstat er kompetent i medfør af sin egen straffelov; 5)	hvis det fremgår af de oplysninger, som den judicielle  

 myndighed i fuldbyrdelseslandet har til sin rådighed, at den  

 eftersøgte person er blevet endeligt dømt af et tredjeland for  

 de samme forhold, på betingelse af at sanktionen, i tilfælde af  

 domfældelse, er fuldbyrdet, er ved at blive fuldbyrdet eller ikke  

 længere kan fuldbyrdes efter domslandets lovgivning; 6)	hvis den europæiske arrestordre er udstedt med henblik  

 på fuldbyrdelse af en straffedom eller sikkerhedsforanstaltning, dersom  

 den eftersøgte fortsat er statsborger eller bosat i  

 fuldbyrdelseslandet og dette forpligter sig til selv at fuldbyrde straffen  

 eller sikkerhedsforanstaltningen i henhold til sin egen nationale  

 lovgivning; 7)	når den europæiske arrestordre omfatter  

 lovovertrædelser, som:
1)	efter fuldbyrdelseslandets lovgivning betragtes som begået  

 helt eller delvis på dettes territorium eller på et sted, der  

 ligestilles med dets territorium; 2)	er begået uden for udstedelseslandets territorium, og  

 fuldbyrdelseslandets lovgivning ikke hjemler adgang til  

 retsforfølgning for tilsvarende lovovertrædelser, når de  

 er begået uden for fuldbyrdelseslandets område.
Artikel 5 Garantier, som udstedelseslandet skal give i særlige  

 tilfælde Fuldbyrdelseslandets lovgivning kan indeholde bestemmelser om, at dens  

 judicielle myndighed kun må fuldbyrde en europæisk arrestordre  

 på følgende betingelser:
1)	hvis den europæiske arrestordre er udstedt med henblik  

 på fuldbyrdelse af en straffedom eller sikkerhedsforanstaltning, der er  

 idømt ved en afgørelse truffet in absentia, og den  

 berørte person ikke er blevet indkaldt personligt eller på anden  

 måde er blevet underrettet om tid og sted for det retsmøde, som  

 førte til afgørelsen in absentia, kan overgivelsen gøres  

 betinget af, at den judicielle myndighed i udstedelseslandet giver garantier,  

 der skønnes tilstrækkelige til at sikre, at den person, der er  

 genstand for den europæiske arrestordre, får lejlighed til at  

 appellere eller gøre indsigelse i udstedelsesstaten og til at  

 være til stede ved domsafsigelsen; 2)	hvis den lovovertrædelse, der ligger til grund for udstedelsen  

 af den europæiske arrestordre, kan straffes med livsvarig  

 fængselsstraf eller en livsvarig sikkerhedsforanstaltning, kan  

 fuldbyrdelsen af den europæiske arrestordre gøres betinget af,  

 at udstedelseslandet i sin lovgivning har bestemmelser om, at den  

 idømte straf - enten på anmodning eller senest efter 20 år  

 - kan tages op til fornyet prøvelse, eller om anvendelse af  

 lempeligere foranstaltninger, som den pågældende er berettiget  

 til i henhold til landets nationale lovgivning og praksis, med det  

 formål ikke at fuldbyrde en sådan straf; 3)	hvis den person, der er genstand for en europæisk arrestordre  

 med henblik på retsforfølgning, er statsborger eller bosat i  

 fuldbyrdelseslandet, kan overgivelsen gøres betinget af, at den  

 pågældende, efter at være blevet hørt, sendes  

 tilbage til fuldbyrdelseslandet for der at afsone den straf eller  

 sikkerhedsforanstaltning, han er blevet idømt i  

 udstedelseslandet.
Artikel 6 Fastlæggelse af kompetente myndigheder 1.	Den udstedende judicielle myndighed er den judicielle myndighed i  

 udstedelseslandet, der er kompetent til at udstede en europæisk  

 arrestordre i henhold til dette lands ret.
 2.	Den fuldbyrdende judicielle myndighed er den judicielle myndighed i  

 fuldbyrdelseslandet, der er kompetent i medfør af dette lands ret.
 3.	Hver medlemsstat underretter Generalsekretariatet for Rådet  

 om, hvilken myndighed der er kompetent efter dens ret.
[Artikel 7 udgået] Artikel 8 Brug af den centrale myndighed 1.	Hver medlemsstat kan udpege en central myndighed eller, hvis det  

 foreskrives i dens retssystem, flere centrale myndigheder til at bistå  

 de kompetente judicielle myndigheder.
 2.	En medlemsstat kan, hvis det er nødvendigt på grund af  

 dens interne retssystem, overdrage fremsendelsen og den administrative  

 modtagelse af europæiske arrestordrer samt al anden officiel  

 korrespondance i den henseende til sin centrale myndighed.
Medlemsstater, der ønsker at gøre brug af denne  

 mulighed, meddeler Generalsekretariatet for Rådet oplysninger  

 vedrørende den centrale myndighed.
Disse angivelser forpligter alle  

 myndigheder i udstedelseslandet.
Artikel 9 Den europæiske arrestordres indhold og form 1.	Den europæiske arrestordre skal indeholde følgende  

 oplysninger i overensstemmelse med formularen i bilaget:
a)	den eftersøgtes identitet og nationalitet b)	navn, adresse, telefon- og faxnummer samt e-mailadresse på den  

 judicielle myndighed i udstedelseslandet c)	angivelse af, om der foreligger en eksigibel dom, en arrestordre  

 eller en anden eksigibel afgørelse med samme retskraft, og som er  

 omfattet af artikel 1 og 2 d)	lovovertrædelsens karakter og retlige beskrivelse, navnlig i  

 relation til artikel 2 e)	en beskrivelse af de omstændigheder, under hvilke  

 lovovertrædelsen er begået, herunder tidspunktet, stedet og  

 omfanget af den eftersøgtes deltagelse i lovovertrædelsen f)	den idømte straf, hvis der er tale om en endelig dom, eller  

 den strafferamme, der er foreskrevet i loven for den pågældende  

 lovovertrædelse g)	så vidt muligt andre konsekvenser af  

 lovovertrædelsen.
2.	Formularen ledsages af en oversættelse til  

 fuldbyrdelseslandets officielle sprog.
En medlemsstat kan i forbindelse med  

 vedtagelsen af denne rammeafgørelse eller senere, ved indgivelse af en  

 erklæring til Generalsekretariatet for Rådet, meddele, at den  

 accepterer en oversættelse til ét eller flere andre af de  

 officielle sprog ved De Europæiske Fællesskabers  

 institutioner.
Kapitel 2   Overgivelsesprocedure Artikel 10 Fremsendelse af den europæiske arrestordre 1.	Når stedet, hvor personen opholder sig, er kendt, kan den  

 judicielle myndighed i udstedelseslandet sende den europæiske  

 arrestordre direkte til den judicielle myndighed i fuldbyrdelseslandet.
 2.	Den judicielle myndighed i udstedelseslandet kan i alle  

 tilfælde beslutte at indberette den eftersøgte person til  

 Schengen-informationssystemet.
3.	En sådan indberetning foretages i overensstemmelse med artikel  

 95 i konventionen af 19. juni 1990 om gennemførelse af  

 Schengen-aftalen af 14. juni 1985 om gradvis ophævelse af kontrollen  

 ved de fælles grænser.
En indberetning til  

 Schengen-informationssystemet har samme gyldighed som den europæiske  

 arrestordre ledsaget af de i artikel 9, stk. 1, omtalte oplysninger.
 Indberetningen vil i en overgangsperiode, så længe SIS  

 ikke er i stand til at fremsende alle de i artikel 9 omtalte oplysninger,  

 have samme gyldighed som den europæiske arrestordre, indtil den  

 judicielle myndighed i fuldbyrdelseslandet forskriftsmæssigt har  

 modtaget originalen.
Artikel 10a Nærmere regler for fremsendelse af en europæisk  

 arrestordre 1.	Hvis den judicielle myndighed i udstedelseslandet ikke ved, hvilken  

 judiciel myndighed i fuldbyrdelseslandet der er kompetent, foretager den de  

 nødvendige undersøgelser, navnlig gennem det europæiske  

 retlige netværks kontaktpunkter, for at indhente denne oplysning fra  

 fuldbyrdelseslandet.
 2.	Hvis den judicielle myndighed i udstedelseslandet ønsker det,  

 kan fremsendelsen foregå ved hjælp af det europæiske  

 retlige netværks sikre telekommunikationssystem.
 3.	Hvis det ikke er muligt at anvende Schengen-informationssystemet,  

 kan den judicielle myndighed i udstedelseslandet anmode Interpol om at  

 fremsende den europæiske arrestordre.
 4.	Den judicielle myndighed i udstedelseslandet kan fremsende den  

 europæiske arrestordre på en hvilken som helst sikker måde,  

 der kan efterlade et skriftligt spor, og som giver fuldbyrdelseslandet  

 mulighed for at efterprøve ægtheden.
 5.	Alle vanskeligheder i forbindelse med fremsendelsen eller  

 ægtheden af dokumenter, der er nødvendige for fuldbyrdelsen af  

 den europæiske arrestordre løses ved direkte kontakter mellem de  

 berørte judicielle myndigheder eller, i givet fald, med hjælp  

 fra medlemsstaternes centrale myndigheder.
 6.	Hvis den myndighed, der modtager en europæisk arrestordre,  

 ikke er kompetent til at efterkomme den, sender den straks den  

 europæiske arrestordre videre til den kompetente myndighed i sin  

 medlemsstat og underretter den judicielle myndighed i udstedelseslandet  

 herom.
[Artikel 11 udgået] Artikel 12 Den eftersøgtes rettigheder 1.	Når en eftersøgt person anholdes, informerer den  

 kompetente myndighed i fuldbyrdelseslandet, i overensstemmelse med sin  

 nationale lovgivning, den pågældende om den europæiske  

 arrestordre og om dens indhold samt om muligheden for at samtykke i at blive  

 overgivet til den judicielle myndighed i udstedelseslandet.
 2.	En eftersøgt person, der anholdes med henblik på  

 fuldbyrdelse af en europæisk arrestordre, har ret til at lade sig  

 bistå af en juridisk rådgiver og en tolk i overensstemmelse med  

 den nationale lovgivning i fuldbyrdelseslandet.
Artikel 13 Varetægtsfængsling af personen Når en person anholdes på grundlag af en europæisk  

 arrestordre, skal den judicielle myndighed i fuldbyrdelseslandet  

 afgøre, om den pågældende fortsat skal være  

 varetægtsfængslet i overensstemmelse med landets nationale  

 lovgivning.
Den pågældende kan på et hvilket som helst  

 tidspunkt løslades midlertidigt i overensstemmelse med den nationale  

 lovgivning, under forudsætning af at den kompetente myndighed i  

 fuldbyrdelseslandet træffer enhver foranstaltning, den måtte  

 finde nødvendig for at undgå, at vedkommende flygter.
Artikel 14 Samtykke til overgivelse 1.	Hvis den anholdte person oplyser, at han giver sit samtykke til  

 overgivelse, meddeles dette samtykke og i givet fald det udtrykkelige afkald  

 på anvendelse af specialitetsreglen, jf. artikel 22, stk. 2,  

 den judicielle myndighed i fuldbyrdelseslandet i overensstemmelse med dette  

 lands nationale lovgivning.
2.	Medlemsstaterne træffer de nødvendige foranstaltninger,  

 for at samtykke og i givet fald afkald, som omhandlet i stk. 1,  

 indhentes på en sådan måde, at det fremgår, at den  

 pågældende har givet udtryk herfor frivilligt og med fuldt  

 kendskab til følgerne heraf.
Med henblik herpå har den anholdte  

 ret til at lade sig rådgive.
 3.	Samtykke og i givet fald afkald, som omhandlet i stk. 1,  

 føres til protokol i overensstemmelse med den nationale lovgivning i  

 fuldbyrdelseslandet.
4.	Samtykke kan i princippet ikke tilbagekaldes.
Medlemsstaterne kan  

 fastsætte, at samtykke og i givet fald afkald kan  

 kaldes tilbage i henhold til landets interne retsregler.
I så fald  

 medregnes perioden mellem datoen for samtykke og datoen for tilbagekaldelsen  

 ikke ved fastlæggelsen af fristerne i artikel 17. En medlemsstat,  

 som ønsker at benytte denne mulighed, underretter Generalsekretariatet  

 for Rådet for Den Europæiske Union herom samtidig med vedtagelsen  

 af denne rammeafgørelse og angiver, hvordan samtykket kan kaldes  

 tilbage, ligesom det meddeler enhver senere ændring af  

 betingelserne.
Artikel 14a Afhøring af den eftersøgte person Hvis den anholdte ikke giver sit samtykke til overgivelse som omhandlet i  

 artikel 14, skal han kunne afhøres af den judicielle myndighed i  

 fuldbyrdelseslandet i overensstemmelse med dette lands nationale  

 lovgivning.
Artikel 15 Afgørelse om overgivelse 1.	Den judicielle myndighed i fuldbyrdelseslandet træffer  

 afgørelse om overgivelse af den pågældende inden for de  

 frister og på de betingelser, der er fastsat i denne  

 rammeafgørelse.
 2.	Hvis den judicielle myndighed i fuldbyrdelseslandet finder, at de  

 oplysninger, udstedelseslandet har fremsendt, ikke er tilstrækkelige  

 til, at den kan træffe afgørelse om overgivelsen, anmoder den  

 straks om de nødvendige supplerende oplysninger i forbindelse med  

 navnlig artikel 3-5 og artikel 9, og kan fastsætte en  

 tidsfrist for fremsendelsen af sådanne oplysninger under hensyn til  

 nødvendigheden af at overholde fristen i artikel 17.
 3.	Den judicielle myndighed i udstedelseslandet kan til enhver tid  

 fremsende alle supplerende nyttige oplysninger til den judicielle myndighed i  

 fuldbyrdelseslandet.
Artikel 16 Afgørelse i tilfælde af konkurrerende  

 anmodninger 1.	Hvis flere medlemsstater har udstedt en arrestordre for den samme  

 person, træffer den judicielle myndighed i fuldbyrdelseslandet  

 afgørelse om, hvilken europæisk arrestordre der skal fuldbyrdes,  

 under behørig hensyntagen til alle forhold, herunder navnlig  

 lovovertrædelsernes relative grovhed og gerningsstedet, de respektive  

 datoer for udstedelsen af de europæiske arrestordrer samt det forhold,  

 om arrestordrerne er udstedt med henblik på retsforfølgning  

 eller med henblik på fuldbyrdelse af en frihedsstraf eller  

 sikkerhedsforanstaltning.
 2.	Den judicielle myndighed i fuldbyrdelseslandet kan anmode Eurojust  

 om en udtalelse for at kunne træffe den i stk. 1 nævnte  

 afgørelse.
 3.	Hvis der opstår konflikt mellem en europæisk arrestordre  

 og en udleveringsanmodning fra et tredjeland, afgør den kompetente  

 myndighed i fuldbyrdelseslandet, om det er den europæiske arrestordre  

 eller udleveringsanmodningen, der skal have forrang, under behørig  

 hensyntagen til alle forhold, herunder navnlig de forhold, der er omhandlet i  

 stk. 1, samt dem, der er nævnt i den konvention, der finder  

 anvendelse.
 4.	Denne bestemmelse berører ikke medlemsstaternes forpligtelser  

 i henhold til statutten for Den Internationale Straffedomstol.
Artikel 17 Frister og nærmere vilkår for  

 afgørelsen 1.	En europæisk arrestordre behandles og fuldbyrdes som en  

 hastesag.
 2.	I de tilfælde, hvor den eftersøgte giver sit samtykke  

 til overgivelse, bør der træffes endelig afgørelse om  

 fuldbyrdelse af den europæiske arrestordre senest 10 dage efter, at  

 dette samtykke er givet.
 3.	I andre tilfælde bør der træffes endelig  

 afgørelse om fuldbyrdelse af den europæiske arrestordre senest  

 60 dage efter anholdelsen af den eftersøgte.
4.	I specifikke tilfælde, hvor arrestordren ikke kan fuldbyrdes  

 inden for de i stk. 2 og 3 fastsatte frister, underretter den judicielle  

 myndighed i fuldbyrdelseslandet straks den judicielle myndighed i  

 udstedelseslandet herom og om grundene hertil.
I så fald kan fristerne  

 forlænges med yderligere 30 dage.
 5.	Så længe den judicielle myndighed i fuldbyrdelseslandet  

 ikke har truffet endelig afgørelse om fuldbyrdelse af arrestordren,  

 skal dette land sikre sig, at de materielle betingelser for en faktisk  

 overgivelse fortsat er opfyldt.
 6.	Ethvert afslag på fuldbyrdelse af en europæisk  

 arrestordre skal begrundes.
 7.	Hvis en medlemsstat undtagelsesvis ikke kan overholde fristerne i  

 denne artikel, underretter den Eurojust og angiver grundene til forsinkelsen.  

 Desuden underretter en medlemsstat, der har været udsat for gentagne  

 forsinkelser i fuldbyrdelsen af en arrestordre fra en anden medlemsstats  

 side, Rådet herom med henblik på en vurdering af  

 gennemførelsen af denne rammeafgørelse i  

 medlemsstaterne.
Artikel 17a Forholdsregler i afventen af afgørelsen 1.	Hvis en europæisk arrestordre er udstedt på grundlag af  

 en anden eksigibel afgørelse end en endelig dom, skal den judicielle  

 myndighed i fuldbyrdelseslandet enten acceptere, at den eftersøgte afhøres i  

 overensstemmelse med artikel 17b eller acceptere, at den eftersøgte overføres  

 midlertidigt.
 2.	Betingelserne for den midlertidige overførelse og dens  

 varighed aftales mellem den judicielle myndighed i udstedelseslandet og den  

 judicielle myndighed i fuldbyrdelseslandet.
 3.	I tilfælde af midlertidig overførelse skal den  

 eftersøgte kunne vende tilbage til fuldbyrdelseslandet for at  

 overvære de retsmøder, der vedrører ham, inden for  

 rammerne af overgivelsesproceduren.
Artikel 17b Afhøring af personen i afventen af  

 afgørelsen 1.	Den eftersøgte afhøres af en judiciel myndighed  

 bistået af en anden person, der udpeges i henhold til lovgivningen i  

 den medlemsstat, hvor den anmodende myndighed er hjemmehørende.
 2.	Den eftersøgte afhøres i overensstemmelse med  

 lovgivningen i fuldbyrdelseslandet og de betingelser, der er aftalt mellem  

 den judicielle myndighed i udstedelseslandet og den judicielle myndighed i  

 fuldbyrdelseslandet.
 3.	Den kompetente myndighed i fuldbyrdelseslandet kan udpege en domstol  

 i sin medlemsstat til at deltage i afhøringen af den eftersøgte  

 med henblik på at sikre korrekt anvendelse af denne artikel og af de  

 fastsatte betingelser.
Artikel 17c Privilegier og immuniteter 1.	Når den eftersøgte person nyder et privilegium eller en  

 immunitet i fuldbyrdelseslandet, løber den i artikel 17  

 nævnte frist først fra det tidspunkt, hvor den judicielle  

 myndighed i fuldbyrdelseslandet er blevet underrettet om, at privilegiet  

 eller immuniteten er ophævet, hvis det er tilfældet.
Nyder  

 personen ikke immunitet med hensyn til fuldbyrdelse eller  

 retsforfølgning, sikrer fuldbyrdelseslandet sig, at de materielle  

 betingelser for en faktisk overgivelse fortsat er opfyldt.
2.	Når det påhviler en myndighed i fuldbyrdelseslandet at  

 ophæve privilegiet eller immuniteten, anmoder den kompetente judicielle  

 myndighed i dette land straks derom.
Når det påhviler en  

 myndighed i et andet land eller i en international organisation at  

 ophæve privilegiet eller immuniteten, fremsætter den judicielle  

 myndighed i udstedelseslandet anmodning herom.
Artikel 17d Konkurrerende internationale forpligtelser Denne rammeafgørelse anfægter ikke fuldbyrdelseslandets  

 forpligtelser, når den eftersøgte er udleveret til denne  

 medlemsstat fra et land uden for Den Europæiske Union, og den  

 pågældende er beskyttet af specialitetsreglerne i den ordning, i  

 henhold til hvilken udleveringen fandt sted.
Fuldbyrdelseslandet skal  

 træffe alle nødvendige foranstaltninger til straks at anmode om  

 samtykke fra det land, hvorfra den eftersøgte er udleveret,  

 således at den pågældende kan overgives til  

 udstedelsesstaten.
Den i artikel 17 nævnte frist løber  

 først fra den dato, hvor disse specialitetsregler bortfalder.
Så  

 længe det land, hvorfra den eftersøgte person er udleveret, ikke  

 har truffet afgørelse, skal fuldbyrdelseslandet sikre sig, at de  

 materielle betingelser for den faktiske overgivelse fortsat er opfyldt.
Artikel 17e Meddelelse af afgørelsen Den judicielle myndighed i fuldbyrdelseslandet giver straks den judicielle  

 myndighed i udstedelseslandet meddelelse om, hvorvidt den europæiske  

 arrestordre vil blive fuldbyrdet.
Artikel 18 Frist for overgivelse af den eftersøgte 1.	Den eftersøgte overgives så hurtigt som muligt på  

 en dato, der aftales mellem de berørte myndigheder indbyrdes.
 2.	Den pågældende overgives senest ti dage efter, at  

 afgørelsen om at fuldbyrde den europæiske arrestordre er  

 truffet.
3.	Hvis det på grund af omstændigheder, der ikke kan  

 tilskrives nogen af de implicerede medlemsstater, viser sig umuligt at  

 overgive den eftersøgte inden for den i stk. 2 fastsatte frist,  

 kontakter den judicielle myndighed i fuldbyrdelseslandet og den judicielle  

 myndighed i udstedelseslandet straks hinanden og aftaler en ny dato for  

 overgivelse.
I så fald finder overgivelsen sted senest ti dage efter  

 den således aftalte nye dato.
4.	En overgivelse kan undtagelsesvis udsættes midlertidigt af  

 tungtvejende humanitære grunde, f.eks. hvis der er vægtige grunde  

 til at antage, at den klart ville bringe den eftersøgtes liv eller  

 helbred i fare.
Den europæiske arrestordre skal fuldbyrdes, så  

 snart disse grunde ikke længere foreligger.
Den judicielle myndighed i  

 fuldbyrdelseslandet underretter straks den judicielle myndighed i  

 udstedelseslandet herom, og de aftaler en ny dato for overgivelsen.
I  

 så fald finder overgivelsen sted senest ti dage efter den således  

 aftalte nye dato.
 5.	Hvis den pågældende stadig er  

 varetægtsfængslet efter udløbet af de i de  

 foregående stykker nævnte frister, løslades han.
Artikel 19 Udsættelse af overgivelsen eller betinget  

 overgivelse 1.	Den judicielle myndighed i fuldbyrdelseslandet kan efter at have  

 besluttet at fuldbyrde den europæiske arrestordre udsætte  

 overgivelsen af den eftersøgte, for at vedkommende kan  

 retsforfølges i fuldbyrdelseslandet, eller, hvis den  

 pågældende person allerede er dømt, for at vedkommende kan  

 afsone en straf for en anden overtrædelse end den, der ligger til grund  

 for den europæiske arrestordre, på dens territorium.
2.	I stedet for at udsætte overgivelsen kan den judicielle  

 myndighed i fuldbyrdelseslandet midlertidigt overgive den eftersøgte  

 til udstedelseslandet på betingelser, der skal aftales mellem de  

 judicielle myndigheder i fuldbyrdelseslandet og de judicielle myndigheder i  

 udstedelseslandet indbyrdes.
Aftalen skal være skriftlig, og  

 betingelserne er bindende for alle myndighederne i  

 udstedelseslandet.
Artikel 20 Transit 1.	Hver medlemsstat tillader, undtagen når det benytter sig af  

 muligheden for afslag, når der anmodes om transit for en statsborger  

 eller en bosat med henblik på fuldbyrdelse af en straf, transit gennem  

 sit territorium af en eftersøgt person, der skal overgives, forudsat  

 at den har modtaget oplysning om:
identiteten og nationaliteten på den person, der er genstand  

 for den europæiske arrestordre hvorvidt der foreligger en europæisk arrestordre lovovertrædelsens art og en retlig beskrivelse heraf omstændighederne ved lovovertrædelsen, herunder tid og  

 sted.
 Når den person, der er genstand for en europæisk  

 arrestordre med henblik på retsforfølgning, er statsborger eller  

 bosat i transitlandet, kan transit være betinget af, at personen, efter  

 at være blevet afhørt, sendes tilbage til transitlandet for der  

 at afsone den straf eller sikkerhedsforanstaltning, han er blevet  

 idømt i udstedelseslandet.
2.	Hver medlemsstat udpeger en myndighed, der er ansvarlig for at  

 modtage transitanmodninger og de nødvendige dokumenter samt anden  

 officiel korrespondance vedrørende transitanmodninger.
Medlemsstaterne  

 meddeler Rådets Generalsekretariat, hvilken myndighed der er  

 udpeget.
3.	Transitanmodningen og de i stk. 1 nævnte oplysninger kan  

 meddeles den myndighed, der er udpeget i medfør af stk. 2,  

 på en hvilken som helst måde, der kan efterlade et skriftligt  

 spor.
Transitmedlemsstaten meddeler sin afgørelse på samme  

 måde.
4.	Denne rammeafgørelse finder ikke anvendelse på  

 flyrejser uden planlagt mellemlanding.
Finder der imidlertid i forbindelse  

 med en sådan flyrejse en uforudset landing sted, giver den anmodende  

 medlemsstat den myndighed, der er udpeget i medfør af stk. 2, de  

 i stk. 1 nævnte oplysninger.
5.	Når en person, der skal udleveres fra et tredjeland til en  

 medlemsstat, befinder sig i transit, finder denne artikel tilsvarende  

 anvendelse.
Navnlig skal udtrykket »europæisk arrestordre« anses for  

 erstattet med »udleveringsanmodning«.
Kapitel 3   Virkninger af overgivelsen Artikel 21 Fratrækning af varigheden af  

 varetægtsfængslingen i fuldbyrdelseslandet 1.	Udstedelseslandet trækker enhver periode, hvor den  

 eftersøgte har været varetægtsfængslet i forbindelse  

 med fuldbyrdelsen af en europæisk arrestordre, fra den samlede varighed  

 af den frihedsberøvelse, som skal afsones i udstedelseslandet som  

 følge af idømmelsen af en frihedsstraf eller  

 sikkerhedsforanstaltning.
 2.	I den forbindelse fremsender den judicielle myndighed i  

 fuldbyrdelseslandet eller den centrale myndighed, der er udpeget i  

 medfør af artikel 8, alle oplysninger om varigheden af den  

 eftersøgtes varetægtsfængsling på grundlag af den  

 europæiske arrestordre, til den judicielle myndighed i  

 udstedelseslandet samtidig med overgivelsen.
Artikel 22 Eventuel retsforfølgning for andre  

 lovovertrædelser 1.	Medlemsstaterne kan meddele Generalsekretariatet for Rådet for  

 Den Europæiske Union, at i forbindelserne med andre medlemsstater, der  

 har givet samme meddelelse, formodes samtykke at være givet til  

 retsforfølgning, idømmelse af straf eller tilbageholdelse med  

 henblik på fuldbyrdelse af en straffedom eller en  

 sikkerhedsforanstaltning for andre forud for overgivelsen begåede  

 lovovertrædelser end den, for hvilken den pågældende er  

 overgivet, medmindre den judicielle myndighed i fuldbyrdelseslandet i et  

 særligt tilfælde anfører andet i sin beslutning om  

 overgivelse.
 2.	Bortset fra det i stk. 1 og 3 omhandlede tilfælde kan en  

 person, der er overgivet, ikke retsforfølges, idømmes straf  

 eller på anden måde tilbageholdes for andre forud for  

 overgivelsen begåede lovovertrædelser end den, for hvilken den  

 pågældende er overgivet.
 3.	Stk. 2 finder ikke anvendelse i følgende  

 tilfælde:
 a)	Hvis den eftersøgte efter at have haft mulighed for at  

 forlade den medlemsstat, som han er overgivet til, ikke har gjort dette inden  

 for 45 dage efter den endelige løsladelse, eller er vendt tilbage til  

 dette lands territorium efter at have forladt det.
 b)	Hvis lovovertrædelsen ikke kan straffes med  

 frihedsberøvelse.
 c)	Hvis retsforfølgningen ikke medfører anvendelse af en  

 foranstaltning, der begrænser den pågældendes personlige  

 frihed.
 d)	Hvis den eftersøgte vil blive pålagt at efterkomme en  

 straffedom eller en foranstaltning, der ikke indebærer  

 frihedsberøvelse, herunder bødestraf eller en anden  

 foranstaltning, der måtte træde i stedet for bøde,  

 også selv om den begrænser hans personlige frihed.
 e)	Hvis den eftersøgte har givet sit samtykke til overgivelse,  

 eventuelt samtidig med at vedkommende giver afkald på anvendelse af  

 specialitetsreglen i henhold til artikel 14.
f)	Hvis den eftersøgte efter overgivelsen udtrykkeligt giver  

 afkald på anvendelse af specialitetsreglen for specifikke  

 lovovertrædelser, begået forud for overgivelsen.
Afkald meddeles  

 de kompetente judicielle myndigheder i udstedelseslandet og føres til  

 protokol i overensstemmelse med dette lands nationale lovgivning.
Afkaldet  

 skal indhentes på en sådan måde, at det fremgår, at  

 den pågældende har givet det frivilligt og med fuldt kendskab til  

 følgerne.
Med henblik herpå har den eftersøgte ret til  

 juridisk bistand.
 g)	Hvis den judicielle myndighed i fuldbyrdelseslandet, der har  

 overgivet den pågældende, giver sit samtykke i henhold til  

 stk. 4.
4.	Anmodningen om samtykke skal indgives til den judicielle myndighed i  

 fuldbyrdelseslandet med de i artikel 9, stk. 1, omhandlede  

 oplysninger og ledsaget af en oversættelse.
Samtykke skal gives,  

 når den lovovertrædelse, for hvilken der er anmodet om samtykke,  

 i sig selv giver anledning til overgivelse i henhold til  

 rammeafgørelsens bestemmelser.
Samtykke nægtes af de  

 årsager, der er nævnt i artikel 3, og kan ellers kun nægtes  

 af de årsager, der er nævnt i artikel 4. For så vidt  

 angår situationerne i artikel 5 skal udstedelseslandet give samme  

 garantier.
Afgørelsen træffes senest 30 dage efter modtagelse af  

 anmodningen.
Artikel 23 Overgivelse eller senere udlevering 1.	Hver medlemsstat kan meddele Generalsekretariatet for Rådet,  

 at i forbindelserne med andre medlemsstater, der har givet samme meddelelse,  

 formodes samtykke at være givet til overgivelse til en anden  

 medlemsstat end fuldbyrdelseslandet i henhold til en europæisk  

 arrestordre, der er udstedt for en lovovertrædelse begået forud  

 for overgivelsen, , medmindre den judicielle myndighed i fuldbyrdelseslandet  

 i et særligt tilfælde anfører andet i sin beslutning om  

 overgivelse.
 2.	En person, der er overgivet til udstedelseslandet i henhold til en  

 europæisk arrestordre, kan under alle omstændigheder uden  

 fuldbyrdelseslandets samtykke overgives til en anden medlemsstat end  

 fuldbyrdelseslandet i henhold til en europæisk arrestordre, der er  

 udstedt for en lovovertrædelse begået forud for overgivelsen, i  

 følgende tilfælde:
a)	hvis den eftersøgte efter at have haft mulighed for at  

 forlade det land, som han er overgivet til, ikke har gjort dette inden for 45  

 dage efter den endelige løsladelse, eller er vendt tilbage til dette  

 lands territorium efter at have forladt det; b)	hvis den eftersøgte giver sit samtykke til at blive overgivet  

 til en anden medlemsstat end fuldbyrdelseslandet i henhold til en  

 europæisk arrestordre.
Samtykke skal meddeles den kompetente judicielle  

 myndighed i udstedelseslandet og føres til protokol i overensstemmelse  

 med dette lands nationale lovgivning.
Samtykket skal gives på en  

 sådan måde, at det fremgår, at den pågældende  

 har givet det frivilligt og med fuldt kendskab til følgerne.
Med  

 henblik herpå har den eftersøgte ret til juridisk bistand.
 c)	Hvis den eftersøgte ikke er omfattet af specialitetsreglen i  

 overensstemmelse med artikel 22, stk. 3, litra a), e), f) og  

 g).
3.	Den judicielle myndighed i fuldbyrdelseslandet, giver sit samtykke  

 til overgivelsen til en anden medlemsstat i henhold til følgende  

 regler.
Anmodningen om samtykke skal indgives i henhold til artikel 10  

 ledsaget af de i artikel 9, stk. 1, omhandlede oplysninger og af en  

 oversættelse som anført i artikel 9, stk. 2. Samtykke skal  

 gives, når den lovovertrædelse, for hvilken der er anmodet om  

 samtykke, i sig selv giver anledning til overgivelse i henhold til denne  

 rammeafgørelses bestemmelser.
Afgørelsen træffes senest  

 30 dage efter modtagelse af anmodningen.
Samtykke nægtes af de  

 årsager, der er nævnt i artikel 3 og kan ellers kun nægtes  

 af de årsager, der er nævnt i artikel 4. For så vidt  

 angår situationerne i artikel 5 skal udstedelseslandet give samme  

 garantier.
4.	Uanset stk. 1 må en person, der er overgivet i henhold  

 til en europæisk arrestordre, ikke udleveres til et tredjeland uden  

 samtykke fra den kompetente myndighed i den medlemsstat, hvorfra den  

 eftersøgte er blevet overgivet.
Samtykke skal gives i overensstemmelse  

 med de konventioner, som den medlemsstat, hvorfra den eftersøgte er  

 blevet overgivet, er bundet af, samt i overensstemmelse med dens nationale  

 lovgivning.
Artikel 23a Overlevering af ejendom 1.	Den judicielle myndighed i fuldbyrdelseslandet skal i  

 overensstemmelse med landets nationale lovgivning og efter anmodning fra den  

 judicielle myndighed i udstedelseslandet, eller på eget initiativ,  

 beslaglægge og overlevere ejendom, som:
a)	er påkrævet som bevismateriale, eller b)	som den eftersøgte har erhvervet som resultat af  

 lovovertrædelsen.
 2.	De i stk. 1 nævnte genstande skal udleveres, selv om den  

 europæiske arrestordre ikke kan fuldbyrdes på grund af den  

 eftersøgtes død eller undvigelse.
 3.	Hvis de i stk. 1 nævnte genstande beslaglægges  

 eller konfiskeres på fuldbyrdelseslandets område, kan dette land  

 i forbindelse med verserende strafforfølgning midlertidigt  

 tilbageholde eller udlevere dem til udstedelseslandet på den  

 betingelse, at de senere tilbageleveres.
4.	Enhver rettighed, som fuldbyrdelseslandet eller tredjemand  

 måtte have erhvervet over de i stk. 1 nævnte genstande,  

 bevares.
Hvis der findes sådanne rettigheder, skal udstedelseslandet  

 så hurtigt som muligt efter retsforfølgningen tilbagelevere  

 genstandene til fuldbyrdelseslandet vederlagsfrit.
Artikel 23b Udgifter 1.	Fuldbyrdelseslandet afholder de udgifter, der måtte  

 følge af fuldbyrdelsen af den europæiske arrestordre på  

 dens territorium.
 2.	Alle andre udgifter afholdes af udstedelseslandet.
Kapitel 4   Almindelige og afsluttende bestemmelser Artikel 24 Beskyttelsesklausul [udgået] Artikel 25 Forholdet til andre juridiske instrumenter 1.	Uden at dette berører anvendelsen heraf mellem  

 medlemsstaterne og tredjelande, træder bestemmelserne i denne  

 rammeafgørelse den 1. januar 2004 i stedet for de tilsvarende  

 bestemmelser i de gældende konventioner om udlevering mellem  

 medlemsstaterne.
a)	Den europæiske konvention om udlevering af 13. december 1957,  

 tillægsprotokollen hertil af 15. oktober 1975, anden  

 tillægsprotokol af 17. marts 1978 og den europæiske konvention om  

 bekæmpelse af terrorisme af 27. januar 1977, for så vidt  

 angår udlevering; b)	Aftalen mellem De Europæiske Fællesskabers medlemsstater  

 om forenkling og modernisering af metoderne for fremsendelse af anmodninger  

 om udlevering af 26. maj 1989; c)	Konventionen af 10. marts 1995 om forenklet udleveringsprocedure  

 mellem medlemsstaterne i Den Europæiske Union; d)	Konventionen af 27. september 1996 om udlevering mellem Den  

 Europæiske Unions medlemsstater; e)	Afsnit III, kapitel 4, i konventionen af 19. juni 1990 om  

 gennemførelse af Schengen-aftalen af 14. juni 1985 om gradvis  

 ophævelse af kontrollen ved de fælles grænser.
 2.	Medlemsstaterne kan fortsat anvende de bilaterale eller  

 multilaterale aftaler eller ordninger, der er gældende ved denne  

 rammeafgørelses vedtagelse, i det omfang de er mere vidtrækkende  

 end dennes mål og bidrager til yderligere at forenkle eller lette  

 procedurerne for overgivelse af personer, der er genstand for en  

 europæisk arrestordre.
 Medlemsstaterne kan indgå bilaterale eller multilaterale aftaler  

 eller ordninger efter rammeafgørelsens ikrafttrædelse, i det  

 omfang de er mere vidtrækkende end dennes forskrifter og bidrager til  

 at yderligere at forenkle eller lette procedurerne for overgivelse af  

 personer, der er genstand for en europæisk arrestordre, navnlig ved at  

 fastsætte kortere frister end de i artikel 17 fastsatte, ved at  

 udvide listen over lovovertrædelser i artikel 2, stk. 2, ved at  

 begrænse grundene til afslag i artikel 3 og 4, eller ved at sænke  

 grænsen i artikel 2, stk. 1 eller 2.
 Aftaler som nævnt i foregående afsnit må under ingen  

 omstændigheder påvirke forbindelserne med de medlemsstater, der  

 ikke er parter i dem.
 Medlemsstaterne meddeler inden tre måneder efter denne  

 rammeafgørelses ikrafttrædelse Rådet og Kommissionen,  

 hvilke gældende aftaler som nævnt i første afsnit de  

 ønsker fortsat at anvende.
 Medlemsstaterne giver ligeledes, senest tre måneder efter  

 undertegnelsen, Rådet og Kommissionen meddelelse om nye aftaler som  

 omhandlet i andet afsnit.
 3.	I det omfang de i stk. 1 omhandlede konventioner finder  

 anvendelse på medlemsstaters territorier eller på territorier,  

 hvis udenrigsanliggender varetages af en medlemsstat på hvilke denne  

 rammeafgørelse ikke finder anvendelse, regulerer de  

 pågældende konventioner fortsat forbindelserne mellem disse  

 territorier og de øvrige medlemsstater.
Artikel 26 Overgangsbestemmelse 1.	Anmodninger om udlevering, der modtages før den 1. januar  

 2004, vil fortsat være omfattet af de eksisterende instrumenter  

 vedrørende udlevering.
Anmodninger, der modtages efter den  

 1. januar 2004, vil være omfattet af de regler, som  

 medlemsstaterne har vedtaget i henhold til denne rammeafgørelse.  

 Enhver medlemsstat kan dog på tidspunktet for Rådets vedtagelse  

 af denne rammeafgørelse fremsætte en erklæring om, at den  

 som fuldbyrdelsesland fortsat vil behandle anmodninger vedrørende  

 handlinger, der er begået før en af den nærmere angivet  

 dato, efter den ordning for udlevering, der var gældende før den  

 1. januar 2004. Den pågældende dato må ikke ligge senere  

 end datoen for denne rammeafgørelses ikrafttræden i henhold til  

 artikel 28. Enhver sådan erklæring offentliggøres i  

 EF-Tidende.
Den kan til enhver tid trækkes tilbage.
 2.	Så længe Østrig ikke har ændret artikel 12,  

 stk. 1, i »Auslieferungs- und Rechtshilfegesetz«, dog senest indtil den  

 31. december 2008, kan Østrig tillade sin judicielle myndighed at  

 nægte at fuldbyrde en europæisk arrestordre, hvis den  

 eftersøgte er østrigsk statsborger, og hvis den handling, der  

 ligger til grund for den europæiske arrestordre, ikke er strafbar i  

 henhold til østrigsk ret.
Artikel 27 Gennemførelse Medlemsstaterne træffer de nødvendige foranstaltninger til at  

 efterkomme denne rammeafgørelse senest den  

 31. december 2003.
De meddeler Rådet og Kommissionen teksten til de  

 retsforskrifter, som de udsteder for at efterkomme denne  

 rammeafgørelse.
I forbindelse hermed kan de enkelte medlemsstater  

 tilkendegive, at de straks vil anvende denne rammeafgørelse i deres  

 forbindelser med de medlemsstater, der har givet samme meddelelse.
 Generalsekretariatet for Rådet meddeler  

 medlemsstaterne og Kommissionen de oplysninger, det har modtaget i  

 medfør af artikel 8, stk. 2, artikel 9, stk. 2,  

 artikel 14, stk. 4, og artikel 20, stk. 2. Det  

 sørger ligeledes for offentliggørelse i De Europæiske  

 Fællesskabers Tidende.
 Kommissionen fremsender senest den  

 31. december 2004 en rapport til Europa-Parlamentet og Rådet  

 om anvendelsen af rammeafgørelsen, eventuelt ledsaget af  

 lovgivningsmæssige forslag.
 Rådet undersøger i andet halvår af  

 2003, hvordan gennemførelsen af denne rammeafgørelse  

 forløber i medlemsstaterne, og hvordan Schengen-informationssystemet  

 fungerer.
 Rådet vurderer, i hvilken udstrækning  

 medlemsstaterne har efterkommet denne rammeafgørelse.
Artikel 28 Ikrafttræden Denne rammeafgørelse træder i kraft på tyvendedagen  

 efter offentliggørelsen i EF-Tidende.
