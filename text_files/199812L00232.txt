Fremsat den 22. april 1999 af justitsministeren (Frank  

 Jensen) Forslag til Lov om ændring af straffeloven (Grov momssvig, EU-svig og bestikkelse af udenlandske  

 tjenestemænd mv.) § 1 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændringer:
 1. I § 93, stk. 2, 2. pkt., indsættes efter  

 »sådanne beløb«: », jf. dog stk. 3, 2. pkt.«.
 2. I § 93, stk. 3, indsættes som 2.  

 pkt.:
»Det samme gælder strafansvar for overtrædelse  

 af momsloven, hvorved nogen unddrager sig betaling af afgift, eller som  

 medfører, at nogen uberettiget opnår udbetaling af afgift.« 3. I § 122 indsættes som stk. 2:
»Stk. 2. På samme måde straffes den, som yder, lover  

 eller tilbyder nogen, der virker i udenlandsk eller international offentlig  

 tjeneste eller hverv, gave eller anden fordel med det i stk. 1 angivne  

 formål.« 4. I § 144 indsættes som stk. 2:
»Stk. 2. Stk. 1 finder tilsvarende anvendelse på den,  

 der virker i udenlandsk eller international offentlig tjeneste eller  

 hverv.« 5. I § 284 ændres »§ 289, 2. pkt.,« til:  

 »§ 122, § 144, § 289, 2. pkt., eller § 289 a«.
 6. I § 285, stk. 1, 1. pkt., ændres  

 »§ 289, 2. pkt.,« til: »§ 122, § 144, § 289, 2. pkt.,  

 eller § 289 a«.
 7. § 289, 1. pkt., affattes således:
»Med fængsel indtil 4 år straffes den, der  

 gør sig skyldig i skattesvig af særlig grov karakter, jf.  

 skattekontrollovens § 13, stk. 1, eller i momssvig af særlig  

 grov karakter, jf. momslovens § 81, stk. 3.« 8. Efter § 289 indsættes:
»§ 289 a.
Med bøde, hæfte eller fængsel  

 indtil 4 år straffes den, der til brug for afgørelser om  

 betaling til eller udbetaling fra De Europæiske Fællesskabers  

 budget eller budgetter, der forvaltes af eller for De Europæiske  

 Fællesskaber, giver urigtige eller vildledende oplysninger eller  

 fortier oplysninger af betydning for sagens afgørelse med forsæt  

 til at unddrage sig eller andre betaling eller med forsæt til at  

 opnå uberettiget udbetaling til sig eller andre.
Stk. 2. På samme måde straffes den, der  

 uretmæssigt udnytter en lovligt opnået fordel med hensyn til  

 betalinger som nævnt i stk. 1, og den, der uretmæssigt  

 anvender udbetalinger som nævnt i stk. 1 til andre formål  

 end dem, de oprindelig var bevilget til.« 9. I § 299 ændres »fængsel indtil 6  

 måneder« til: »fængsel indtil 1 år og 6 måneder« og  

 nr. 2 affattes således:
»2)	ved varetagelse af en andens formueanliggender for sig selv eller  

 andre på pligtstridig måde modtager, fordrer eller lader sig  

 tilsige gave eller anden fordel, såvel som den, der yder, lover eller  

 tilbyder en sådan gave eller anden fordel.« 10. Efter § 305 indsættes som 30. kapitel:
»30. kapitel Afsluttende bestemmelser § 306. Der kan pålægges selskaber m.v. (juridiske  

 personer) strafansvar efter reglerne i 5. kapitel for overtrædelse af  

 § 122, § 289 a eller § 299, nr. 2, 2. led.
 Stk. 2. Strafansvar som nævnt i stk. 1 kan  

 endvidere pålægges for overtrædelse af § 284, jf.  

 § 122, § 144 eller § 289 a, når overtrædelsen er  

 begået for at skaffe selskabet m.v. del i en ved overtrædelse af  

 § 122, § 144 eller § 289 a erhvervet vinding.
§ 2 Stk. 1. Protokollen af 29. november 1996 om præjudiciel  

 fortolkning ved De Europæiske Fællesskabers Domstol af  

 konventionen om beskyttelse af De Europæiske Fællesskabers  

 finansielle interesser gælder her i landet.
Præjudiciel  

 forelæggelse kan foretages af enhver retsinstans som fastsat i  

 protokollens artikel 2, stk. 2, litra b.
 Stk. 2. Artikel 12, stk. 3, i konventionen af 26. maj  

 1997 om bekæmpelse af bestikkelse, som involverer tjenestemænd  

 ved De Europæiske Fællesskaber eller i den Europæiske  

 Unions medlemsstater, gælder her i landet.
§ 3 Stk. 1. Lovens § 1 træder i kraft den 1. juli  

 1999.
 Stk. 2. Justitsministeren fastsætter  

 ikrafttrædelsestidspunktet for lovens § 2 eller dele af denne  

 bestemmelse.
§ 4 Stk. 1. Loven gælder ikke for Færøerne og  

 Grønland.
 Stk. 2. Loven kan ved kongelig anordning helt eller delvis  

 sættes i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger Indholdsfortegnelse 1.	Indledning 2.	Grov momssvig	5 2.1.	Gældende ret	5 2.2.	Justitsministeriets overvejelser	6 3.	Svig med midler fra De Europæiske Fællesskabers  

 budgetter	7 3.1.	Konventionen om beskyttelse af De Europæiske  

 Fællesskabers finansielle interesser	7 3.2.	Gældende straffebestemmelser om svig m.v.	10 3.3.	Dansk straffemyndighed	11 3.4.	Gældende regler om internationalt samarbejde på det  

 strafferetlige område	12 3.5.	Justitsministeriets overvejelser	14 4.	Bestikkelse	16 4.1.	Første protokol til konventionen om beskyttelse af  

 De Europæiske Fællesskabers finansielle interesser	16 4.2.	Konventionen om bekæmpelse af bestikkelse, som involverer  

 tjenestemænd ved  

 De Europæiske Fællesskaber eller i Den Europæiske Unions  

 medlemsstater	18 4.3.	OECD-konventionen om bekæmpelse af bestikkelse af  

 udenlandske  

 tjenestemænd i forbindelse med internationale  

 forretningstransaktioner	19 4.4.	Europarådets strafferetskonvention om korruption og  

 GRECO-aftalen	20 4.5.	EU's fælles aktion om bestikkelse i den private  

 sektor	27 4.6.	Gældende ret	28 4.7.	Justitsministeriets overvejelser	30 4.7.1.	Bestikkelse i offentlig tjeneste eller hverv	30 4.7.2.	Bestikkelse i private retsforhold	36 5.	Hvidvaskning og strafansvar for juridiske personer  

 m.v.	38 5.1.	Anden protokol til konventionen om beskyttelse af  

 De Europæiske Fællesskabers finansielle interesser	38 5.2.	Europarådets strafferetskonvention om korruption	40 5.3.	EU's fælles aktion om bestikkelse i den private  

 sektor	41 5.4.	Gældende ret	41 5.5. Justitsministeriets overvejelser	42 5.5.1.	Hvidvaskning	42 5.5.2.	Juridiske personer	43 5.5.3.	Beslaglæggelse, konfiskation m.v.	45 6.	Præjudiciel fortolkning ved De Europæiske  

 Fællesskabers Domstol	45 6.1.	Protokollen om præjudiciel fortolkning ved De  

 Europæiske Fællesskabers Domstol  

 af konventionen om beskyttelse af  

 De Europæiske Fællesskabers finansielle interesser	45 6.2.	Justitsministeriets overvejelser	45 7.	Ikrafttræden	46 8.	Forslagets økonomiske og administrative konsekvenser  

 m.v.	47 9.	Hørte myndigheder m.v.	48 1. Indledning 1.1. Formålet med lovforslaget er at  

 udmønte visse af de punkter, der indgår i regeringens  

 handlingsplan mod økonomisk kriminalitet fra juni 1997. Endvidere har  

 lovforslaget til formål at gennemføre en række  

 konventioner m.v., der er udarbejdet i EU, OECD og Europarådet med  

 henblik på bekæmpelse af bestikkelse.
 1.2. I lovforslaget foreslås grove  

 overtrædelser af momsloven kriminaliseret i straffeloven med en  

 strafferamme på fængsel indtil 4 år.
 Endvidere gennemføres de ændringer i  

 straffeloven, der er nødvendige for, at man i Danmark kan anvende  

(1) Konventionen om beskyttelse af De Europæiske  

 Fællesskabers finansielle interesser (EU-svigskonventionen), som blev  

 undertegnet den 26. juli 1995.
 Lovforslaget indeholder også en række  

 ændringer af straffelovens bestemmelser om bl.a. aktiv og passiv  

 bestikkelse og hæleri (hvidvaskning) med hensyn til udbyttet fra  

 sådan kriminalitet.
 Baggrunden for disse ændringer er at give mulighed  

 for, at man i Danmark kan anvende (2) første og (3)  

 anden protokol til EU-svigskonventionen, der blev undertegnet henholdsvis den  

 27. september 1996 og 19. juni 1997, (4) Konventionen om  

 bekæmpelse af bestikkelse, der involverer tjenestemænd ved De  

 Europæiske Fællesskaber eller i Den Europæiske Unions  

 medlemsstater (EU-bestikkelseskonventionen, som blev undertegnet den 26. maj  

 1997), (5) Fælles aktion af 22. december 1998 vedtaget af  

 Rådet på grundlag af artikel K.3 i traktaten om Den  

 Europæiske Union om bestikkelse i den private sektor (EU's fælles  

 aktion),  (6) OECD-konventionen om bekæmpelse af bestikkelse af  

 udenlandske tjenestemænd i forbindelse med internationale  

 forretningstransaktioner, der blev undertegnet den 17. december 1997  

 (OECD-bestikkelseskonventionen), samt (7) Europarådets  

 strafferetskonvention om korruption, der er undertegnet den 27. januar 1999  

 (Europarådets korruptionskonvention) og den dertil knyttede Aftale om  

 oprettelse af Sammenslutningen af stater mod korruption (GRECO)  

 (GRECO-aftalen) (8).
Endelig foreslås bestemmelser, der giver mulighed  

 for, at enhver dansk retsinstans kan anmode EF-Domstolen om en  

 præjudiciel afgørelse vedrørende fortolkningen af  

 EU-svigskonventionen, første og anden protokol til  

 EU-svigskonventionen samt EU-bestikkelseskonventionen.
Regler om  

 præjudiciel forelæggelse er bl.a. fastsat i (9)  

 protokollen om præjudiciel fortolkning ved De Europæiske  

 Fællesskabers Domstol af konventionen om beskyttelse af De  

 Europæiske Fællesskabers finansielle interesser, der blev  

 undertegnet den 29. november 1996.
Vedtagelse af lovforslaget indebærer i  

 øvrigt, at Folketinget giver samtykke til, at Danmark ratificerer  

 EU-svigskonventionen med tilhørende protokoller,  

 EU-bestikkelseskonventionen, OECD-bestikkelseskonventionen samt  

 Europarådets korruptionskonvention.
Endvidere giver Folketinget  

 samtykke til, at Danmark bliver medlem af Sammenslutningen af Stater mod  

 Korruption (GRECO), og at medlemsskabet får virkning fra det tidspunkt,  

 hvor Danmark ratificerer Europarådets korruptionskonvention, uanset om  

 konventionen endnu ikke måtte være trådt i kraft på  

 det pågældende tidspunkt.
 EU-svigskonventionen er optaget som bilag 1 til  

 lovforslaget.
 Som bilag 2, 3 og 4 er optaget henholdsvis  

 første og anden protokol til EU-svigskonventionen samt protokollen om  

 præjudiciel fortolkning ved De Europæiske Fællesskabers  

 Domstol af konventionen om beskyttelse af De Europæiske  

 Fællesskabers finansielle interesser.
Som bilag 5, 6 og 7 er optaget henholdsvis  

 EU-bestikkelseskonventionen, OECD-bestikkelseskonventionen og EU's  

 fælles aktion om bestikkelse i den private sektor.
Som bilag 8 og  

 9 er optaget henholdsvis Europarådets korruptionskonvention og  

 Aftalen om oprettelse af Sammenslutningen af Stater mod Korruption  

 (GRECO-aftalen).
 Endelig er i bilag 10 til lovforslaget de  

 foreslåede regler sammenholdt med de gældende regler.
 1.3. Lovforslaget indeholder følgende  

 hovedpunkter (angivet i oversigtsform):
Grov momssvig indsættes i straffelovens  

 § 289 på lige fod med grov skattesvig.
Det indebærer bl.a.,  

 at strafmaksimum for grov momssvig, der i dag efter momsloven er  

 fængsel i 2 år, forhøjes til fængsel i 4 år  

 (lovforslagets § 1, nr. 7).
 Forældelsesfristen for  

 momsovertrædelser, hvorved nogen unddrager sig betaling af afgift,  

 eller som medfører at nogen uberettiget opnår udbetaling af  

 afgift, forlænges fra 5 år til 10 år (lovforslagets  

 § 1, nr. 1 og 2).
 Aktiv bestikkelse af (dvs. ydelse af bestikkelse  

 til) udenlandske tjenestemænd og tjenestemænd ved internationale  

 organisationer (EU, NATO, FN m.v.) gøres strafbart på lige fod  

 med bestikkelse af danske tjenestemænd (lovforslagets § 1, nr.  

 3).
 Passiv bestikkelse (modtagelse af bestikkelse)  

 gøres strafbart for udenlandske tjenestemænd og  

 tjenestemænd ved internationale organisationer (EU, NATO, FN m.v.)  

 på samme måde som det, der i dag gælder for danske  

 tjenestemænd (lovforslagets § 1, nr. 4).
 EU-svig kriminaliseres ved en selvstændig  

 generel bestemmelse i straffeloven (lovforslagets § 1, nr. 8).
strafmaksimum for aktiv og passiv bestikkelse i den  

 private sektor (returkommission) forhøjes fra fængsel i 6  

 måneder til fængsel i 1 år og 6 måneder.
Samtidig  

 sker der en mindre udvidelse af det strafbare område (også andre  

 fordele end formuefordele kan efter forslaget udgøre strafbar  

 returkommission) (lovforslagets § 1, nr. 9).
 Der indføres hæleriansvar i  

 tilfælde, hvor førforbrydelsen er aktiv eller passiv bestikkelse  

 i den offentlige sektor eller EU-svig (lovforslagets § 1, nr. 5 og  

 6).
Der indføres anvar for juridiske personer  

 (selskaber m.v.) for så vidt angår aktiv bestikkelse i den  

 offentlige og private sektor og EU-svig.
Endvidere indføres der et  

 sådant selskabsansvar for hæleri med hensyn til aktiv og passiv  

 bestikkelse i den offentlige sektor og EU-svig (lovforslagets § 1, nr.  

 10).
 Endelig indføres der med lovforslaget adgang til  

præjudiciel forelæggelse for EF-domstolen i  

 overensstemmelse med protokollen herom samt artikel 12, stk. 3, i  

 EU-bestikkelseskonventionen (lovforslagets § 2).
 1.4. Lovforslaget skal i øvrigt ses i  

 sammenhæng med det arbejde, der foregår i Udvalget om  

 økonomisk kriminalitet og datakriminalitet, der er nedsat den 21.  

 oktober 1997 som led i udmøntningen af regeringens handlingsplan om  

 økonomisk kriminalitet og datakriminalitet.
 Dette udvalg har til opgave at fremkomme med forslag, der  

 kan tage højde for den udvikling, som de ændrede  

 økonomiske kriminalitetsmønstre og den moderne teknologi  

 fører til.
 Med henblik på en sådan forstærket  

 indsats mod den ny tids kriminalitet skal udvalget bl.a. gennemgå  

 straffelovens bestemmelser om berigelsesforbrydelser samt vurdere behovet for  

 skærpelser af strafniveauet for økonomisk kriminalitet, herunder  

 i forhold til andre forbrydelsestyper.
Udvalget skal også behandle særlovgivningen,  

 herunder navnlig behovet for ændringer af skatte- og  

 afgiftslovgivningen med henblik på at imødegå  

 økonomisk kriminalitet.
Også selskabslovgivningen,  

 hvidvasklovgivningen og den finansielle lovgivning skal behandles i denne  

 sammenhæng.
 Endvidere skal de internationale tiltag på  

 området, herunder i EU-regi, indgå i arbejdet.
 Udvalget skal tillige overveje længere  

 forældelsesfrister på en række områder.
 På den baggrund er formålet med dette  

 lovforslag - bortset fra forslagene om momssvig - i det væsentlige  

 alene at foretage de ændringer, som er nødvendige for, at  

 Danmark kan ratificere de nævnte konventioner m.v.
 Det må forventes, at der som led i  

 opfølgningen af det pågældende udvalgsarbejde vil  

 fremkomme forslag til yderligere ændringer af straffeloven, der  

 også vil kunne berøre de bestemmelser og forhold, som er  

 omfattet af nærværende lovforslag.
2. Grov momssvig 2.1. Gældende ret 2.1.1. Efter § 81, stk. 3, i lov om  

 merværdiafgift (momsloven), jf. lovbekendtgørelse nr. 634 af 23.  

 juli 1997, straffes bl.a. den, der begår en af en række  

 nærmere opregnede overtrædelser af momsloven med forsæt til  

 at unddrage statskassen afgift eller til uberettiget at opnå  

 udbetalinger efter momslovens § 45, § 53, stk. 2, § 63 og  

 § 72, med bøde, hæfte eller fængsel indtil 2  

 år.
Ved lov nr. 550 af 22. december 1971 om ændring af  

 borgerlig straffelov (Skattesvig og indsmugling) blev som § 289 indsat  

 en særlig strafudmålingsbestemmelse, der forhøjede de i  

 skattekontrolloven og toldloven fastsatte strafferammer til fængsel i 4  

 år, når skattesvig og indsmugling er af særlig grov  

 karakter.
Efter straffelovens § 289 straffes således med  

 fængsel indtil 4 år den, der gør sig skyldig i skattesvig  

 af særlig grov karakter, jf. skattekontrollovens § 13,  

 stk. 1. På samme måde straffes den, der gør sig  

 skyldig i indsmugling af særlig grov karakter, jf. toldlovens  

 § 73, stk. 2, smh. med stk. 1, eller den, der gør sig  

 skyldig i en tilsvarende overtrædelse af toldlovens § 73,  

 stk. 3.
 Bestemmelsen omfatter ikke kun forhold, der  

 medfører straf, som går ud over skattekontrollovens og  

 toldlovens strafmaksima på 2 års fængsel, men også  

 forhold under disse strafmaksima, når forholdet i det enkelte  

 tilfælde skønnes at være så groft, at reaktionen  

 bør give sig udtryk ved at henføre forholdet under  

 straffeloven.
Indsættelsen af en bestemmelse om skattesvig og  

 indsmugling af særlig grov karakter i straffeloven havde til  

 formål at fremhæve paralleliteten mellem disse og andre alvorlige  

 forbrydelser.
Straffebestemmelsen var et led i en tilsigtet skærpelse  

 af sanktionerne for skattesvig og indsmugling og antoges at ville øge  

 straffebestemmelsernes præventive virkning, jf.
Folketingstidende  

 1971-72, tillæg A, sp. 235-236.
Som det fremgår, er det kun skattesvig og  

 indsmugling, der kan rammes af den særlige  

 strafforhøjelsesmulighed.
Andre former for svig på det fiskale  

 område, f.eks. svig med hensyn til unddragelse af eller uberettiget  

 refusion af moms, er ikke omfattet.
Det indebærer, at der i dag ikke er  

 parallelitet mellem strafferammerne for grov skattesvig og grov momssvig,  

 idet momssvig af særlig grov karakter maksimalt kan straffes med  

 fængsel indtil 2 år, jf. momslovens § 81, stk. 3,  

 medmindre omstændighederne i det enkelte tilfælde giver grundlag  

 for at henføre forholdet under straffelovens § 279 om  

 bedrageri.
 Spørgsmålet om at indføre en  

 straffebestemmelse, der omfatter grove afgiftsunddragelser, blev også  

 overvejet under Folketingets behandling af lovforslaget om straf for  

 skattesvig og indsmugling af særlig grov karakter, jf.  

 Folketingstidende 1971-72, sp. 466 og 1416 ff., samt tillæg B, sp. 435.  

 Resultatet af disse overvejelser blev, at justitsministeren den 1. august  

 1973 nedsatte en arbejdsgruppe, der bl.a. fik til opgave at undersøge  

 mulighederne for at udforme et sæt regler, der kunne anvendes som  

 fælles straffehjemmel for overtrædelse af skatte-, afgifts- og  

 tilskudslove.
Arbejdsgruppen afgav i maj 1981 betænkning nr. 932  

 om straffebestemmelser i skatte-, afgifts- og tilskudslovgivningen.
I  

 betænkningen blev der bl.a. stillet forslag om en ny  

 straffelovsbestemmelse, der indebar, at der for de groveste  

 overtrædelser af afgiftslovgivningen og EF-lovgivningen  

 indførtes bestemmelser svarende til den gældende § 289.  

 Betænkningen har ikke ført til lovgivningsinitiativer.
2.1.2. Efter straffelovens § 93, stk. 2,  

 2. pkt., er forældelsesfristen i intet tilfælde mindre end  

 5 år for strafansvar for overtrædelser, hvorved nogen unddrager  

 sig betaling af told eller afgifter til det offentlige, eller som er egnede  

 til at medføre, at nogen uberettiget fritages for betaling af  

 sådanne beløb.
Bestemmelsen indebærer bl.a., at  

 strafansvar for momsunddragelser, f.eks. udeholdelse af afgiftspligtig  

 omsætning i forbindelse med en virksomheds opgørelse af  

 afgiftstilsvaret, forældes efter 5 år.
Strafansvar for lignende overtrædelser af  

 skattelovgivningen, f.eks. afgivelse af urigtige oplysninger til brug ved  

 afgørelse om skatteansættelse eller skattepligt med forsæt  

 til at unddrage det offentlige skat, forældes efter straffelovens  

 § 93, stk. 3, først efter 10 år.
Det samme  

 gælder overtrædelser, der henføres under straffelovens  

 § 289, 1. pkt.
Den 5-årige forældelsesfrist for  

 overtrædelse af told- og afgiftslovgivningen, jf. straffelovens  

 § 93, stk. 2, 2. pkt., blev indført ved lov nr. 248 af 9.  

 juni 1967 om ændringer i borgerlig straffelov.
Den 10-årige  

 forældelsesfrist for skattesvig, jf. straffelovens § 93,  

 stk. 3, blev indført sammen med den særlige  

 strafudmålingsbestemmelse i straffelovens § 289, jf. lov nr. 550  

 af 22. december 1971. At skattesvig blev undergivet en længere  

 forældelsesfrist end overtrædelser af told- og  

 afgiftslovgivningen havde bl.a. baggrund i praktiske erfaringer med  

 skatteunddragelsessager.
Det var således almindeligt forekommende, at  

 større skatteunddragelsessager omfattede forhold, der var mere end 5  

 år gamle.
En forældelsesfrist på 5 år ville derfor  

 betyde en væsentlig svækkelse af retshåndhævelsen  

 på området, mens man fandt det forsvarligt at fastsætte en  

 forældelsesfrist på 10 år, selv om en del af sagerne ville  

 være forældede også med en sådan  

 forældelsesfrist, jf.
Folketingstidende 1971-72, tillæg A, sp.  

 233-235.
2.2. Justitsministeriets overvejelser Som det fremgår af pkt. 2.1.1., er det i dag kun  

 skattesvig og indsmugling, der er omfattet af den særlige  

 strafforhøjelsesbestemmelse i straffelovens § 289. Der er  

 således ikke parallelitet mellem strafferammerne for grov skattesvig og  

 grov momssvig, idet momssvig af særlig grov karakter maksimalt kan  

 straffes med fængsel indtil 2 år, jf. momslovens § 81,  

 stk. 3, medmindre omstændighederne i det enkelte tilfælde  

 giver grundlag for at henføre forholdet under straffelovens § 279  

 om bedrageri.
 Endvidere gælder der forskellige  

 forældelsesfrister på disse områder, idet strafansvar for  

 momsunddragelse i almindelighed forældes efter 5 år, mens  

 strafansvaret for lignende overtrædelser af skattelovgivningen  

 først forældes efter 10 år, jf. herved pkt. 2.1.2.
 Skatteministeriet har som led i regeringens ønske  

 om over en bred front at styrke indsatsen over for den økonomiske  

 kriminalitet anbefalet, at straffeloven ændres, således at der  

 gennemføres en harmonisering af reglerne for overtrædelse af  

 henholdsvis momsloven og skattekontrolloven.
 Efter Skatteministeriets opfattelse bør grove  

 overtrædelser af momsloven omfattes af straffelovens § 289.  

 Endvidere bør overtrædelser af momsloven også undergives  

 en forældelsesfrist på 10 år.
Justitsministeriet er enig i, at der bør  

 gennemføres en sådan strafferetlig ligestilling mellem  

 skattesvig og momssvig.
Justitsministeriet lægger i den forbindelse i  

 lighed med Skatteministeriet bl.a. vægt på, at statens provenu  

 ved opkrævning af moms er lige så beskyttelsesværdigt som  

 provenuet af indkomstskatterne, og at omstændighederne ved momssvig  

 ikke adskiller sig så væsentligt fra skattesvigstilfældene,  

 at det kan begrunde forskellige strafmaksima og forældelsesfrister.
 Endvidere vil en udvidelse af straffelovens § 289 til  

 at omfatte grove overtrædelser af momsloven kunne medvirke til en  

 forenkling af sagerne om grove overtrædelser af momsloven, idet det  

 ikke - for at henføre forholdet under straffeloven - vil være  

 nødvendigt i det enkelte tilfælde at skulle føre bevis  

 for, at betingelserne for at dømme for bedrageri, jf. straffelovens  

 § 279, er opfyldt.
 Det foreslås på den baggrund, at straffelovens  

 § 289 ændres, således at der bliver mulighed for at straffe  

 momssvig af særlig grov karakter med fængsel indtil 4 år.  

 Endvidere foreslås straffelovens § 93, stk. 3, ændret,  

 således at alle overtrædelser af momsloven, hvorved nogen  

 unddrager sig betaling af afgift, eller som medfører, at nogen  

 uberettiget opnår udbetaling af afgift, undergives en  

 forældelsesfrist på 10 år.
Det bemærkes, at Justitsministeriet ikke herved har  

 taget stilling til, i hvilket omfang der måtte være grundlag for  

 en yderligere udvidelse af straffelovens § 289 eller for at  

 foreslå andre initiativer med henblik på andre former for  

 afgiftsunddragelse.
Videre overvejelser om disse spørgsmål sker  

 i Udvalget om økonomisk kriminalitet og datakriminalitet, jf. pkt.  

 1.4.
 Om forslagenes nærmere indhold henvises til  

 bemærkningerne til lovforslagets § 1, nr. 1, 2, og 7.
 3. Svig med midler fra De Europæiske Fællesskabers  

 budgetter.
3.1. Konventionen om beskyttelse af De Europæiske  

 Fællesskabers finansielle interesser Formålet med konventionen om beskyttelse af De  

 Europæiske Fællesskabers finansielle interesser  

 (EU-svigskonventionen), jf. lovforslagets bilag 1, er at styrke det  

 strafferetlige samarbejde mellem medlemsstaterne om bekæmpelse af svig  

 med fællesskabsmidler.
 Ved konventionen forpligter medlemsstaterne sig på  

 grundlag af en fælles definition af svig til at betragte svig med  

 fællesskabsmidler som en strafbar handling og til at fastsætte  

 strafferetlige sanktioner, herunder frihedsstraf der kan medføre  

 udlevering.
 Artikel 1 indeholder en nærmere  

 afgrænsning af konventionens anvendelsesområde.
Svig med hensyn til udgifter omfatter efter  

stk. 1, litra a, enhver forsætlig handling eller undladelse  

 vedrørende anvendelse eller forelæggelse af falske, urigtige  

 eller ufuldstændige erklæringer eller dokumenter, som  

 medfører uretmæssig oppebærelse eller tilbageholdelse af  

 midler hidrørende fra De Europæiske Fællesskabers  

 almindelige budget eller fra budgetter, der forvaltes af eller for De  

 Europæiske Fællesskaber.
Bestemmelsen omfatter endvidere  

 manglende indberetning af en oplysning ved tilsidesættelse af en  

 specifik oplysningspligt med samme følge og uretmæssig  

 anvendelse af fællesskabsmidler til andre formål end dem, de  

 oprindeligt var bevilget til.
Af den forklarende rapport vedrørende  

 EU-svigskonventionen, der er optrykt i EF-Tidende 1997, C 191, s. 1 ff,  

 fremgår, at ordet «udgifter» ikke kun omfatter tilskud og  

 støtte, der forvaltes direkte over fællesskabernes almindelige  

 budget, men også tilskud og støtte, der er opført  

 på budgetter, som forvaltes af eller for fællesskaberne.
Hermed  

 tænkes bl.a. på tilskud via Den Europæiske Udviklings- og  

 Garantifond for Landbruget.
Også tilskud og støtte fra  

 strukturfondene er omfattet, dvs.
Den Europæiske Socialfond, Den  

 Europæiske Fond for Regionaludvikling, Den Europæiske Udviklings-  

 og Garantifond for Landbruget, Udviklingssektionen, Det Finansielle  

 Instrument til Udvikling af Fiskeriet og Samhørighedsfonden.
Endvidere omfattes Udviklingsfonden, der forvaltes af  

 Kommissionen og Den Europæiske Investeringsbank.
Det samme gælder  

 visse fonde, der ikke er opført på budgettet, og som forvaltes  

 særskilt af fællesskabsorganer, der ikke har status som  

 institution, f.eks.
Det Europæiske Center for Udvikling af  

 Erhvervsuddannelse og Det Europæiske Miljøagentur.
Svig med hensyn til indtægter omfatter efter  

stk. 1, litra b, enhver forsætlig handling eller undladelse  

 vedrørende anvendelse eller forelæggelse af falske, urigtige  

 eller ufuldstændige erklæringer eller dokumenter, som  

 medfører en uretmæssig formindskelse af indtægterne  

 på De Europæiske Fælles skabers almindelige budget eller  

 på budgetter, der forvaltes af eller for De Europæiske  

 Fællesskaber.
Bestemmelsen omfatter endvidere manglende indberetning af  

 en oplysning ved tilsidesættelse af en specifik oplysningspligt og  

 uretmæssig udnyttelse af en lovligt opnået fordel med samme  

 følge.
 Af den forklarende rapport vedrørende  

 EU-svigskonventionen fremgår, at ordet «indtægter» omfatter  

 afgifter, der er pålagt handelen med tredjelande inden for rammerne af  

 den fælles landbrugspolitik, og afgifter, der er fastsat inden for  

 rammerne af den fælles markedsordning for sukker, samt told, der  

 opkræves i handelen med tredjelande.
Det fremgår endvidere af den forklarende rapport, at  

 indtægter, der udgør provenuet af anvendelsen af den ensartede  

 sats på medlemsstaternes momsberegningsgrundlag, ikke omfattes af  

 svigskonventionens definition af «indtægt», idet moms ikke er en egen  

 indtægt, som opkræves direkte til Fællesskaberne.
Uden for  

 konventionens anvendelsesområde falder også indtægter, der  

 udgør provenuet af anvendelsen af en ensartet sats på summen af  

 medlemsstaternes bruttonationalindkomst.
Efter artikel 1, stk. 2 og 3, skal hver  

 medlemsstat med forbehold af artikel 2, stk. 2, sørge for, at den  

 adfærd, der er beskrevet i stk. 1, betragtes som en strafbar  

 handling, herunder også i tilfælde, hvor adfærden  

 består i forsætlig udfærdigelse eller levering af falske,  

 urigtige eller ufuldstændige erklæringer eller dokumenter med den  

 i stk. 1 beskrevne følge.
Forbeholdet om artikel 2, stk. 2,  

 indebærer en begrænsning i kriminaliseringspligten, idet en  

 medlemsstat i mindre grove tilfælde af svig, som vedrører et  

 samlet beløb på under 4.000 ECU (efter 1. januar 1999 4.000  

 euro, jf.
Rfo nr. 1103/97 om visse bestemmelser vedrørende  

 indførelsen af euroen, for tiden ca. 29.000 kr.), kan fastsætte  

 sanktioner af en anden art end straf.
EU-svigskonventionens artikel 1, stk. 4,  

 indeholder en bestemmelse om beviset for, at en handling m.v. er begået  

 med forsæt.
Stk. 4 bygger bl.a. på en lignende bestemmelse i  

 artikel 3, stk. 3, i FN's konvention om ulovlig handel med narkotika og  

 psykotrope stoffer, som Danmark har ratificeret i 1991.
 Artikel 2 indeholder regler om de sanktioner, der  

 skal være mulighed for at anvende som reaktion på svig med  

 fællesskabsmidler.
Artikel 2, stk. 1, forpligter til at sikre, at  

 svig med fællesskabsmidler, jf. artikel 1, samt medvirken, anstiftelse  

 eller forsøg i forbindelse hermed kan straffes med strafferetlige  

 sanktioner, der er effektive, står i et rimeligt forhold til  

 overtrædelsen og har en afskrækkende virkning.
I hvert fald i  

 grove tilfælde, dvs. tilfælde, som angår et  

 mindstebeløb på højst 50.000 ECU (efter 1. januar 1999  

 50.000 euro, jf.
Rfo nr. 1103/97 om visse bestemmelser vedrørende  

 indførelsen af euroen, for tiden ca. 370.000 kr.), skal det være  

 muligt at idømme frihedsstraf, der kan medføre udlevering.
Artikel 2, stk. 1, fastsætter visse krav til  

 strafferammen.
Bestemmelsen indvirker ikke på den konkrete  

 sanktionsfastsættelse og er således ikke til hinder for, at der i  

 tilfælde af svig med fællesskabsmidler over mindstebeløbet  

 på 50.000 ECU efter en konkret vurdering udmåles en lavere straf,  

 f.eks. bøde.
Artikel 3 indeholder bestemmelser om  

 virksomhedslederes strafferetlige ansvar.
Bestemmelsen forpligter til at  

 sikre, at virksomhedsledere eller andre med beslutnings- eller  

 kontrolbeføjelser i en virksomhed kan straffes efter principperne i  

 medlemsstaternes nationale lovgivning i tilfælde af, at deres  

 underordnede på virksomhedens vegne har begået svig, der skader  

 De Europæiske Fællesskabers finansielle interesser som omhandlet  

 i artikel 1.
 Formålet med artikel 3 er at sikre, at  

 virksomhedsledere m.fl. ikke kan unddrage sig ansvar i tilfælde, hvor  

 en underordnet på virksomhedens vegne har begået svig.  

 Bestemmelsen stiller ifølge den forklarende rapport til  

 EU-svigskonventionen ikke krav til ansvarsgrundlaget, men overlader det til  

 medlemsstaterne at fastlægge betingelserne for, at virksomhedsledere  

 m.fl. kan drages strafferetligt til ansvar.
 Efter artikel 4 skal der fastsættes regler om  

 straffemyndighed, der giver mulighed for at indlede strafforfølgning  

 og pådømme lovovertrædelser, selv om svigen kun delvis har  

 tilknytning til en medlemsstats territorium.
 Artikel 4, stk. 1, medfører pligt til  

 at sikre, at der er dansk straffemyndighed, når svig, medvirken til  

 svig eller forsøg på svig begås helt eller delvis på  

 dansk territorium, herunder svig hvor fortjenesten er opnået på  

 dansk territorium.
 Dansk straffemyndighed skal også omfatte  

 tilfælde, hvor en person på dansk territorium forsætlig  

 medvirker eller anstifter til svig på et andet lands territorium. «Et  

 andet lands territorium» kan ifølge den forklarende rapport til  

 EU-svigskonventionen både være en anden medlemsstats og  

 tredjelands territorium.
Desuden skal der være mulighed for at straffe i  

 tilfælde, hvor gerningsmanden er dansk statsborger.
I sådanne  

 tilfælde kan straffemyndigheden dog betinges af, at adfærden  

 også er strafbar i det land, hvor den fandt sted.
Artikel 4,  

stk. 2, giver mulighed for at tage forbehold over for  

 pligten til at fastsætte straffemyndighed i tilfælde, hvor denne  

 bygger på, at gerningsmanden er statsborger i den  

 pågældende medlemsstat.
Denne adgang til at tage forbehold er dog  

 uden praktisk betydning for Danmarks vedkommende, idet bestemmelsen i artikel  

 5 stiller krav om straffemyndighed, hvis man ikke udleverer egne  

 statsborgere.
 Artikel 5 indeholder regler om udlevering og  

 retsforfølgning.
Artikel 5, stk. 1 og 2, medfører pligt  

 til at sikre, at medlemsstaterne kan strafforfølge egne statsborgere  

 for forhold begået i udlandet, når udlevering til en anden  

 medlemsstat er afskåret som følge af et nationalt forbud mod at  

 udlevere egne statsborgere.
Hensigten med bestemmelsen er at undgå, at  

 f.eks. en dansk statsborger, der er under mistanke for at have begået  

 svig med fællesskabsmidler i udlandet, kan gå fri for ansvar som  

 følge af, at udleveringslovens § 2 afskærer fra at udlevere  

 danske statsborgere.
Artikel 5, stk. 3, udelukker, at en  

 medlemsstat kan nægte at udlevere med henvisning til, at det drejer sig  

 om en overtrædelse af afgifts- eller toldlovgivningen.
Bestemmelsen  

 retter sig mod lande, der i modsætning til Danmark ikke har  

 tiltrådt den anden tillægsprotokol af 17. marts 1978 til den  

 europæiske udleveringskonvention, jf. herved bekendtgørelse nr.  

 108 af 11. november 1986. Denne tillægsprotokol indeholder i artikel 2  

 et lignende forbud mod at nægte udlevering for fiskale  

 forbrydelser.
Efter artikel 5, stk. 4, skal udtrykket »en  

 medlemsstats egne statsborgere« fortolkes i overensstemmelse med  

 medlemsstaternes eventuelle erklæring i henhold til artikel 6,  

 stk. 1, litra b, i den europæiske udleveringskonvention og i  

 overensstemmelse med stk. 1, litra c, i den nævnte artikel.
Det  

 indebærer for Danmarks vedkommende, at »egne statsborgere« omfatter  

 personer, der har indfødsret eller fast bopæl i Danmark,  

 Finland, Island, Norge eller Sverige.
 Imidlertid har Danmark, Finland og Sverige ved  

 undertegnelsen den 27. september 1996 af EU-udleveringskonventionen, som er  

 gennemført i dansk ret ved lov nr. 417 af 10. juni 1997, afgivet en  

 erklæring, hvori disse lande bekræfter, at de ikke vil  

 påberåbe sig de erklæringer, de har fremsat i medfør  

 af artikel 6, stk. 1, i den europæiske udleveringskonvention som  

 begrundelse for at nægte at udlevere personer fra ikke-nordiske stater,  

 som er bosat i disse lande.
Den nævnte erklæring indebærer, at  

 Danmark ikke længere ved udlevering til en medlemsstat i Den  

 Europæiske Union kan opretholde den folkeretlige adgang til at  

 nægte udlevering af sådanne personer, som består efter den  

 erklæring om begrebet »statsborger«, der blev afgivet ved Danmarks  

 ratifikation af den europæiske udleveringskonvention.
Personer fra  

 ikke-nordiske stater kan derfor ikke efter EU-udleveringskonventionen  

 nægtes udleveret fra Danmark til en medlemsstat i den Europæiske  

 Union med henvisning til, at den pågældende har bopæl i  

 Danmark, Finland eller Sverige.
 Artikel 6 fastsætter en forpligtelse for  

 medlemsstaterne til i tilfælde af grænseoverskridende  

 kriminalitet at samarbejde effektivt om efterforskning,  

 retsforfølgning og straffuldbyrdelse, f.eks. ved gensidig  

 retshjælp, udlevering, overførsel af retsforfølgning  

 eller fuldbyrdelse af straffedomme afsagt i en anden medlemsstat.
 Artikel 7 fastsætter regler om forbud mod  

 dobbelt strafforfølgning (ne bis in idem).
 Artikel 7, stk. 1, afskærer fra at  

 retsforfølge en person, over for hvem der er afsagt en straffedom i en  

 medlemsstat, for den samme handling, såfremt sanktionen, hvis den  

 pågældende blev domfældt, er fuldbyrdet, er under  

 fuldbyrdelse eller ikke længere kan fuldbyrdes efter domslandets  

 regler.
 Artikel 7, stk. 2, giver mulighed for at tage  

 forbehold, således at forbudet mod dobbelt strafforfølgning i  

 stk. 1 ikke skal være gældende i følgende  

 tilfælde:
(a) Såfremt de handlinger, med hensyn til  

 hvilke dommen blev afsagt i den anden stat, helt eller delvis er foretaget  

 på medlemsstatens eget område.
Denne undtagelse gælder dog  

 ikke, såfremt handlingen delvis er foretaget på den medlemsstats  

 område, hvor dommen blev afsagt.
 (b) Såfremt de handlinger, med hensyn til  

 hvilke dommen blev afsagt i den anden stat, krænker medlemsstatens  

 sikkerhed eller andre lige så væsentlige interesser.
 (c) Såfremt de handlinger, med hensyn til  

 hvilke dommen blev afsagt i den anden stat, blev begået af en ansat i  

 medlemsstaten i strid med dennes embedspligter.
 Efter artikel 7, stk. 3, kan en medlemsstat  

 dog ikke fravige forbudet mod dobbelt strafforfølgning, selv om  

 forholdet er omfattet af de ovennævnte undtagelser, hvis den  

 pågældende medlemsstat med hensyn til den samme handling selv har  

 anmodet den anden medlemsstat om at foretage strafforfølgning mod den  

 pågældende eller selv har udleveret den  

 pågældende.
 Endelig er det i artikel 7, stk. 4, fastsat,  

 at bilaterale eller multilaterale aftaler på området, som er  

 indgået mellem medlemsstaterne, samt erklæringer hertil ikke  

 berøres af artikel 7. Med denne bestemmelse sigtes bl.a. til  

 konventionen af 25. maj 1987 mellem De Europæiske Fællesskabers  

 medlemsstater om forbud mod dobbelt strafforfølgning (ne bis in  

 idem-konventionen), der i artikel 1 og 2 rummer undtagelsesbestemmelser  

 svarende til svigskonventionens artikel 7, stk. 2.
 Danmark har ratificeret ne bis in idem-konventionen i  

 1989, jf. bekendtgørelse nr. 77 af 8. august 1991 (Lovtidende C).
 I henhold til ne bis in idem-konventionens artikel 2,  

 stk. 1, litra a-c (der svarer til EU-svigskonventionens artikel 7,  

 stk. 2, litra a-c), er der ved ratifikationen af konventionen afgivet  

 erklæring om, at Danmark ikke skal være bundet af artikel 1 (der  

 svarer til EU-svigskonventionens artikel 7, stk. 1), i de  

 tilfælde, der er nævnt i artikel 2, stk. 1, litra a, b og  

 c.
 Endvidere er der afgivet en forklarende note om, at  

 Danmark fortolker konventionen som alene vedrørende muligheden for at  

 pålægge straf, men derimod ikke muligheden for  

 rettighedsfrakendelse.
 De medlemsstater, der er parter i aftaler som nævnt  

 i EU- svigskonventionens artikel 7, stk. 4, skal genfremsætte de  

 erklæringer, som de har afgivet i forbindelse med tiltrædelsen af  

 de pågældende instrumenter, hvis de i forhold til EU- svig  

 ønsker at udnytte de undtagelser fra forbudet mod dobbelt  

 strafforfølgning, der er nævnt i artikel 7, stk. 2. Det  

 indebærer for Danmarks vedkommende, at man ved ratifikationen af  

 EU-svigskonventionen skal genfremsætte den ovennævnte  

 erklæring om at kunne strafforfølge uanset forbudet mod dobbelt  

 strafforfølgning, som blev afgivet ved Danmarks ratifikation af ne bis  

 in idem-konventionen.
I EU-svigskonventionens artikel 8 tillægges  

 EF-Domstolen kompetence til at pådømme visse tvister mellem  

 medlemsstaterne eller mellem en eller flere medlemsstater og Kommissionen om  

 fortolkningen eller anvendelsen af EU-svigskonventionen.
Bestemmelsen giver  

 bl.a. mulighed for, at en tvist mellem en eller flere medlemsstater og  

 Kommissionen om anvendelsen af artikel 1 vedrørende definitionen af  

 svig kan indbringes for EF-Domstolen.
 Af den forklarende rapport til EU-svigskonventionen  

 fremgår, at bestemmelsen ikke giver EF-Domstolen beføjelse til  

 at anfægte afgørelser, der er truffet af de nationale domstole  

 om overtrædelse af EU-svigskonventionen eller af nationale bestemmelser  

 om gennemførelse af konventionen.
 Om EF-Domstolens kompetence til at træffe  

 præjudiciel afgørelse om fortolkningen af EU-svigskonventionen  

 henvises til pkt. 6 nedenfor.
Artikel 9 indeholder en bestemmelse om forholdet  

 mellem EU- svigskonventionen og national ret, hvorefter EU-svigskonventionen  

 ikke afskærer medlemsstaterne fra at fastsætte bestemmelser, der  

 går videre end de forpligtelser, der følger af  

 EU-svigskonventionen.
F.eks. vil medlemsstaterne kunne udvide definitionen af  

 svig i artikel 1 til også at omfatte tilfælde, hvor forholdet  

 alene kan tilregnes gerningsmanden som groft uagtsomt.
Medlemsstaterne vil  

 også kunne udforme straffebestemmelserne på en sådan  

 måde, at der kan straffes for fuldbyrdet forbrydelse i tilfælde,  

 hvor de følger, der er beskrevet i artikel 1, ikke er  

 indtrådt.
 Artikel 10-13 indeholder bestemmelser om  

 ikrafttræden m.v.
 3.2. Gældende straffebestemmelser om svig m.v.
 Generelt gælder, at svig med fællesskabsmidler  

 straffes på samme måde som svig med nationale midler, herunder  

 også efter reglerne om forsøg og medvirken.
Efter straffelovens § 279 straffes for  

bedrageri den, som for derigennem at skaffe sig eller andre  

 uberettiget vinding, ved retsstridigt at fremkalde, bestyrke eller udnytte en  

 vildfarelse bestemmer en anden til en handling eller undladelse, hvorved der  

 påføres denne eller nogen, for hvem handlingen eller undladelsen  

 bliver afgørende, et formuetab.
For at kunne straffe efter  

 straffelovens § 279 kræves det således bl.a., at der har  

 foreligget en bestemmende vildfarelse.
Det følger af straffelovens § 279, at  

 forbrydelsen først er fuldbyrdet, når formuetab (eller  

 væsentlig risiko for formuetab) er indtrådt.
Bestemmelsen  

 adskiller sig herved fra de nedennævnte bestemmelser i  

 særlovgivningen om svig i forbindelse med udbetaling af ydelser m.v. i  

 henhold til administrationen af Det Europæiske Fællesskabs  

 forordninger om markedsordninger inden for landbrug og fiskeri m.v., hvor  

 forbrydelsen allerede er fuldbyrdet, når den pågældende har  

 afgivet de urigtige eller vildledende oplysninger med forsæt til at  

 opnå uberettiget udbetaling af ydelser m.v.
Efter straffelovens § 285 er strafferammen for  

 bedrageri som udgangspunkt hæfte eller fængsel indtil 1 år  

 og 6 måneder.
Er forbrydelsen af særlig grov beskaffenhed, eller  

 er der begået et større antal forbrydelser, kan straffen stige  

 til fængsel i 8 år, jf. straffelovens § 286, stk. 2. Er  

 forbrydelsen af mindre strafværdighed på grund af de  

 omstændigheder, hvorunder handlingen er begået, det lidte  

 formuetabs ringe betydning eller af andre grunde, er straffen bøde,  

 jf. straffelovens § 287, stk. 1. Under i øvrigt formildende  

 omstændigheder kan straffen bortfalde.
Bestemmelsen i straffelovens § 171 om  

dokumentfalsk fungerer i vidt omfang som en specialbestemmelse om  

 bedrageri begået med et falsk dokument som middel.
Efter denne  

 bestemmelse straffes for dokumentfalsk den, der gør brug af et falsk  

 dokument til at skuffe i retsforhold.
Efter straffelovens § 172 kan  

 dokumentfalsk straffes med fængsel indtil 8 år.
Desuden kan nævnes straffelovens §§ 161-163 om  

urigtig erklæring m.v. til offentlig myndighed.
Efter  

 straffelovens § 161 straffes med bøde, hæfte eller under  

 skærpende omstændigheder med fængsel indtil 2 år den,  

 som for eller til en offentlig myndighed afgiver falsk erklæring  

 på tro og love eller på lignende højtidelig måde,  

 hvor sådan form er påbudt eller tilstedt.
Straffelovens  

 § 162 indeholder en bestemmelse, hvorefter den, som ellers for eller til  

 en offentlig myndighed afgiver urigtig erklæring om forhold,  

 angående hvilke den pågældende har pligt til at afgive  

 forklaring, straffes med bøde eller hæfte eller med  

 fængsel indtil 4 måneder.
Endelig er det i straffelovens  

 § 163 fastsat, at den, som i øvrigt til brug i retsforhold, der  

 vedkommer det offentlige, skriftligt eller ved andet læsbart medie  

 afgiver urigtig erklæring eller bevidner noget, som den  

 pågældende ikke har viden om, straffes med bøde,  

 hæfte eller fængsel indtil 4 måneder.
Efter bestemmelsen i straffelovens § 278,  

 stk. 1, nr. 3, straffes for underslæb den, som for  

 derigennem at skaffe sig eller andre uberettiget vinding uretmæssigt  

 forbruger penge, der er betroet den pågældende, selv om den  

 pågældende ikke var forpligtet til at holde disse afsondrede fra  

 sin egen formue.
Som det fremgår, er det en forudsætning for at  

 anvende denne bestemmelse, at pengene er »betroet« den  

 pågældende.
Det er i retspraksis antaget, at f.eks. brug af  

 socialhjælp i strid med forudsætningerne ikke er underslæb,  

 jf.
Vestre Landsrets dom offentliggjort i Ugeskrift for Retsvæsen 1937  

 s. 1103. Det må på den baggrund antages, at § 278,  

 stk. 1, nr. 3, næppe kan finde anvendelse i tilfælde, hvor  

 f.eks. støtte opnået på retmæssigt grundlag  

 efterfølgende anvendes til andet formål.
 Brug af midler til uvedkommende formål er efter  

 omstændighederne strafbart efter straffelovens § 298, nr. 2. Efter  

 denne bestemmelse straffes den, som, uden at betingelserne for at anvende  

 § 279 foreligger, ved forbrug af forudbetalt vederlag sætter sig  

 ud af stand til at levere modydelsen.
 Straffelovens bestemmelser om bedrageri, dokumentfalsk og  

 urigtig erklæring m.v. suppleres som nævnt på en  

 række områder af særlove, der indeholder bestemmelser om  

 svig med fællesskabsmidler.
 Til illustration kan nævnes lov administration af  

 Det Europæiske Fællesskabs forordninger om markedsordninger for  

 landbrugsvarer m.v., jf. lovbekendtgørelse nr. 65 af 9. februar  

 1996.
Denne lovs § 23, stk. 1, indeholder en  

 bestemmelse, hvorefter den, der bl.a. til brug for afgørelser, der  

 træffes i henhold til Det Europæiske Fællesskabs  

 forordninger om markedsordninger for landbrugsvarer m.v., giver urigtige  

 eller vildledende oplysninger eller fortier oplysninger af betydning for  

 sagens afgørelse, straffes med bøde, medmindre højere  

 straf er forskyldt efter straffeloven.
Det samme gælder den, der  

 handler i strid med vilkår, der er fastsat i en sådan  

 afgørelse, eller som forsøger herpå.
 Efter lovens § 25, stk. 1, straffes bl.a. den,  

 der begår et forhold som nævnt i § 23, stk. 1, med  

 forsæt til at unddrage sig eller andre betaling af afgifter i henhold  

 til de pågældende forordninger eller med forsæt til at  

 opnå uberettiget udbetaling af ydelser til sig selv eller andre i  

 henhold til de pågældende forordninger, med bøde,  

 hæfte eller fængsel indtil 2 år, under skærpende  

 omstændigheder indtil 4 år.
 Som et andet eksempel kan nævnes lov om  

 administration af Det Europæiske Fællesskabs forordninger  

 på fiskeriets område og administration af produktionsafgifter  

 m.v., jf. lov nr. 482 af 12. juni 1996. Denne lovs § 17 indeholder  

 lignende bestemmelser om strafansvar i anledning af svig inden for  

 fiskerisektoren.
 3.3. Dansk straffemyndighed.
 Regler om dansk straffemyndighed er fastsat i  

 straffelovens §§ 6-12. Dansk straffemyndighed omfatter bl.a. handlinger  

 foretaget i den danske stat, jf. straffelovens § 6, nr. 1,  

 (territorialprincippet) og handlinger foretaget i udlandet af personer med en  

 nærmere angivet tilknytning til Danmark, jf. straffelovens § 7,  

 stk. 1, nr. 2, jf. stk. 2 (personalitetsprincippet).
I straffelovens § 6, nr. 1, kan der ikke  

 indlægges et krav om, at hele den kriminelle virksomhed er foretaget i  

 den danske stat, for at der er dansk straffemyndighed.
Når blot en del  

 af virksomheden er foretaget her i landet, må forholdet antages at  

 være undergivet dansk straffemyndighed efter denne bestemmelse.
Er handlingen ikke foretaget i Danmark, men har den  

 virkning her i landet, kan den efter omstændighederne være  

 undergivet dansk straffemyndighed.
I de tilfælde, hvor en handlings  

 strafbarhed afhænger af eller påvirkes af en indtrådt eller  

 tilsigtet følge, betragtes handlingen således tillige som  

 foretaget dér, hvor virkningen er indtrådt eller tilsigtet at  

 skulle indtræde, jf. straffelovens § 9. Bestemmelsen giver bl.a.  

 dansk straffemyndighed i tilfælde, hvor en person fra udlandet afsender  

 et ærekrænkende brev til en person her i landet, eller hvor en  

 person fra udlandet ved et skud over den danske landegrænse  

 dræber en person her i landet.
Har den kriminelle virksomhed - hverken for så vidt  

 angår handling eller virkning - ingen tilknytning til Danmark, kan der  

 i stedet være dansk straffemyndighed efter straffelovens § 7,  

 stk. 1, nr. 2. Efter denne bestemmelse er det en betingelse for dansk  

 straffemyndighed i forhold til udlandshandlinger, at gerningsmanden er  

 dansk statsborger eller har bopæl i Danmark, og at handlingen er  

 strafbar både efter gerningsstedets lov og dansk lov (dobbelt  

 strafbarhed). Det er endvidere en forudsætning, at den  

 pågældende danske straffebestemmelse ikke efter sit  

 gerningsindhold er territorialt begrænset til dansk område.
Efter  

 stk. 2 finder bestemmelsen tilsvarende anvendelse med hensyn til  

 udlandshandlinger begået af en person, der har indfødsret eller  

 bopæl i de andre nordiske lande, og som opholder sig her i landet.
De ovennævnte bestemmelser suppleres af  

 straffelovens § 8. Efter denne bestemmelse er der efter  

 omstændighederne dansk straffemyndighed i forhold til udlandshandlinger  

 uden hensyn til, hvor gerningsmanden hører hjemme.
Dette gælder  

 bl.a. i tilfælde, hvor »handlingen er omfattet af mellemfolkelig  

 overenskomst, ifølge hvilken Danmark er forpligtet til at foretage  

 retsforfølgning«, jf. § 8, nr. 5. Formålet med denne  

 bestemmelse, der blev indsat ved lov nr. 322 af 4. juni 1986, er bl.a. at  

 opfylde - og at muliggøre opfyldelse af fremtidige - konventioner  

 eller andre mellemfolkelige aftaler, der indebærer en forpligtelse for  

 Danmark til at have dansk straffemyndighed med henblik på at kunne  

 strafforfølge nærmere angivne overtrædelser, jf. herved  

 Folketingstidende 1985-86, Tillæg A, sp. 2080-2081 og 2087.
 Når der i medfør af de ovennævnte  

 regler sker påtale her i landet, skal afgørelsen såvel om  

 straf som om andre retsfølger af handlingen ske efter danske regler,  

 jf. straffelovens § 10, stk. 1. I de tilfælde, hvor forholdet  

 er undergivet dansk straffemyndighed i medfør af straffelovens  

 § 7, kan der dog ikke idømmes strengere straf end efter  

 gerningsstedets lovgivning, jf. straffelovens § 10, stk. 2.
 3.4. Gældende regler om internationalt samarbejde på det  

 strafferetlige område.
Spørgsmålet om udlevering af  

 lovovertrædere til en anden EU- medlemsstat afgøres efter loven  

 om udlevering af lovovertrædere (udleveringsloven), jf.  

 lovbekendtgørelse nr. 110 af 18. februar 1998. Efter udleveringslovens  

 § 2 kan en dansk statsborger ikke udleveres.
Det er imidlertid ikke  

 ensbetydende med, at man i Danmark er afskåret fra at  

 strafforfølge danske statsborgere i tilfælde, hvor forbrydelsen  

 er begået i udlandet.
Således har Danmark som hovedregel  

 straffemyndighed over for danskere, der i udlandet har begået strafbart  

 forhold, jf. ovenfor om straffelovens §§ 7 og 8.
 Lov nr. 27 af 3. februar 1960 om udlevering af  

 lovovertrædere til Finland, Island, Norge og Sverige, som ændret  

 ved lov nr. 251 af 12. juni 1975 (den nordiske udleveringslov), tillader i  

 begrænset omfang udlevering af danske statsborgere, hvilket bl.a. har  

 baggrund i det nære retsfællesskab mellem de nordiske lande.  

 Efter denne lovs § 2 kan en dansk statsborger udleveres, hvis den  

 pågældende i de sidste 2 år forud for den strafbare  

 handling har haft bopæl i det land, hvortil udlevering ønskes,  

 eller den handling, der ønskes udlevering for, eller en tilsvarende  

 handling efter dansk ret kan medføre højere straf end  

 fængsel i 4 år.
Efter udleveringslovens § 3, stk. 1, som  

 affattet ved lov nr. 417 af 10. juni 1997 (Gennemførelse af  

 EU-udleveringskonventionen) kan udlevering til en medlemsstat i Den  

 Europæiske Union ske for handlinger, der efter dansk ret kan  

 medføre frihedsstraf i mindst 6 måneder.
Det gælder dog  

 kun i tilfælde, hvor anmodning om udlevering fremsættes efter, at  

 EU-udleveringskonventionen er trådt i kraft mellem Danmark og  

 vedkommende medlemsstat i Den Europæiske Union, jf. § 2, 3. pkt.,  

 i ændringsloven.
Bortset fra disse tilfælde kan udlevering til  

 såvel EU-medlemsstater som til andre stater i almindelighed kun ske,  

 hvis handlingen efter dansk ret kan medføre højere straf end  

 fængsel i 1 år.
Efter den nordiske udleveringslov kræves som  

 udgangspunkt ikke, at det pågældende forhold er strafbart efter  

 dansk ret.
Efter denne lovs § 3, stk. 1, kan der således i  

 almindelighed ske udlevering til et af de nordiske lande, når  

 handlingen efter det begærende lands lovgivning kan medføre  

 højere straf end bøde.
 Overførsel af retsforfølgning  

 reguleres i loven om overførsel til et andet land af  

 retsforfølgning i straffesager, jf. lov nr. 252 af 12. juni 1975 som  

 ændret ved § 4 i lov nr. 322 af 4. juni 1986. Overførsel  

 sker på grundlag af reglerne i Europarådets konvention af 15. maj  

 1972 om overførsel af retsforfølgning i straffesager.  

 Hovedformålet med konventionen er at give mulighed for, at  

 retsforfølgning i anledning af en lovovertrædelse kan finde sted  

 i det land - dvs. gerningslandet, bopælslandet eller et andet land -  

 hvor det under hensyn til samtlige foreliggende omstændigheder  

 skønnes mest hensigtsmæssigt.
Loven indebærer, at lovovertrædelser, der er  

 omfattet af konventionen, kan retsforfølges efter konventionens regler  

 og lovens bestemmelser.
Efter konventionens artikel 2 medfører en  

 anmodning om overførsel af retsforfølgning i en straffesag til  

 Danmark, at de danske myndigheder bliver kompetente til at indlede  

 retsforfølgning i sagen, selv om sagen ikke i øvrigt  

 måtte være undergivet dansk straffemyndighed, jf. herved  

 straffelovens § 8, nr. 5.
 Konventionen er indtil videre kun ratificeret af et mindre  

 antal lande (pr. 4. januar 1999 af foruden Danmark: Østrig, Tjekkiet,  

 Estland, Letland, Holland, Norge, Slovakiet, Spanien, Sverige, Tyrkiet og  

 Ukraine). I et vist omfang sker dog også overførsel af  

 retsforfølgning til og fra andre lande på grundlag af lovens og  

 konventionens retningslinier.
 Siden 1970 har der mellem de nordiske lande foreligget en  

 samarbejdsaftale om retsforfølgning i et andet nordisk land end  

 dér, hvor den strafbare handling er begået, jf. herved  

 Anklagemyndighedens Årsberetning 1976, s. 53-61, og Rigsadvokatens  

 Meddelelse nr. 5/1978 og 11/1982.
Samarbejdsaftalen indebærer, at  

 retsforfølgning for en lovovertrædelse, som er begået i et  

 nordisk land (gerningslandet), kan ske i et andet nordisk land, hvis den  

 mistænkte er bosat i dette land, og overtrædelsen også er  

 strafbar efter dette lands lovgivning.
Det samme gælder, såfremt  

 mistænkte opholder sig i det andet land, og det af særlige grunde  

 findes hensigtsmæssigt, at forfølgningen sker dér, og  

 forholdet hører under dette lands straffemyndighed.  

 Retsforfølgningen sker efter straffe- og procesreglerne i det land,  

 som overtager sagen (det anmodede land), jf. samarbejdsaftalens § 1.
Samarbejdsaftalen gælder i sin helhed i forholdet  

 mellem nordiske lande, som ikke begge har tilsluttet sig den europæiske  

 konvention om overførsel af retsforfølgning i straffesager,  

 dvs.
Finland og Island.
Samarbejdsaftalens §§ 4, 5, 7 og 8, der  

 fastsætter regler om fremgangsmåden ved anmodning om  

 overførsel af retsforfølgning, gælder ud over og i stedet  

 for konventionens bestemmelser i forholdet mellem de nordiske lande, der har  

 tilsluttet sig konventionen, dvs.
Danmark, Norge og Sverige.
Overførsel af straffuldbyrdelse reguleres i  

 loven om international fuldbyrdelse af straf m.v., jf. lov nr. 323 af 4. juni  

 1986 som ændret ved § 2 i lov nr. 291 af 24. april 1996. Herefter  

 kan der ske overførsel af straffuldbyrdelse på grundlag af  

 Europarådets konvention af 21. marts 1983 om overførsel af  

 domfældte og Europarådets konvention af 28. maj 1970 om  

 straffedommes internationale retsvirkninger.
Herudover giver loven under  

 visse betingelser mulighed for at overføre straffuldbyrdelse på  

 grundlag af overenskomst med en anden stat og efter aftale i det enkelte  

 tilfælde.
 Mellem de nordiske lande gælder lov nr. 214 af 31.  

 maj 1963 om samarbejde mellem Finland, Island, Norge og Sverige  

 angående fuldbyrdelse af straf m.v. som ændret ved lov nr. 322 af  

 4. juni 1986 og lov nr. 291 af 24. april 1996. Loven giver mulighed for  

 mellem de nordiske lande at overføre fuldbyrdelsen af straffedomme,  

 herunder bl.a. domme til fængselsstraf, hæfte og bøder.  

 Endvidere indeholder loven hjemmel til overførsel af afgørelser  

 om samfundstjeneste og overførsel af tilsyn m.v. i betingede domme og  

 ved prøveløsladelse.
 For så vidt angår retshjælp  

 henvises til Europarådets konvention af 20. april 1959 om gensidig  

 retshjælp i straffesager med tilhørende protokol, jf.  

 bekendtgørelse nr. 18 af 17. juli 1963 og bekendtgørelse nr. 82  

 af 4. september 1986 (begge i Lovtidende C). Retshjælpskonventionen er  

 ikke transformeret til dansk ret, men det antages bl.a. med støtte i  

 afgørelserne offentliggjort i Ugeskrift for Retsvæsen 1972, s.  

 600 (Højesteret) og 1988, s. 203 (Vestre Landsret), at f.eks. en  

 udenlandsk begæring om beslaglæggelse af bevismidler kan  

 imødekommes, uanset om der mellem Danmark og den begærende stat  

 består en aftale herom, forudsat at der ville kunne ske  

 beslaglæggelse af bevismidler i en tilsvarende straffesag her i  

 landet.
 Retshjælpskonventionen giver bl.a. mulighed for at  

 afslå at yde retshjælp, såfremt begæringen  

 angår en forbrydelse, der af den stat, over for hvilken  

 begæringen fremsættes, betragtes som en politisk forbrydelse  

 eller en forbrydelse, der har forbindelse med en politisk forbrydelse, jf.  

 retshjælpskonventionens artikel 2, litra a.
 For så vidt angår de nordiske lande henvises  

 endvidere til den nordiske overenskomst af 26. april 1974 om gensidig  

 retshjælp, jf. bekendtgørelse nr. 100 af 15. september 1975  

 (Lovtidende C), der bl.a. fastsætter regler om fremsættelse og  

 behandling af retsanmodninger om forkyndelse og bevisoptagelse.
Om videregivelse af fortrolige oplysninger kan finde sted  

 til udenlandske myndigheder, afhænger af, om videregivelsen er  

 berettiget, jf. straffelovens § 152 og § 152 e og  

 forvaltningslovens § 27. Når regeringen i overensstemmelse med  

 reglerne i grundlovens § 19 har indgået en international  

 overenskomst med fremmede stater, som bl.a. indebærer, at den danske  

 stat er forpligtet til at videregive fortrolige oplysninger, antages det, at  

 videregivelse af fortrolige oplysninger til opfyldelse af den  

 pågældende internationale forpligtelse ikke er uberettiget efter  

 straffelovens bestemmelser om tavshedspligt.
Det er endvidere antaget, at  

 videregivelse af fortrolige oplysninger til udenlandske myndigheder efter  

 omstændighederne også kan være berettiget, selv om der ikke  

 gælder en konventionsmæssig forpligtelse hertil.
 Regler om forbud mod dobbelt strafforfølgning  

 (ne bis in idem) er fastsat i straffelovens § 10 a og § 10 b.  

 Efter § 10 a, stk. 1, kan en person, over for hvem der er afsagt  

 (1) en straffedom i den stat, hvor handlingen er begået, eller (2) en  

 dom, der er omfattet af (a) den europæiske konvention om straffedommes  

 internationale retsvirkninger eller (b) af lov om overførsel til et  

 andet land af retsforfølgning i straffesager, som udgangspunkt ikke  

 strafforfølges her i landet for den samme handling, når den  

 pågældende er endeligt frifundet, den idømte sanktion er  

 fuldbyrdet, under fuldbyrdelse eller bortfaldet efter domslandets regler,  

 eller når den pågældende er fundet skyldig, uden at der er  

 fastsat nogen sanktion.
Straffelovens § 10 a, stk. 2, indeholder en  

 række undtagelser fra forbudet mod dobbelt strafforfølgning.  

 Således kan forbudet fraviges, når handlingen er omfattet af  

 straffelovens § 6, dvs. handlingen er begået på dansk  

 territorium, og når handlingen omfattes af § 8, nr. 1, dvs.  

 handlingen krænker den danske stats selvstændighed, sikkerhed,  

 forfatning eller offentlige myndigheder, en embedspligt mod staten eller  

 sådanne interesser, hvis retsbeskyttelse i den danske stat  

 forudsætter en særlig tilknytning til denne.
Undtagelsen med  

 hensyn til § 8, nr. 1, gælder dog ikke, hvis  

 strafforfølgningen i domslandet er sket efter anmodning fra den danske  

 anklagemyndighed.
 Sker der efter reglerne i straffelovens § 10 a  

 strafforfølgning mod en person, som i en anden stat er pålagt en  

 sanktion for samme handling, skal der i det omfang, denne sanktion er  

 fuldbyrdet, ske en tilsvarende nedsættelse af den sanktion, der  

 pålægges her i landet, jf. straffelovens § 10 b.
 Er en person, der har dansk indfødsret eller er  

 bosat i den danske stat, i en fremmed stat straffet for en handling, der  

 efter dansk ret kan medføre frakendelse eller fortabelse af kald eller  

 erhverv eller anden rettighed, kan frakendelse heraf ske efter offentlig  

 påtale her i landet, jf. straffelovens § 11. Med denne bestemmelse  

 sigtes bl.a. til tilfælde, der omfattes af straffelovens § 79 om  

 frakendelse af retten til at udøve visse former for virksomhed.
3.5. Justitsministeriets overvejelser 3.5.1. EU-svigskonventionens artikel 1  

 indeholder bl.a. definitionen af EU-svig og afgrænser dermed det  

 område, som konventionen forpligter til at kriminalisere, jf. pkt.  

 3.1.
Den adfærd, som efter artikel 1 skal være  

 strafbar, vil i langt de fleste tilfælde være omfattet af  

 straffelovens § 279. Imidlertid må artikel 1 antages også at  

 medføre en pligt til at kunne straffe i tilfælde, hvor der ikke  

 har foreligget en bestemmende vildfarelse.
Dette vil f.eks. gælde, hvis  

 ikke blot den enkelte medarbejder er vidende om forholdet, men hele  

 institutionen, hvor den pågældende er ansat, ser igennem fingre  

 med, at der sker uretmæssig udbetaling af midler fra budgetter, der  

 forvaltes af eller for De Europæiske Fællesskaber.
 Endvidere skal der være mulighed for at straffe i  

 tilfælde, hvor fordele f.eks. i form af støtte til et bestemt  

 formål er opnået på retmæssigt grundlag, men hvor  

 støtten efterfølgende uretmæssigt anvendes til andre  

 formål.
 Som nævnt under pkt. 3.1, er der bl.a. i  

 administrationslovene inden for landbrug og fiskeri m.v. fastsat bestemmelser  

 om strafansvar for personer, der til brug for afgørelser om betaling  

 af afgifter eller udbetaling af ydelser i henhold til vedkommende forordning  

 giver urigtige eller vildledende oplysninger af betydning for sagens  

 afgørelse, for at unddrage sig eller andre betaling af afgifter eller  

 opnå uberettiget udbetaling af ydelser til sig selv eller andre.  

 Strafansvaret omfatter også den, der for uretmæssigt at unddrage  

 sig eller andre betaling af afgifter eller opnå uberettiget udbetaling  

 af ydelser til sig selv eller andre handler i strid med de vilkår, der  

 er fastsat i en afgørelse om udbetaling af støtte eller  

 afgiftsfritagelse.
Sådanne særlovsbestemmelser findes imidlertid  

 ikke på alle områder, hvor der af eller for De Europæiske  

 Fællesskaber forvaltes budgetmidler.
Som eksempel kan peges på  

 lovbekendtgørelse nr. 318 af 18. maj 1989 med senere ændringer  

 om tilskud til efteruddannelse inden for jordbrugserhvervene.
Denne lov  

 indeholder ikke straffebestemmelser.
Muligheden for at straffe svig i  

 forbindelse med opnåelse af tilskud beror derfor på straffelovens  

 bestemmelser, herunder navnlig § 279 om bedrageri.
Som et andet eksempel kan nævnes lov nr. 335 af 1.  

 maj 1996 om administration af tilskud fra Den Europæiske Socialfond.  

 Denne lov kriminaliserer i et vist omfang adfærd i forbindelse med  

 opnåelse af tilskud fra Den Europæiske Socialfond på  

 urigtigt grundlag.
Efter § 13, stk. 3, jf. stk. 1, kan der  

 således straffes i tilfælde, hvor der i forbindelse med  

 indgivelse af en ansøgning om tilskud fra Socialfonden eller i  

 forbindelse med gennemførelsen af et projekt med tilskud fra  

 Socialfonden er afgivet urigtige oplysninger eller fortiet  

 omstændigheder, som er af betydning for berettigelsen af det ydede  

 tilskud, eller i øvrigt mod bedre vidende uberettiget modtaget tilskud  

 fra Socialfonden.
Er der i forbindelse med indgivelse af ansøgning om  

 tilskud fra Socialfonden eller i forbindelse med gennemførelsen af et  

 projekt med tilskud fra Socialfonden udvist svigagtigt forhold, er der  

 ligeledes mulighed for at straffe, jf. § 13, stk. 3, jf.  

 stk. 2. De nævnte forhold straffes efter lovens § 13,  

 stk. 3, med bøde, medmindre højere straf er forskyldt  

 efter anden lovgivning.
Der sigtes herved bl.a. til straffelovens § 279  

 om bedrageri.
 En model for gennemførelse af EU-svigskonventionens  

 artikel 1 kunne være at gennemgå de allerede gældende  

 regler i særlovgivningen og foretage de tilpasninger, som en  

 sådan gennemgang måtte vise behov for, eventuelt suppleret med en  

 »overbygningsbestemmelse« i straffeloven ad modum straffelovens § 289.  

 En sådan fremgangsmåde, der vil føre til en lang  

 række ensartede bestemmelser i særlovgivningen, forekommer af  

 lovtekniske grunde ikke hensigtsmæssig.
En anden mulighed er at gennemføre artikel 1 ved en  

 ny, generel bestemmelse i straffeloven om EU-svig.
En sådan  

 straffelovsbestemmelse vil dog ikke overflødiggøre en  

 gennemgang af straffebestemmelserne i særlovgivningen, idet der  

 på et senere tidspunkt må tages stilling til, i hvilket omfang en  

 sådan ny straffelovsbestemmelse medfører behov for tilpasning,  

 eventuelt ophævelse, af de nugældende straffebestemmelser i  

 særlovgivningen.
Justitsministeriet finder efter en samlet vurdering af  

 fordele og ulemper ved de to modeller, at det vil være rigtigst, at  

 artikel 1 i EU-svigskonventionen gennemføres ved, at der i  

 straffeloven indsættes en ny, generel bestemmelse, som særligt  

 tager sigte på forsætligt EU-svig.
En sådan bestemmelse vil  

 ikke blot omfatte de gældende ordninger vedrørende EU's  

 indtægter og udgifter, men også de ordninger, der i fremtiden  

 måtte blive indført.
 Sammenfattende stilles på den baggrund  

 forslag om, at der i straffeloven som § 289 a indsættes en  

 bestemmelse om EU-svig.
Den foreslåede bestemmelse vil generelt  

 indebære, at EU's finansielle interesser med hensyn til indtægter  

 gives den samme strafferetlige beskyttelse, som gælder her i landet med  

 hensyn til de af statens indtægter, der består i skat og - efter  

 nærværende lovforslags § 1, nr. 7 - moms.
For så vidt  

 angår EU's udgifter (støtteordninger m.v.) indebærer  

 forslaget, at EU-støtte undergives en strafferetlig beskyttelse, der  

 på nogle punkter går videre end det, der gælder for  

 nationale støtteordninger.
Justitsministeriet er således opmærksom  

 på, at indførelse af en sådan bestemmelse bl.a. rejser  

 spørgsmål om, hvorvidt nationale støtteordninger m.v.  

 bør undergives en strafferetlig beskyttelse, der svarer til den, der  

 foreslås med hensyn til EU-støtteordninger m.v.  

 Gennemførelsen af en sådan udvidelse rejser imidlertid en  

 række spørgsmål af principiel og praktisk karakter.
Dette  

 skyldes ikke mindst, at der er tale om så forskelligartede ordninger,  

 at der ikke uden videre bør gælde det samme på f.eks. det  

 erhvervsmæssige og det sociale område i relation til at anvende  

 udbetalte midler til andre formål end dem, midlerne er givet til.  

 Justitsministeriet har derfor ikke ment at burde stille forslag herom inden  

 for rammerne af dette lovforslag.
 Om det nærmere indhold af den foreslåede  

 bestemmelse henvises til bemærkningerne til lovforslagets  

 § 1, nr. 8.
 Justitsministeriet vil, hvis lovforslaget vedtages,  

 orientere samtlige ministerier om indholdet af den nye bestemmelse om EU-svig  

 og anmode om, at de berørte ministerier ved førstkommende  

 lejlighed gennemgår de gældende bestemmelser i lovgivningen inden  

 for ministeriets område med henblik på i fornødent omfang  

 at fremsætte lovforslag om at ophæve eller eventuelt at tilpasse  

 straffebestemmelser i særlove (dvs. straffebestemmelser i love uden for  

 straffeloven) i lyset af den nye generelle bestemmelse i straffelovens  

 § 289 a om EU- svig.
Da den foreslåede bestemmelse i § 289 a kun  

 omfatter forsætlige forhold, jf. straffelovens § 19, vil  

 særlovsbestemmelser være nødvendige i det omfang, der skal  

 kunne straffes i tilfælde af uagtsomhed, eventuelt grov uagtsomhed.  

 Udgangspunktet for forholdet mellem sådanne særlovsbestemmelser  

 og den nye straffelovsbestemmelse vil være, at forsætlige forhold  

 henføres til straffelovsbestemmelsen.
I det omfang en forsætlig  

 overtrædelse, f.eks. på grund af beløbet størrelse,  

 kan afgøres med en bøde, bør det imidlertid ikke  

 være udelukket, at forholdet kan henføres til  

 særlovsbestemmelsen.
Adgangen til at idømme bøde for  

 forsætlig EU-svig efter § 289 a vil i så fald navnlig  

 få praktisk betydning på områder, hvor der ikke findes  

 særlovsbestemmelser.
 3.5.2. Som nævnt i pkt. 3.1, medfører  

 EU-svigskonventionens artikel 2 bl.a. pligt til at sikre, at EU-svig i  

 hvert fald i grove tilfælde, dvs. tilfælde, som angår et  

 mindstebeløb på højst 50.000 ECU (efter 1. januar 1999  

 50.000 euro, for tiden ca. 370.000 kr.), kan straffes med frihedsstraf, der  

 kan medføre udlevering.
Gennemføres forslaget om EU-svig, jf. straffelovens  

 § 289 a i lovforslagets § 1, nr. 8, vil der i tilfælde af  

 EU-svig om beløb på minimum 370.000 kr. være mulighed for  

 at straffe med fængsel indtil 4 år.
Der vil derfor også  

 være mulighed for at udlevere i sådanne tilfælde, jf.  

 ovenfor pkt. 3.4.
 Bl.a. på den baggrund medfører  

 gennemførelsen af artikel 2 ikke yderligere behov for lovgivning.
 3.5.3. Artikel 3 fastsætter som nævnt i  

 pkt. 3.1 pligt til at sikre, at virksomhedsledere og andre med beslutnings-  

 og kontrolbeføjelser i en virksomhed kan straffes i tilfælde,  

 hvor underordnede har begået EU-svig på virksomhedens vegne.
 Pligten til at kunne straffe bestemmes af principperne i  

 medlemsstaternes nationale lovgivning.
 På den baggrund må kriminaliseringspligten  

 anses for opfyldt ved straffelovens bestemmelser om medvirken i § 23 og  

 om tilregnelse i § 19 sammenholdt med den foreslåede bestemmelse  

 om EU-svig i § 289 a.
 Gennemførelsen af artikel 3 medfører derfor  

 ikke behov for yderligere lovgivning.
 3.5.4. Artikel 4-7 i EU-svigskonventionen  

 indeholder en række bestemmelser om straffemyndighed, udlevering og  

 retsforfølgning, pligt til samarbejde ved grænseoverskridende  

 kriminalitet samt forbud mod dobbelt strafforfølgning (ne bis in  

 idem), jf. pkt. 3.1.
Efter Justitsministeriets opfattelse opfylder de  

 gældende danske regler om straffemyndighed og internationalt  

 strafferetligt samarbejde m.v., jf. pkt. 3.3 og 3.4, de forpligtelser, som  

 følger af de nævnte bestemmelser i EU-svigskonventionen.
Dette  

 forudsætter dog, at Danmark ved ratifikationen afgiver erklæring  

 vedrørende forbudet mod dobbelt strafforfølgning, jf.  

 konventionens artikel 7, stk. 2, svarende til den erklæring, som  

 blev afgivet ved ratifikationen af konventionen mellem De Europæiske  

 Fællesskabers medlemsstater om forbud mod dobbelt  

 strafforfølgning.
 Der stilles på den baggrund ikke forslag om  

 ændringer på dette område.
4. Bestikkelse 4.1. Første protokol til konventionen om beskyttelse af De  

 Europæiske Fællesskabers finansielle interesser Formålet med protokollen til konventionen om  

 beskyttelse af De Europæiske Fællesskabers finansielle interesser  

 (første protokol), jf. lovforslagets bilag 2, er at styrke det  

 strafferetlige samarbejde mellem medlemsstaterne om bekæmpelse af  

 bestikkelse, der involverer medlemsstaternes tjenestemænd og  

 fællesskabstjenestemænd, og som skader eller vil kunne skade De  

 Europæiske Fællesskabers finansielle interesser.
 Ved protokollen forpligter medlemsstaterne sig til at  

 kriminalisere aktiv og passiv bestikkelse i forbindelse med svig med  

 fællesskabsmidler, der involverer nationale tjenestemænd,  

 herunder fra andre medlemsstater, og fællesskabstjenestemænd.
 Artikel 1 indeholder bl.a. en definition af  

 begreberne »tjenestemand«, »fællesskabstjenestemand« og »national  

 tjenestemand«.
 Ved begrebet »tjenestemand« forstås  

 både fællesskabstjenestemand og national tjenestemand, herunder  

 enhver tjenestemand fra en anden medlemsstat.
 Begrebet »fællesskabstjenestemand« omfatter  

 enhver, der har status som tjenestemand eller kontraktansat i henhold til  

 vedtægten for tjenestemænd i De Europæiske  

 Fællesskaber eller ansættelsesvilkårene for de  

 øvrige ansatte i disse Fællesskaber.
 Endvidere omfattes enhver, som af medlemsstaterne eller af  

 en offentlig eller privat institution er stillet til rådighed for De  

 Europæiske Fællesskaber, og som dér udøver hverv  

 svarende til de hverv, der udøves af tjenestemænd eller  

 øvrige ansatte i De Europæiske Fællesskaber.
Endelig sidestilles med  

 fællesskabstjenestemænd medlemmer af de organer, der er oprettet  

 i overensstemmelse med traktaterne om oprettelse af De Europæiske  

 Fællesskaber, samt personalet i disse organer, for så vidt  

 vedtægten for tjenestemænd i de Europæiske  

 Fællesskaber eller ansættelsesvilkårene for de  

 øvrige ansatte i disse Fællesskaber ikke finder anvendelse  

 på dem.
Som eksempel kan nævnes Den Europæiske  

 Investeringsbank, Det Europæiske Miljøagentur og Det  

 Europæiske Overvågningscenter for Narkotika og  

 Narkotikamisbrug.
Medlemmer af Kommissionen for De Europæiske  

 Fællesskaber, Europa-Parlamentet, De Europæiske  

 Fællesskabers Domstol og De Europæiske Fællesskabers  

 Revisionsret omfattes ikke umiddelbart af definitionen af ordet  

 »fællesskabstjenestemand«.
Om denne personkreds er der imidlertid  

 fastsat særlige regler i protokollens artikel 4, stk. 2, jf.  

 nedenfor.
Ved udtrykket »national tjenestemand« forstås  

 en tjenestemand eller anden person, der virker i offentlig tjeneste som  

 defineret i den nationale lovgivning i den medlemsstat, hvor personen  

 varetager et sådant hverv, med henblik på anvendelse af den  

 pågældende medlemsstats strafferet.
Ved retsforfølgning i  

 en medlemsstat, der involverer en tjenestemand i en anden medlemsstat, er den  

 retsforfølgende medlemsstat dog kun forpligtet til at anvende  

 definitionen af »national tjenestemand«, i det omfang denne definition er  

 forenelig med dens nationale lovgivning.
 I artikel 2 afgrænses den adfærd, der  

 består i passiv bestikkelse, og som medlemsstaterne forpligtes til at  

 gøre strafbar.
 Som passiv bestikkelse betragtes det forhold, at en  

 tjenestemand med forsæt, direkte eller gennem tredjemand, anmoder om  

 eller modtager fordele, uanset disses art, for sig selv eller tredjemand,  

 eller tager imod et løfte herom, for i strid med sine officielle  

 pligter at udføre eller undlade at udføre en handling, der er  

 omfattet af vedkommendes hverv eller udøvelsen heraf, og som skader  

 eller vil kunne skade De Europæiske Fællesskabers finansielle  

 interesser.
 I artikel 3 beskrives den adfærd, der  

 består i aktiv bestikkelse, og som medlemsstaterne ligeledes forpligtes  

 til at gøre strafbar.
 Som aktiv bestikkelse anses det forhold, at en  

 person med forsæt, direkte eller gennem tredjemand, lover eller yder en  

 tjenestemand en fordel, uanset dennes art, for tjenestemanden selv eller  

 tredjemand, for at tjenestemanden i strid med sine officielle pligter  

 foretager eller undlader at foretage en handling, der er omfattet af den  

 pågældendes hverv eller udøvelsen heraf, og som skader  

 eller vil kunne skade de Europæiske Fællesskabers finansielle  

 interesser.
 Artikel 4 indeholder bestemmelser om strafferetlig  

 ligestilling af nationale tjenestemænd m.v. og  

 fællesskabstjenestemænd m.v.
 Efter bestemmelsens stk. 1 skal  

 straffebestemmelserne om svig med fællesskabsmidler, jf.  

 EU-svigskonventionens artikel 1, som begås af nationale  

 tjenestemænd under udøvelsen af deres hverv, finde anvendelse i  

 samme omfang i tilfælde, hvor svigen begås af  

 fællesskabstjenestemænd under udøvelsen af deres  

 hverv.
Efter bestemmelsens stk. 2 skal  

 straffebestemmelserne om svig med fællesskabsmidler samt aktiv og  

 passiv bestikkelse, der begås af eller over for ministre i dens  

 regering, medlemmer af dens parlamentariske forsamlinger, af dens  

 højesteret eller af dens revisionsret under udøvelsen af deres  

 hverv, finde anvendelse i samme omfang i tilfælde, hvor  

 overtrædelsen begås af eller over for medlemmer af henholdsvis  

 Kommissionen for De Europæiske Fællesskaber, Europa-Parlamentet,  

 EF-Domstolen og De Europæiske Fællesskabers Revisionsret under  

 udøvelsen af deres hverv.
Da der i Danmark ikke findes en  

 revisionsret, indebærer dette udtryk for Danmarks vedkommende i stedet  

 en henvisning til Rigsrevisionen.
I artikel 4, stk. 3, er indsat en  

 undtagelsesbestemmelse, der giver mulighed for at fravige pligten i artikel  

 4, stk. 2, til at ligestille medlemmer af Kommissionen med ministre i de  

 medlemsstater, hvor ministres strafferetlige ansvar er reguleret i en  

 særlovgivning.
Benyttes denne mulighed for at fravige pligten til  

 ligestilling, skal det i stedet sikres, at medlemmer af Kommissionen omfattes  

 af de strafferetlige bestemmelser, der vedtages til gennemførelse af  

 pligten til at kriminalisere svig med fællesskabsmidler samt aktiv og  

 passiv bestikkelse, der involverer nationale tjenestemænd og  

 fællesskabstjenestemænd.
 Artikel 4, stk. 3, medfører for Danmarks  

 vedkommende, at der ikke er pligt til at anvende ministeransvarlighedslovens  

 regler på medlemmer af Kommissionen, forudsat at det sikres, at  

 medlemmer af Kommissionen omfattes af de almindelige straffebestemmelser om  

 svig med fællesskabsmidler og om aktiv og passiv bestikkelse.
I artikel 4, stk. 4, fastsættes det, at  

 stk. 1-3 ikke berører de bestemmelser om straffeproces og  

 domstolskompetence, der gælder i hver enkelt medlemsstat.
Bestemmelsen  

 medfører for Danmarks vedkommende bl.a., at forpligtelsen til  

 ligestilling ifølge artikel 4 ikke indvirker på de særlige  

 regler, der er fastsat om ministres ansvar i rigsretsloven.
Endelig fastsættes i artikel 4, stk. 5,  

 bestemmelser vedrørende immunitet, der medfører, at protokollen  

 ikke berører bestemmelserne om ophævelse af immunitet for  

 personale ved Fællesskabernes institutioner.
Ophævelse af  

 immunitet i overensstemmelse med reglerne i protokollen vedrørende De  

 Europæiske Fællesskabers privilegier og immuniteter er  

 således en betingelse for at kunne straffe sådant personale.
 Artikel 5 indeholder bestemmelser om sanktioner for  

 aktiv og passiv bestikkelse samt medvirken og anstiftelse hertil.
Artikel 5, stk. 1, forpligter til at sikre, at  

 der kan straffes med sanktioner, der er effektive, står i et rimeligt  

 forhold til overtrædelsen og har en afskrækkende virkning,  

 herunder i hvert fald i grove tilfælde frihedsstraf, der kan  

 medføre udlevering.
Bestemmelsen overlader det til medlemsstaterne at  

 afgrænse de tilfælde, der skal anses for grove.
Bestemmelsen  

 indvirker ikke på sanktionsfastsættelsen i konkrete sager.
Artikel 5, stk. 2, regulerer forholdet mellem  

 strafforfølgning og disciplinærforfølgning i anledning af  

 det samme forhold.
Bestemmelsen fastsætter, at stk. 1 ikke  

 berører de kompetente myndigheders udøvelse af  

 disciplinære beføjelser over for nationale tjenestemænd  

 eller fællesskabstjenestemænd.
 Bestemmelsen giver endvidere mulighed for, at de nationale  

 domstole ved fastlæggelsen af en strafferetlig sanktion i henhold til  

 principperne i deres nationale lovgivning kan tage hensyn til  

 disciplinære sanktioner, som tidligere er pålagt samme person for  

 samme adfærd.
Artikel 6 fastsætter regler om  

 straffemyndighed.
Efter bestemmelsen er der pligt til at sikre  

 straffemyndighed i tilfælde, hvor lovovertrædelsen helt eller  

 delvis er begået på medlemsstatens område.
 Endvidere er der pligt til at have straffemyndighed i  

 tilfælde, hvor gerningsmanden er statsborger eller tjenestemand i  

 medlemsstaten, og i tilfælde, hvor lovovertrædelsen er  

 begået over for en national tjenestemand eller en  

 fællesskabstjenestemand, jf. artikel 1, eller et medlem af en af de i  

 artikel 4, stk. 2, nævnte fællesskabsinstitutioner, og den  

 pågældende er statsborger i medlemsstaten.
 Endelig skal der være straffemyndighed i  

 tilfælde, hvor gerningsmanden er fællesskabstjenestemand i en  

 fællesskabsinstitution med hjemsted i den pågældende  

 medlemsstat.
Artikel 6, stk. 2, indebærer, at der  

 ikke kan tages forbehold for så vidt angår pligten til at have  

 straffemyndighed i tilfælde, hvor forholdet helt eller delvis er  

 begået på eget territorium.
For så vidt angår de  

 øvrige tilfælde åbner bestemmelsen mulighed for at tage  

 forbehold om ikke at fastsætte straffemyndighed i et eller flere af  

 tilfældene eller om kun at fastsætte straffemyndighed i  

 særlige tilfælde eller på særlige betingelser.
 Artikel 7 regulerer forholdet mellem protokollen og  

 EU- svigskonventionen, idet den gør en lang række bestemmelser i  

 EU-svigskonventionen anvendelige i forhold til protokollens bestemmelser om  

 aktiv og passiv bestikkelse i forbindelse med svig med  

 fællesskabsmidler.
 I artikel 8 tillægges EF-Domstolen kompetence  

 til at pådømme tvister mellem medlemsstaterne eller mellem en  

 eller flere medlemsstater og Kommissionen om fortolkningen eller anvendelsen  

 af protokollen.
 Bestemmelsen giver bl.a. mulighed for, at en tvist mellem  

 en eller flere medlemsstater og Kommissionen om anvendelsen af begrebet  

 »fællesskabstjenestemand« i artikel 1 og om anvendelsen af begreberne  

 passiv og aktiv bestikkelse m.v. i artikel 2, 3 og 4 kan indbringes for  

 EF-Domstolen.
 Bestemmelsen giver i lighed med artikel 8 i  

 EU-svigskonventionen ikke EF-Domstolen beføjelse til at anfægte  

 afgørelser, der er truffet af de nationale domstole om  

 overtrædelse af protokollen.
 Om EF-Domstolens kompetence til at træffe  

 præjudiciel afgørelse om fortolkningen af protokollen henvises  

 til pkt. 6 nedenfor.
 Artikel 9-12 indeholder bestemmelser om  

 ikrafttræden m.v.
4.2. Konventionen om bekæmpelse af bestikkelse, som involverer  

 tjenestemænd ved De Europæiske Fællesskaber eller i Den  

 Europæiske Unions medlemsstater Formålet med konventionen om bekæmpelse af  

 bestikkelse, som involverer tjenestemænd ved De Europæiske  

 Fællesskaber eller i Den Europæiske Unions medlemsstater  

 (EU-bestikkelseskonventionen), jf. lovforslagets bilag 5, er at styrke  

 det strafferetlige samarbejde mellem medlemsstaterne om bekæmpelse af  

 bestikkelse, der involverer medlemsstaternes tjenestemænd og  

 fællesskabstjenestemænd.
 Ved konventionen forpligter medlemsstaterne sig på  

 grundlag af en fælles definition af aktiv og passiv bestikkelse til at  

 betragte sådan adfærd, der involverer nationale  

 tjenestemænd, herunder tjenestemænd fra andre medlemsstater, og  

 fællesskabstjenestemænd, som en strafbar handling og til at  

 fastsætte strafferetlige sanktioner, herunder frihedsstraf der kan  

 medføre udlevering.
EU-bestikkelseskonventionen bygger på de samme  

 principper som første protokol til EU-svigskonventionen, jf. ovenfor  

 pkt. 4.1. EU-bestikkelseskonventionen har imidlertid et videre  

 anvendelsesområde end første protokol, idet konventionen retter  

 sig mod bestikkelse generelt.
Konventionen er således ikke som  

 første protokol begrænset til tilfælde, hvor bestikkelsen  

 har forbindelse med svig med fællesskabsmidler.
Første protokol  

 er herefter praktisk set uden selvstændig betydning.
 Artikel 1 indeholder en definition af begreberne  

 »tjenestemand«, »fællesskabstjenestemand« og »national tjenestemand«.  

 Bestemmelsen svarer til artikel 1 i første protokol til EU-  

 svigskonventionen.
I artikel 2 og 3 afgrænses den adfærd,  

 der består i henholdsvis passiv og aktiv bestikkelse.
Bestemmelserne  

 svarer til artikel 2 og 3 i første protokol til EU-svigskonventionen  

 med den afvigelse, at bestemmelserne i bestikkelseskonventionen ikke er  

 begrænset til tilfælde, hvor bestikkelsen skader eller vil kunne  

 skade De Europæiske Fællesskabers finansielle interesser.
 Artikel 4 indeholder bestemmelser, der i lighed med  

 artikel 4, stk. 2, i første protokol til EU-svigskonventionen  

 forpligter til strafferetlig ligestilling mellem ministre og medlemmer af  

 Kommissionen, nationale parlamentsmedlemmer og medlemmer af  

 Europa-Parlamentet, højesteretsdommere og medlemmer af EF-Domstolen  

 samt medlemmer af nationale revisionsretter og medlemmer af De  

 Europæiske Fællesskabers Revisionsret.  

 EU-bestikkelseskonventionens artikel 4 indeholder herudover i lighed med  

 artikel 4, stk. 3-5, i første protokol bestemmelser, der bl.a.  

 giver mulighed for at undlade at ligestille medlemmer af Kommissionen med  

 ministre for så vidt angår ministeransvarlighedsloven og  

 rigsretsloven.
 Artikel 5 og 7 indeholder bestemmelser om  

 henholdsvis sanktioner og straffemyndighed, der svarer til henholdsvis  

 artikel 5 og 6 i første protokol til EU-svigskonventionen.
 Artikel 6, 8, 9, 10 og 11 indeholder bestemmelser  

 om henholdsvis virksomhedslederes strafferetlige ansvar, udlevering og  

 retsforfølgning, forpligtelse til samarbejde ved  

 grænseoverskridende kriminalitet, forbud mod dobbelt  

 strafforfølgning og forholdet mellem EU-bestikkelseskonventionen og  

 nationale straffebestemmelser, der svarer til henholdsvis artikel 3, 5, 6, 7  

 og 9 i EU-svigskonventionen og artikel 7 i første protokol til denne  

 konvention.
I artikel 12, stk. 1-2, fastsættes  

 bestemmelser om EF-Domstolens kompetence til at behandle tvister mellem  

 medlemsstaterne om fortolkningen eller anvendelsen af konventionen og mellem  

 en eller flere medlemsstater og Kommissionen vedrørende anvendelse af  

 visse af konventionens bestemmelser.
Lignende bestemmelser er fastsat i  

 artikel 8 i første protokol til EU-svigskonventionen.
 Om de særlige bestemmelser i  

 EU-bestikkelseskonventionens artikel 12, stk. 3-6, der giver de  

 nationale domstole mulighed for at anmode EF-Domstolen om træffe  

 præjudiciel afgørelse om fortolkningen af visse af konventionens  

 bestemmelser, henvises til pkt. 6 nedenfor.
 Artikel 13-16 indeholder bestemmelser om  

 ikrafttrædelse m.v.
4.3. OECD-konventionen om bekæmpelse af bestikkelse af  

 udenlandske tjenestemænd i forbindelse med internationale  

 forretningstransaktioner Parallelt med arbejdet i Den Europæiske Union har  

 der i OECD været iværksat initiativer med henblik på at  

 indføre et globalt forbud mod aktiv bestikkelse.
Blandt disse  

 initiativer kan nævnes OECD's rekommandation af 23. maj 1997 om  

 bekæmpelse af bestikkelse i international handel, der bl.a. indeholder  

 en opfordring til at kriminalisere bestikkelse af udenlandske  

 tjenestemænd og til at udelukke virksomheder m.v. fra at kunne  

 trække udgifter til bestikkelse fra i skat.
 I forlængelse af ovennævnte  

 OECD-rekommandation er udarbejdet konventionen om bekæmpelse af  

 bestikkelse af udenlandske tjenestemænd i forbindelse med  

 internationale forretningstransaktioner (OECD-bestikkelseskonventionen), jf.  

lovforslagets bilag 6.
 Formålet med denne konvention er at  

 indføre et globalt forbud mod bestikkelse i forbindelse med  

 internationale forretningstransaktioner.
 Ved konventionen forpligter de deltagende stater sig  

 på grundlag af en fælles definition af bestikkelse af udenlandske  

 tjenestemænd til at betragte sådan adfærd som en strafbar  

 handling og til at fastsætte effektive, forholdsmæssige og  

 afskrækkende sanktioner.
 I OECD-bestikkelseskonventionens artikel 1  

 defineres den lovovertrædelse, der består i bestikkelse af  

 udenlandske tjenestemænd.
 Efter artikel 1, stk. 1, skal det betragtes  

 som en strafbar handling, at en person forsætligt tilbyder, lover eller  

 giver en utilbørlig økonomisk eller anden fordel, enten direkte  

 eller gennem mellemmænd, til en udenlandsk tjenestemand, enten til  

 tjenestemanden selv eller til tredjemand, for at få tjenestemanden til  

 at foretage eller undlade at foretage en handling i forbindelse med  

 udøvelse af tjenstlige pligter, for derved at opnå eller  

 bibeholde forretninger eller anden uretmæssig fordel i internationale  

 forretningsforhold.
 Efter artikel 1, stk. 2, skal medvirken til,  

 herunder tilskyndelse til, hjælp til og meddelagtighed i, eller  

 godkendelse af en handling, hvis formål er at bestikke en udenlandsk  

 tjenestemand, være strafbar.
 Endvidere skal forsøg på og  

 sammensværgelse for at bestikke en udenlandsk tjenestemand være  

 strafbart i samme omfang som forsøg på og sammensværgelse  

 for at bestikke statens egne tjenestemænd.
 Efter artikel 1, stk. 4, litra a,  

 forstås ved »en udenlandsk tjenestemand« (1) enhver, der som  

 ansat eller folkevalgt varetager et hverv inden for lovgivning, forvaltning  

 eller domstolene i et andet land, og (2) enhver, der udøver en  

 offentlig funktion for et land, herunder en offentlig styrelse eller en  

 offentlig virksomhed, samt (3) enhver ansat i eller repræsentant  

 for en offentlig international organisation.
 Med udtrykket »offentlig virksomhed« (»public enterprise«)  

 sigtes ifølge s. 13 i den forklarende rapport til  

 OECD-bestikkelseskonventionen til selskaber, som vedkommende stats regering  

 direkte eller indirekte kan udøve en dominerende indflydelse på,  

 f.eks. fordi regeringen er indehaver af aktiemajoriteten eller har flertallet  

 af stemmer i virksomhedens ledende organer, og som ikke virker på  

 sædvanlige markedsvilkår (dvs. i det væsentlige på  

 samme vilkår som en tilsvarende privat virksomhed).
 Efter artikel 1, stk. 4, litra b, omfatter  

 udtrykket »et andet land« alle administrative niveauer og  

 underinddelinger i det offentlige på såvel nationalt som lokalt  

 plan.
 Endelig omfatter udtrykket »at handle eller undlade at  

 handle i forbindelse med udøvelse af tjenstlige pligter« efter  

 artikel 1, stk. 4, litra c, enhver brug af en tjenestemands  

 stilling, uanset om dette måtte være inden for eller uden for  

 vedkommendes fastsatte kompetence.
I artikel 2 fastsættes en pligt til i  

 overensstemmelse med nationale retsprincipper at kunne drage juridiske  

 personer til ansvar for bestikkelse af udenlandske tjenestemænd.
Af den  

 forklarende rapport til OECD-bestikkelseskonventionen s. 13 fremgår i  

 den forbindelse, at der ikke er en konventionsmæssig forpligtelse til  

 at fastsætte strafansvar for juridiske personer, hvis denne ansvarsform  

 ikke i forvejen er kendt i national ret.
 Artikel 3 forpligter bl.a. til at sikre, at  

 bestikkelse af udenlandske tjenestemænd kan straffes med effektive,  

 forholdsmæssige og afskrækkende sanktioner, herunder, for  

 så vidt angår fysiske personer, med frihedsstraf, der kan  

 medføre udlevering.
 Der skal også være mulighed for at  

 beslaglægge og konfiskere udbytte m.v. ved bestikkelse.
 Endvidere skal det sikres, at juridiske personer, der  

 efter national ret ikke kan pålægges strafansvar for bestikkelse  

 (fordi denne særlige ansvarsform ikke kendes i national ret), i stedet  

 kan pålægges andre effektive, forholdsmæssige og  

 afskrækkende sanktioner, herunder af økonomisk art.
Endelig indeholder bestemmelsen en forpligtelse til at  

 overveje at pålægge yderligere civile eller administrative  

 sanktioner i tilfælde, hvor en person er blevet idømt sanktioner  

 for bestikkelse af en udenlandsk tjenestemand.
Hermed tænkes, for  

 så vidt angår juridiske personer, f.eks. på udelukkelse fra  

 offentlig støtte og midlertidig eller varig udelukkelse fra deltagelse  

 i offentlige udbud m.v., jf. den forklarende rapport s. 14.
 Artikel 4 fastsætter bl.a. en pligt til at  

 sikre straffemyndighed i tilfælde, hvor lovovertrædelsen helt  

 eller delvis er begået på eget territorium.
 Endvidere skal der i de tilfælde, hvor en stat i  

 forvejen kan strafforfølge egne statsborgere for forhold begået  

 i udlandet, være mulighed for på samme betingelser at  

 strafforfølge egne statsborgere for bestikkelse af en udenlandsk  

 tjenestemand, når forholdet er begået i udlandet.
 Artikel 5 fastsætter bl.a., at efterforskning  

 og strafforfølgning sker efter nationale regler, og artikel 6  

 indeholder en pligt til at sikre, at nationale regler om forældelse  

 giver en passende periode til at kunne efterforske og strafforfølge  

 bestikkelse af udenlandske tjenestemænd.
 Artikel 7 indeholder en forpligtelse til at  

 sørge for, at nationale bestemmelser om hæleri (»hvidvaskning«,  

 »money laundering«) kommer til at omfatte bestikkelse af udenlandske  

 tjenestemænd uden hensyn til, hvor bestikkelsen blev begået.  

 Denne forpligtelse gælder dog kun, i det omfang bestikkelse af egne  

 tjenestemænd indgår som en førforbrydelse i nationale  

 bestemmelser om hvidvaskning.
 Artikel 8 indeholder regler om regnskaber.  

 Bestemmelsen forpligter til inden for rammerne af national lovgivning om  

 bogføring og regnskabsaflæggelse mv. samt af regnskabs- og  

 revisionsstandarder at sørge for forskrifter, der måtte  

 være nødvendige for at forbyde virksomheder at oprette konti  

 uden for bogføringen, at udøve transaktioner, der ikke  

 bogføres eller er utilstrækkeligt identificeret, at registrere  

 ikke- eksisterende udgifter, optage forpligtelser med urigtig identificering  

 af deres formål så vel som at anvende falsk dokumentation, alt  

 med det formål at bestikke fremmede tjenestemænd eller skjule  

 sådan bestikkelse.
 Endvidere forpligter bestemmelsen til at have civile,  

 administrative eller strafferetlige sanktioner, der er effektive,  

 forholdsmæssige og afskrækkende, for overtrædelse af dette  

 forbud.
 Artikel 9 og 10 indeholder bestemmelser om  

 retshjælp og udlevering, og artikel 11 fastsætter pligt  

 til at udpege en eller flere nationale myndigheder, der har ansvar bl.a. for  

 at modtage og sende internationale retsanmodninger.
Artikel 12 indeholder en forpligtelse for de  

 deltagende stater til at samarbejde om udformning af en  

 opfølgningsmekanisme, der systematisk kan overvåge og fremme  

 gennemførelse af konventionen.
Opfølgningen på  

 OECD-konventionen vil i første fase ske på skriftligt grundlag,  

 hvor deltagerlandene ud fra en skriftlig besvarelse af et spørgeskema  

 i en skriftlig rapport gensidigt skal overvåge implementeringen.
I  

 anden fase vil landene i en arbejdsgruppe gensidigt undersøge  

 håndhævelsen af konventionen.
Artikel 13-17 indeholder bestemmelser om  

 ikrafttræden m.v.
Efter artikel 15 træder  

 OECD-bestikkelseskonventionen som udgangspunkt først i kraft,  

 når 5 ud af de 10 mest eksporterende lande har ratificeret  

 konventionen.
Konventionen er trådt i kraft den 15. februar 1999.
4.4. Europarådets strafferetskonvention om korruption og  

 GRECO-aftalen 4.4.1. I november 1996 vedtog Europarådets  

 Ministerkomité som opfølgning af den 19. europæiske  

 justitsministerkonference i Valetta i 1994 en handlingsplan mod korruption.  

 Endvidere vedtog Europarådets stats- og regeringschefer på deres  

 andet topmøde i Strasbourg i oktober 1997 en handlingsplan, der med  

 henblik på at fremme samarbejdet om bekæmpelse af korruption,  

 herunder forbindelsen til organiseret kriminalitet og hvidvaskning af penge,  

 bl.a. pålagde Ministerkomitéen at sikre, at der hurtigt blev  

 udarbejdet internationale retsakter i overensstemmelse med den  

 førstnævnte handlingsplan mod korruption.
 Ministerkomitéen vedtog på den baggrund den  

 6. november 1997 beslutning nr. (97) 24 om de 20 vejledende retningslinier  

 for bekæmpelse af korruption (the Twenty Guiding Principles for the  

 Fight Against Corruption), der bl.a. opfordrede Den Tværfaglige Gruppe  

 vedrørende Korruption (the Multidisciplinary Group on Corruption)  

 (GMC) til at fremskynde udarbejdelsen af internationale retsakter i  

 overensstemmelse med handlingsplanen mod korruption og af et udkast til  

 aftale om oprettelse af en hensigtsmæssig og effektiv mekanisme til  

 overvågning af de enkelte landes gennemførelse af de  

 nævnte retningslinier og de påtænkte internationale  

 retsakter.
 Ved beslutning nr. (98) 7 vedtog Ministerkomitéen  

 den 5. maj 1998 et af GMC udarbejdet udkast til aftale om oprettelse af  

 Sammenslutningen af Stater mod Korruption - GRECO (GRECO-aftalen).
GMC færdiggjorde i september 1998 et udkast til  

 strafferetskonvention om korruption (Criminal Law Convention on Corruption)  

 (Europarådets korruptionskonvention), som i november samme år  

 blev godkendt af Ministerkomitéen.
Korruptionskonventionen blev  

 herefter åbnet for undertegnelse den 27. januar 1999, hvor Danmark som  

 et af de første lande undertegnede konventionen.
 Europarådets korruptionskonvention og GRECO-aftalen  

 er optaget som henholdsvis bilag 8 og 9 til lovforslaget.
4.4.2. Formålet med Europarådets  

 korruptionskonvention er at styrke det internationale samarbejde om  

 bekæmpelse af korruption.
Ved konventionen påtager de deltagende  

 stater sig at samordne kriminaliseringen af korruption og at forbedre det  

 internationale strafferetlige samarbejde om bekæmpelse af korruption.  

 Endvidere forpligter de sig gennem GRECO til at underkaste sig en gensidig  

 evaluering af den lovgivning og praksis, som det enkelte medlem har vedtaget  

 med henblik på gennemførelse af korruptionskonventionen, jf.  

 pkt. 4.4.3.
Korruptionskonventionen består af 5 kapitler.  

Kapitel I (artikel 1) indeholder en definition af visse centrale  

 begreber i konventionen.
Kapitel II (artikel 2-23) indeholder  

 bestemmelser om de foranstaltninger, der skal træffes på  

 nationalt plan.
Kapitel III (artikel 24) omhandler overvågningen  

 af gennemførelsen af konventionen i national ret, og kapitel IV  

 (artikel 25-31) regulerer det internationale samarbejde om  

 bekæmpelse af korruption.
Endelig indeholder kapitel V (artikel  

 32-42) en række afsluttende bestemmelser, der bl.a.  

 indebærer, at stater, der ikke i forvejen er medlem af GRECO,  

 automatisk bliver medlem heraf, når korruptions-konventionen  

 træder i kraft for den pågældende stats vedkommende.
 Efter artikel 1, litra a, anvendes udtrykket  

 »tjenestemand« i konventionen i den betydning, som udtrykkene »offentlig  

 ansat«, »øvrighedsperson«, »borgmester«, »minister« eller »dommer« har  

 i national ret i den stat, hvor den pågældende person  

 udøver sin tjeneste, og således som dette udtryk anvendes i den  

 pågældende stats strafferet.
 Ifølge artikel 1, litra b, omfatter  

 udtrykket »dommer« både anklagere og personer, der udøver  

 domsmyndighed.
 Efter artikel 1, litra c, skal en stat ved  

 strafforfølgning, der omfatter en tjenestemand fra en anden stat, kun  

 anvende den nævnte definition på en tjenestemand, såfremt  

 denne definition er forenelig med statens nationale ret.
 Endelig sigtes med udtrykket »juridisk person« i  

 konventionen alene til enheder, der har denne status i henhold til den  

 nationale lovgivning, der finder anvendelse, dog ikke stater og andre  

 offentlige organer under udøvelse af offentligretlige  

 beføjelser samt offentligretlige internationale organisationer, jf.  

artikel 1, litra d.
Artikel 2-6 og 9-11 indeholder bestemmelser, der  

 medfører pligt til at kunne straffe aktiv og passiv bestikkelse i  

 offentlig tjeneste og hverv.
Disse bestemmelser suppleres i artikel 7 og 8 af  

 bestemmelser, der medfører pligt til at kunne straffe aktiv og passiv  

 bestikkelse i private retsforhold (»den private sektor«). Om bestikkelse i  

 den private sektor henvises endvidere til pkt. 4.5. vedrørende EU's  

 fælles aktion om bestikkelse i den private sektor.
 Om aktiv bestikkelse i offentlig tjeneste  

 fastsættes det i artikel 2, at det skal være en strafbar  

 handling i henhold til national ret, at en person med forsæt, direkte  

 eller gennem tredjemand, lover, tilbyder eller giver en national tjenestemand  

 en utilbørlig fordel, uanset dennes art, enten til tjenestemanden selv  

 eller til tredjemand, for at få tjenestemanden til at foretage eller  

 undlade at foretage en handling i forbindelse med udøvelsen af  

 tjenesten.
 Om passiv bestikkelse i offentlig tjeneste  

 fastsættes det i artikel 3, at det skal være en strafbar  

 handling i henhold til national ret, at en national tjenestemand med  

 forsæt, direkte eller gennem tredjemand, anmoder om eller modtager en  

 utilbørlig fordel, uanset dennes art, enten til tjenestemanden selv  

 eller til tredjemand, eller tager imod et tilbud eller løfte om en  

 sådan fordel, for at foretage eller undlade at foretage en handling i  

 forbindelse med udøvelsen af tjenesten.
 Efter artikel 4, 6 og 10 skal det sikres, at  

 handlinger som nævnt i artikel 2 og 3 også er strafbare i henhold  

 til national ret, når handlingen omfatter en person, der er (1)  

 medlem af en national, offentlig forsamling med lovgivende eller  

 administrativ myndighed, (2) medlem af en offentlig forsamling med  

 lovgivende eller administrativ myndighed i en anden stat og (3) medlem  

 af en parlamentarisk forsamling i en international eller overnational  

 organisation, som den pågældende stat er medlem af.
 Efter artikel 5, 9 og 11 skal det endvidere sikres,  

 at handlinger som nævnt i artikel 2 og 3 også er strafbare i  

 henhold til national ret, når handlingen omfatter (1) en  

 tjenestemand i en anden stat, (2) en tjenestemand eller anden  

 kontraktsansat i henhold til vedtægten for en international eller  

 overnational organisation eller organ, som den pågældende stat er  

 medlem af, og en person, uanset om den pågældende er stillet til  

 rådighed for vedkommende organisation eller organ, når den  

 pågældende udøver hverv svarende til de hverv, der  

 udøves af den nævnte tjenestemand eller repræsentant, samt  

(3) en person, der udøver domsmyndighed eller er tjenestemand  

 ved en international domstol, hvis kompetence er anerkendt af den  

 pågældende stat.
 Efter artikel 36 kan en stat afgive erklæring  

 om, at det alene skal være strafbart i henhold til national ret at  

 udøve aktiv og passiv bestikkelse i forhold til udenlandske  

 tjenestemænd efter artikel 5, tjenestemænd i internationale  

 organisationer efter artikel 9 eller dommere og tjenestemænd ved  

 internationale domstole efter artikel 11, i det omfang den  

 pågældende tjenestemand eller dommer foretager eller undlader at  

 foretage en handling i strid med sine pligter.
 Endvidere kan en stat efter artikel 37,  

 stk. 1, forbeholde sig ret til helt eller delvis at undlade at  

 fastsætte, at det er en strafbar handling efter national ret at handle  

 som nævnt i artikel 4, 6 og 10 eller for en udenlandsk tjenestemand at  

 begå passiv bestikkelse som nævnt i artikel 5.
 Om aktiv bestikkelse i den private sektor  

 fastsættes det i artikel 7, at det skal være en strafbar  

 handling i henhold til national ret, at en person som led i sine  

 forretningsmæssige aktiviteter med forsæt, direkte eller gennem  

 tredjemand, lover, tilbyder eller giver en utilbørlig fordel, uanset  

 dennes art, til en person, der i en hvilken som helst egenskab leder eller  

 arbejder for en virksomhed i den private sektor, enten til den  

 pågældende selv eller til tredjemand, for at denne person i strid  

 med sine pligter skal foretage eller undlade at foretage en handling.
 Om passiv bestikkelse i den private sektor  

 fastsættes det i artikel 8, at det skal være en strafbar  

 handling i henhold til national ret, at en person, der i en hvilken som helst  

 egenskab leder eller arbejder for en virksomhed i den private sektor, som led  

 i sine forretningsmæssige aktiviteter med forsæt, direkte eller  

 gennem tredjemand, anmoder om eller modtager en utilbørlig fordel,  

 uanset dennes art, enten til den pågældende selv eller til  

 tredjemand, eller tager imod et tilbud eller løfte om en sådan  

 fordel, for i strid med sine pligter at foretage eller undlade at foretage en  

 handling.
 Efter artikel 37, stk. 1, kan staten  

 forbeholde sig ret til helt eller delvis at undlade at fastsætte, at  

 det er en strafbar handling efter national ret at handle som nævnt i  

 artikel 7 og 8.
 Bestemmelserne i artikel 2-11 om aktiv og passiv  

 bestikkelse suppleres i artikel 12-14 af bestemmelser, der medfører  

 pligt til at kriminalisere visse forhold, der er beslægtede med  

 bestikkelse (»handel med indflydelse«), hvidvaskning af udbytte fra  

 bestikkelse, jf. herom pkt. 5.2., samt visse regnskabsmæssige  

 lovovertrædelser med tilknytning til bestikkelse.
 Efter artikel 12 skal det være en strafbar  

 handling i henhold til national ret, at (1) en person med  

 forsæt, direkte eller gennem tredjemand, lover, giver eller tilbyder en  

 utilbørlig fordel, uanset dennes art, til en person, der hævder  

 eller bekræfter at være i stand til at udøve upassende  

 (»improper«) indflydelse på beslutninger, der træffes af en af de  

 i artikel 2, 4-6 og 9-11 nævnte personer, enten til den  

 pågældende selv eller til tredjemand, som modydelse for, at den  

 pågældende udøver den upassende indflydelse, samt at  

(2) en sådan person anmoder om eller modtager en  

 utilbørlig fordel, uanset dennes art, eller tager imod et tilbud eller  

 løfte om en sådan fordel som modydelse for at udøve den  

 upassende indflydelse, uanset om indflydelsen udøves, og om den  

 formodede indflydelse fører til det tilsigtede resultat.
 Efter artikel 37, stk. 1, kan staten  

 forbeholde sig ret til helt eller delvis at undlade at fastsætte, at  

 det er en strafbar handling i henhold til national ret at handle som  

 nævnt i artikel 12.
 Artikel 14 medfører pligt til at sikre, at  

 der i henhold til national ret kan pålægges strafferetlige eller  

 andre sanktioner, når en person med forsæt foretager eller  

 undlader at foretage følgende handlinger for at begå, skjule  

 eller dække over de i artikel 2-12 nævnte handlinger, i det  

 omfang den pågældende stat ikke har taget forbehold: a) at  

 udarbejde eller anvende en faktura eller et andet regnskabsmæssigt  

 dokument eller fortegnelse med falske eller ufuldstændige oplysninger;  

b) ulovligt at undlade at registrere en betaling.
 Efter artikel 15 skal det være strafbart i  

 national ret at hjælpe eller tilskynde til udførelsen af en  

 strafbar handling i henhold til korruptionskonventionen.
 Artikel 16 fastsætter, at konventionens  

 bestemmelser ikke berører bestemmelser i traktater, protokoller eller  

 statutter eller gennemførelsesbestemmelser, der knytter sig hertil,  

 vedrørende ophævelse af immunitet.
Artikel 17 fastsætter regler om  

 straffemyndighed.
Efter bestemmelsen er der pligt til at sikre  

 straffemyndighed i tilfælde, hvor lovovertrædelsen helt eller  

 delvis er begået statens område.
 Endvidere er der pligt til at have straffemyndighed i  

 tilfælde, hvor gerningsmanden er statsborger eller tjenestemand i  

 staten eller medlem af en af statens offentlige forsamlinger, og i  

 tilfælde, hvor lovovertrædelsen angår en af statens  

 tjenestemænd eller et medlem af en af statens offentlige forsamlinger  

 eller en person som nævnt i artikel 9-11, der også er en af dens  

 statsborgere.
Artikel 17, stk. 2, sammenholdt med artikel  

 37, stk. 2, indebærer, at der ikke kan tages forbehold for  

 så vidt angår pligten til at have straffemyndighed i  

 tilfælde, hvor forholdet helt eller delvis er begået på  

 eget territorium.
For så vidt angår de øvrige  

 tilfælde åbner bestemmelsen mulighed for at tage forbehold om  

 ikke at fastsætte straffemyndighed i et eller flere af tilfældene  

 eller om kun at fastsætte straffemyndighed i særlige  

 tilfælde eller på særlige betingelser.
 Har en stat benyttet muligheden for at tage forbehold i  

 medfør af artikel 17, stk. 2, skal staten efter artikel 17,  

stk. 3, have straffemyndighed i tilfælde, hvor den  

 påståede gerningsmand befinder sig inden for statens territorium,  

 og staten alene på grund af vedkommendes statsborgerskab ikke udleverer  

 den pågældende efter have modtaget en begæring herom.
 Efter artikel 17, stk. 4, udelukker  

 konventionen ikke udøvelse af straffemyndighed i henhold til national  

 ret.
Artikel 18 og 19 indeholder bestemmelser om  

 strafansvar for juridiske personer og om sanktioner og foranstaltninger i  

 anledning af sådant ansvar.
Der henvises herom til pkt. 5.2.
I artikel 19 fastsættes endvidere  

 bestemmelser om sanktioner og foranstaltninger som følge af fysiske  

 personers strafansvar.
Efter stk. 1 skal der på baggrund af  

 alvoren af de strafbare handlinger, som konventionen angår, kunne  

 pålægges sanktioner og foranstaltninger, som er effektive,  

 står i et rimeligt forhold til overtrædelsen og har en  

 afskrækkende virkning for strafbare handlinger i henhold til artikel 2-  

 14, herunder straf i form af frihedsberøvelse, som kan medføre  

 udlevering.
Bestemmelsen indvirker ikke på sanktionsfastsættelsen  

 i konkrete sager.
 Artikel 19, stk. 3, medfører pligt til  

 at sikre, at der kan ske konfiskation eller anden berøvelse af  

 redskaber eller udbytte fra strafbare handlinger i henhold til konventionen  

 eller af formuegoder, hvis værdi modsvarer sådant udbytte.
Artikel 20 forpligter de deltagende stater til at  

 sikre, at personer eller enheder er specialiseret i bekæmpelse af  

 korruption og har den nødvendige uafhængighed i overensstemmelse  

 med den pågældende stats grundlæggende retsprincipper,  

 så de kan udføre deres hverv effektivt og uden  

 utilbørligt pres.
Det skal endvidere sikres, at personalet ved  

 sådanne enheder har den fornødne uddannelse og de  

 fornødne økonomiske ressourcer til deres opgaver.
Artikel 21 fastsætter bestemmelser om  

 samarbejde med og mellem nationale myndigheder.
Bestemmelsen forpligter til  

 at sikre, at offentlige myndigheder samt tjenestemænd i  

 overensstemmelse med national ret samarbejder med de nationale myndigheder,  

 der er ansvarlige for efterforskning og retsforfølgning af strafbare  

 handlinger dels ved at oplyse de sidstnævnte myndigheder om  

 sager, hvor der er rimelig grund til at antage, at der er begået en  

 strafbar handling i henhold til artikel 2-14, dels ved efter anmodning  

 at give de sidstnævnte myndigheder alle nødvendige  

 oplysninger.
 Artikel 22 medfører pligt til at kunne yde  

 effektiv og passende beskyttelse af personer, der anmelder strafbare  

 handlinger i henhold til artikel 2-14 eller på anden måde  

 samarbejder med de efterforskende og retsforfølgende myndigheder, og  

 af vidner, der afgiver forklaringer om sådanne handlinger.
 Efter artikel 23, stk. 1, skal hver stat  

 vedtage sådanne lovgivningsmæssige og andre foranstaltninger,  

 herunder foranstaltninger der tillader anvendelse af særlige  

 efterforskningsmetoder, som måtte være nødvendige i  

 overensstemmelse med national ret, for at kunne lette indsamlingen af  

 bevismateriale vedrørende strafbare handlinger i henhold til artikel  

 2-14 og for at kunne identificere, efterspore, fastfryse og beslaglægge  

 redskaber og udbytte fra korruption eller formuegoder, hvis værdi  

 modsvarer sådant udbytte, som kan underkastes de i henhold til artikel  

 19, stk. 3, fastsatte foranstaltninger (konfiskation m.v.).
 Efter artikel 23, stk. 2, skal nationale  

 domstole eller andre kompetente myndigheder kunne beordre, at  

 bankoplysninger, økonomiske oplysninger eller handelsmæssige  

 oplysninger gøres tilgængelige eller beslaglægges med  

 henblik på at udføre de handlinger, der er omhandlet i  

 stk. 1.
 Endelig medfører artikel 23, stk. 3, at  

 bankhemmeligheden ikke må udgøre en hindring for de  

 foranstaltninger, der er fastsat i stk. 1 og 2.
Efter artikel 24 overvåger Sammenslutningen  

 af Stater mod Korruption (GRECO) de kontraherende parters  

 gennemførelse af konventionen.
Bestemmelsen skal sammenholdes med  

artikel 32, stk. 3 og 4, hvorefter stater, der ikke er medlem af  

 GRECO på tidspunktet for ratifikation, automatisk bliver medlem  

 på det tidspunkt, hvor konventionen træder i kraft for den  

 pågældende stat.
Der henvises endvidere til pkt. 4.4.3., hvor  

 GRECO-aftalen gennemgås.
 I artikel 25-31 fastsættes en række  

 bestemmelser om internationalt samarbejde.
 Artikel 25, stk. 1, pålægger  

 staterne i videst muligt omfang at samarbejde med hinanden i overensstemmelse  

 med bestemmelserne i relevante internationale retsakter om internationalt  

 samarbejde i straffesager eller arrangementer, der bygger på ensartet  

 eller gensidig lovgivning (dvs. bl.a. den fælles nordiske lovgivning om  

 udlevering og overførsel af straffuldbyrdelse til et andet nordisk  

 land), og i overensstemmelse med national ret ved efterforskning og  

 retsforfølgning af strafbare handlinger i henhold til  

 konventionen.
 Såfremt der mellem stater ikke gælder en  

 international retsakt eller et arrangement som nævnt i stk. 1,  

 finder konventionens artikel 26-31 anvendelse, jf. artikel 25,  

stk. 2. Efter artikel 25,  stk. 3, finder artikel  

 26-31 også anvendelse, når disse bestemmelser er mere  

 fordelagtige end de i stk. 1 nævnte internationale retsakter eller  

 arrangementer.
Artikel 26 fastsætter pligter med hensyn til  

 gensidig retshjælp.
Artikel 26, stk. 1,  

 pålægger staterne i videst muligt omfang at yde hinanden gensidig  

 retshjælp ved uden unødigt ophold at behandle begæringer  

 fra myndigheder, der efter deres nationale ret har kompetence til at  

 efterforske og retsforfølge strafbare handlinger i henhold til  

 konventionen.
 Efter artikel 26, stk. 2, kan retshjælp  

 afslås, såfremt den stat, over for hvilken begæringen er  

 fremsat, finder, at efterkommelse af begæringen vil undergrave dens  

 grundlæggende interesser, nationale suverænitet, nationale  

 sikkerhed eller almindelige retsprincipper (ordre public). Endvidere kan en  

 stat efter artikel 37, stk. 3, ved ratifikation  

 m.v. af konventionen forbeholde sig ret til at kunne afslå  

 retshjælp efter artikel 26, stk. 1, såfremt begæringen  

 vedrører en forbrydelse, som den anmodede stat anser som en politisk  

 forbrydelse.
 Artikel 26, stk. 3, medfører, at de  

 deltagende stater afskæres fra at påberåbe sig  

 bankhemmeligheden som begrundelse for at nægte samarbejde.  

 Såfremt det kræves i henhold til national lovgivning, kan en stat  

 stille krav om, at en begæring om samarbejde, som medfører  

 ophævelse af bankhemmeligheden, godkendes af en dommer eller anden  

 retlig myndighed, herunder offentlige anklagere, der beskæftiger sig  

 med lovovertrædelser.
Artikel 27 indeholder bestemmelser om udlevering.  

 Bestemmelsen medfører bl.a. pligt til at anerkende de strafbare  

 handlinger, der er omfattet af konventionen, som handlinger, der kan  

 medføre udlevering.
Bestemmelsen indebærer også, at  

 spørgsmålet om udlevering, herunder de grunde, som den anmodede  

 stat kan anføre som begrundelse for at nægte udlevering,  

 afgøres efter den anmodede stats lovgivning.
Såfremt udlevering  

 afslås alene med henvisning til den berørte persons  

 statsborgerskab, eller fordi den anmodede stat finder, at den har  

 straffemyndighed med hensyn til den pågældende handling, skal den  

 anmodede stat forelægge sagen for sine kompetente myndigheder med  

 henblik på retsforfølgning, medmindre andet aftales med den  

 begærende stat, og til sin tid underrette den begærende stat om  

 det endelige udfald af sagen.
Artikel 28 fastsætter regler om uanmodede  

 oplysninger.
Bestemmelsen indebærer, at en stat, uden at det  

 berører national efterforskning eller retsforfølgning, uden  

 forudgående anmodning kan sende faktuelle oplysninger til en anden  

 stat, når den finder, at afgivelse af sådanne oplysninger kan  

 bistå den modtagende stat med at iværksætte eller  

 gennemføre efterforskning eller retsforfølgning  

 vedrørende strafbare handlinger i henhold til konventionen eller kan  

 føre til en anmodning fra denne stat i henhold konventionens kapitel  

 om internationalt samarbejde.
 Artikel 29 indeholder bestemmelser, der forpligter  

 de deltagende stater til at udpege en eller flere centrale myndigheder med  

 henblik på afsendelse og besvarelse m.v. af anmodninger, der rejses i  

 medfør af konventionen.
 I artikel 30 fastsættes regler, der bl.a.  

 giver mulighed for i hastende tilfælde at lade den begærende og  

 den anmodede stats retlige myndigheder kommunikere direkte med hinanden, og i  

artikel 31 fastsættes regler, der medfører pligt for den  

 anmodede stat til at underrette den begærende stat om foranstaltninger  

 m.v., der iværksættes i medfør af konventionens  

 bestemmelser om internationalt samarbejde.
Endelig indeholder artikel 32-42 bestemmelser om  

 ikrafttræden m.v.
Det fastsættes heri bl.a., jf. artikel 37,  

 stk. 4, at en stat, der benytter sig af adgangen til at tage  

 forbehold efter artikel 37, stk. 1-3, jf. ovenfor, ikke kan tage  

 forbehold over for mere end 5 af de deri nævnte bestemmelser.
Forbehold  

 af samme art med hensyn til artikel 4, 6 og 10 anses som ét  

 forbehold.
 Endvidere følger det af artikel 38, at  

 erklæringer efter artikel 36 og forbehold efter artikel 37 skal fornyes  

 med 3 års mellemrum for at bevare deres gyldighed, og at staten  

 før fornyelse eller efter anmodning skal redegøre over for  

 GRECO for de grunde, der berettiger til at forlænge vedkommende  

 erklæring eller forbehold.
 4.4.3. Som nævnt i pkt. 4.4.1., vedtog  

 Europarådets Ministerkomité den 5. maj 1998 ved beslutning nr.  

 (98) 7 aftalen om oprettelse af Sammenslutningen af Stater mod Korruption -  

 GRECO (GRECO-aftalen), jf. lovforslagets bilag 9.
 Formålet med GRECO er at forbedre  

 medlemmernes evne til at bekæmpe korruption ved gennem en dynamisk  

 proces og pres fra ligesindede at følge op på overholdelsen af  

 deres forpligtelser på dette område, jf. artikel 1.
 For at opfylde dette formål skal GRECO ifølge  

artikel 2 dels overvåge gennemførelsen af de vejledende  

 retningslinier for bekæmpelse af korruption vedtaget af  

 Europarådets Ministerkomité den 6. november 1997, dels  

 overvåge gennemførelsen af internationale retsakter, som  

 vedtages i henhold til handlingsplanen mod korruption i overensstemmelse med  

 bestemmelserne i sådanne retsakter.
 GRECO har sæde i Strasbourg, jf. artikel  

 3.
 Om fremgangsmåden for medlemsskab af GRECO  

 gælder efter artikel 4, stk. 1, at enhver af  

Europarådets medlemsstater ud over dem, der er nævnt i  

 beslutningen om oprettelse af GRECO, til enhver tid kan blive medlem af GRECO  

 ved at give meddelelse herom til Europarådets  

 generalsekretær.
Efter artikel 4, stk. 2, kan enhver  

ikke-medlemsstat, der har deltaget i udarbejdelsen af aftalen,  

 (Hviderusland, Canada, Georgien, Vatikanet, Japan, Mexico, USA og Bosnien-  

 Herzegovina), ud over dem, der er nævnt i beslutningen om oprettelse af  

 GRECO, til enhver tid blive medlem af GRECO ved at give meddelelse herom til  

 Europarådets generalsekretær.
Meddelelsen skal være  

 ledsaget af en erklæring om, at ikke-medlemsstaten forpligter sig til  

 at anvende de vejledende retningslinier for bekæmpelse af korruption  

 vedtaget af Europarådets Ministerkomité den 6. november  

 1997.
 Stater, der tiltræder internationale retsakter  

 vedtaget af Europarådets Ministerkomité i henhold til  

 handlingsplanen mod korruption, som indeholder bestemmelser om obligatorisk  

 medlemsskab af GRECO, bliver automatisk (ipso facto) medlem af GRECO i  

 overensstemmelse med bestemmelserne i disse retsakter, jf. artikel 4,  

stk. 3.
 Som nævnt i pkt. 4.4.2., medfører artikel 32,  

 stk. 3 og 4, i Europarådets korruptionskonvention, at en stat, der  

 ikke har tiltrådt GRECO, automatisk bliver medlem, når  

 konventionen træder i kraft for den pågældende stats  

 vedkommende.
 Justitsministeriet har fundet det rigtigst, at  

 spørgsmålet om dansk deltagelse i GRECO kædes sammen med  

 gennemførelsen af korruptionskonventionen i dansk ret.  

 Justitsministeriet har herved bl.a. lagt vægt på den nære  

 sammenhæng mellem GRECO's virksomhed og de konventioner, herunder  

 korruptionskonventionen, der vedtages af Europarådets  

 Ministerkomité som opfølgning på handlingsplanen mod  

 korruption.
Danmarks tiltrædelse af GRECO bør derfor  

 afvente gennemførelsen af korruptionskonventionen i dansk ret, hvis  

 tiltrædelse som nævnt medfører pligt til medlemsskab af  

 GRECO.
Som nævnt i pkt. 1.2., foreslås det, at Danmark  

 tiltræder GRECO, når Danmark tiltræder  

 korruptionskonventionen, så det danske medlemsskab af GRECO får  

 virkning fra dette tidspunkt, selv om konventionen endnu ikke måtte  

 være trådt i kraft.
Efter GRECO-aftalens artikel 4, stk. 4, kan  

 Europarådets Ministerkomité, der i sin sammensætning er  

 begrænset til stater, som deltager i aftalen, efter at have  

 rådført sig med allerede deltagende ikke-medlemsstater opfordre  

 ikke-medlemsstater ud over dem, der er nævnt i stk. 2, til at  

 deltage i GRECO.
En ikke-medlemsstat, der modtager en sådan opfordring,  

 skal give meddelelse til generalsekretæren om sin hensigt om at blive  

 medlem af GRECO ledsaget af en erklæring om, at den forpligter sig til  

 at anvende de vejledende retningslinier for bekæmpelse af  

 korruption.
Endelig kan Europarådets Ministerkomité efter  

artikel 5 opfordre Det Europæiske Fællesskab til at  

 deltage i GRECO's arbejde.
Formen for sådan deltagelse skal  

 fastlægges i den beslutning, der opfordrer til deltagelse.
 I GRECO-aftalens artikel 6-9 er der fastsat  

 nærmere regler om GRECO's sammensætning og virksomhed m.v.  

 Endvidere er der i artikel 18 fastsat regler om oprettelse af en  

 Styringskomité (Statutory Committee) for GRECO.  

 Styringskomitéen sammensættes af repræsentanter for  

 Ministerkomitéen for Europarådets medlemsstater, som også  

 er medlemmer af GRECO, samt af repræsentanter, som er udnævnt  

 specielt til dette formål af de andre medlemmer af GRECO, jf. artikel  

 18, stk. 1. Styringskomitéens opgave er årligt at  

 fastsætte medlemmernes obligatoriske bidrag til GRECO og at vedtage  

 GRECO's budget for udgifter i forbindelse med gennemførelsen af  

 GRECO's aktivitetsprogram m.v., jf. artikel 18, stk. 2 og 3.  

 Endvidere godkender Styringskomitéen GRECO's årsregnskab, jf.  

 artikel 18, stk. 4 og 5.
 Artikel 10-16 indeholder regler om  

 fremgangsmåden m.v. ved GRECO's evaluering af de enkelte medlemmer i  

 henhold til artikel 2.
Efter artikel 10, stk. 2, inddeles  

 evalueringen i runder.
En evalueringsrunde forløber over en af GRECO  

 fastsat periode, hvori der gennemføres en evaluering med henblik  

 på at vurdere medlemmernes opfyldelse af udvalgte bestemmelser i de  

 vejledende retningslinier og i andre internationale retsakter vedtaget i  

 henhold til handlingsplanen mod korruption.
Ved begyndelsen af hver runde  

 udvælger GRECO de nøjagtige bestemmelser, som evalueringen skal  

 bygge på, jf. artikel 10, stk. 3. Hvert medlem skal med  

 henblik herpå udpege højst 5 eksperter, som vil være i  

 stand til at udføre de i artikel 12-14 fastlagte opgaver, jf. artikel  

 10,  stk. 4. Medlemmerne skal sikre, at deres respektive  

 myndigheder i videst muligt omfang samarbejder i forbindelse med evalueringen  

 inden for grænserne af national ret, jf. artikel 10,  

stk. 5.
Efter artikel 11 vedtager GRECO et  

 spørgeskema til hver evalueringsrunde, der fremsendes til samtlige  

 medlemmer, som er involveret i evalueringen.
Spørgeskemaet  

 udgør rammen for evalueringen.
Medlemmerne fremsender herefter deres  

 svar til GRECO's sekretariat inden for de af GRECO fastsatte tidsfrister.
Med henblik på gennemførelse af evalueringen  

 af det enkelte medlem udpeger GRECO efter artikel 12, stk. 1, en  

 evalueringsgruppe (»gruppen«) blandt de i artikel 10, stk. 4,  

 nævnte eksperter.
Når evalueringen vedrører  

 gennemførelsen af en af de internationale retsakter vedtaget i henhold  

 til handlingsplanen mod korruption, udpeger GRECO grupper, der udelukkende  

 består af eksperter foreslået af medlemmer, som er part i de  

 pågældende retsakter.
Gruppen gennemgår svarene til  

 spørgeskemaet og kan om nødvendigt anmode om yderligere  

 mundtlige eller skriftlige oplysninger fra det medlem, der evalueres, jf.  

 artikel 12,  stk. 2.
Efter artikel 13 kan GRECO pålægge en  

 gruppe at besøge et medlem med henblik på at indhente yderligere  

 oplysninger om medlemmets lovgivning og praksis til brug for evalueringen.  

 GRECO skal give mindst to måneders varsel til det  

 pågældende medlem om det påtænkte besøg, der  

 skal foregå i overensstemmelse med det program, som det  

 pågældende medlem har lagt under hensyntagen til de af gruppen  

 udtrykte ønsker.
Gruppens medlemmer har under besøget  

 privilegier og immunitet i henhold til artikel 2 i protokollen til Den  

 almindelige overenskomst om Europarådets rettigheder og  

 immuniteter.
På grundlag af de indsamlede oplysninger udarbejder  

 gruppen et foreløbigt udkast til evalueringsrapport om gældende  

 lovgivning og praksis med hensyn til de til evalueringsrunden udvalgte  

 bestemmelser, jf.  artikel 14, stk. 1. Det foreløbige  

 udkast til rapport fremsendes efter artikel 14, stk. 2, til det  

 medlem, der evalueres, til udtalelse, og evalueringsgruppen skal inddrage  

 udtalelsen ved færdiggørelsen af udkastet til rapport.
Udkastet  

 til rapport forelægges for GRECO, jf. artikel 14,  

stk. 3.
Herefter drøfter GRECO i plenum det af  

 evalueringsgruppen forelagte udkast til rapport, jf. artikel 15,  

 stk. 1. Medlemmet, der evalueres, har ifølge artikel 15,  

stk. 2, ret til at fremsætte mundtlige og/eller skriftlige  

 bemærkninger i plenum.
Ved drøftelsernes afslutning skal GRECO  

 med eller uden ændringer godkende rapporten vedrørende det  

 pågældende medlem, jf. artikel 15,  stk. 3. Efter  

 artikel 15, stk. 4, har alle medlemmer ret til at deltage i  

 afstemningen om godkendelse af evalueringsrapporter vedrørende  

 anvendelsen af de vejledende retningslinier.
Kun medlemmer, som er part i en  

 international retsakt vedtaget i henhold til handlingsplanen mod korruption,  

 har ret til at deltage i afstemningen om godkendelse af evalueringsrapporter  

 vedrørende gennemførelse af den pågældende  

 retsakt.
GRECO's evalueringsrapporter er fortrolige.
Medmindre  

 andet besluttes, er adgang til disse rapporter forbeholdt medlemmer af den  

 gruppe, som har foretaget evalueringen, og medlemmer af GRECO,  

 Styringskomitéen for GRECO samt sekretariatet for disse organer, jf.  

 artikel 15, stk. 5.
Efter artikel 15, stk. 6, kan GRECO's  

 rapporter indeholde anbefalinger til medlemmet, der evalueres, med henblik  

 på forbedring af medlemmets nationale lovgivning og praksis  

 vedrørende korruption.
GRECO skal opfordre medlemmet til at rapportere  

 om, hvilke foranstaltninger der træffes for at efterleve  

 anbefalingerne.
Som led i opfølgningen af det enkelte medlems  

 efterlevelse af GRECO's anbefalinger kan Styringskomitéen efter  

artikel 16, stk. 1, udsende en pressemeddelelse, hvis den finder,  

 at et medlem forholder sig passivt eller handler utilstrækkeligt med  

 hensyn til de modtagne anbefalinger vedrørende anvendelsen af de  

 vejledende retningslinier.
Styringskomitéen, der udelukkende er  

 sammensat af medlemmer, som er part i den pågældende retsakt, kan  

 endvidere udsende en pressemeddelelse, hvis den finder, at et medlem  

 forholder sig passivt eller handler utilstrækkeligt med hensyn til de  

 modtagne anbefalinger vedrørende gennemførelsen af en retsakt  

 vedtaget i henhold til handlingsplanen mod korruption, jf. artikel 16,  

stk. 2. Styringskomitéen skal efter artikel 16,  

stk. 3, informere det pågældende medlem samt give  

 medlemmet mulighed for at fremsætte yderligere bemærkninger,  

 inden den træffer beslutning om at udsende en pressemeddelelse som  

 nævnt i stk. 1 og/eller stk. 2.
I artikel 17 er der fastsat nærmere regler om  

 finansieringen af GRECO.
Det fremgår heraf bl.a., at GRECO's budget  

 finansieres gennem årlige obligatoriske og frivillige bidrag fra  

 medlemmerne og af frivillige bidrag fra interesserede internationale  

 organisationer.
Reglerne i artikel 17 skal sammenholdes med de  

 ovennævnte regler i artikel 18 om Styringskomitéens opgaver med  

 hensyn til fastsættelse af det obligatoriske medlemsbidrag til GRECO  

 samt godkendelse af budget og årsregnskab.
Endvidere henvises til  

 artikel 12, stk. 3, og 13, stk. 5, hvorefter GRECO's budget  

 dækker rejse- og opholdsudgifter for de eksperter, der deltager i  

 evalueringsgrupperne, og rejse- og opholdsudgifter, der er forbundet med  

 gennemførelse af landebesøg.
 Endelig indeholder artikel 19-21 forskellige  

 bestemmelser om sekretariatsbistand til GRECO og om fremgangsmåden ved  

 ændringer og udtræden af GRECO-aftalen.
4.5. EU's fælles aktion om bestikkelse i den private sektor Rådet for Den Europæiske Union vedtog den 22.  

 december 1998 på grundlag af artikel K.3 i traktaten om Den  

 Europæiske Union en fælles aktion om bestikkelse i den private  

 sektor (EU's fælles aktion). Den pågældende fælles  

 aktion, der trådte i kraft ved offentliggørelsen i EF-Tidende  

 den 31. december 1998, er optaget som bilag 7 til lovforslaget.
 Formålet med EU's fælles aktion er at styrke  

 det strafferetlige samarbejde mellem medlemsstaterne i den Europæiske  

 Union om bekæmpelse af bestikkelse i den private sektor.  

 Fælles aktionen supplerer første og anden protokol til  

 EU-svigskonventionen og EU-bestikkelseskonventionen.
 Der henvises i øvrigt til pkt. 4.4.2., hvor der er  

 redegjort for bestemmelserne om bestikkelse i den private sektor i artikel 7  

 og 8 i Europarådets korruptionskonvention.
 Artikel 1 indeholder en definition af  

 følgende begreber: »person«, »juridisk person« og  

 »pligtforsømmelse«.
 Ved »person« forstås enhver ansat eller anden  

 person, når vedkommende i en hvilken som helst egenskab leder eller  

 arbejder for eller på vegne af en fysisk eller juridisk person, der  

 driver virksomhed i den private sektor.
 Ved »juridisk person« forstås enhver enhed,  

 der har denne status i henhold til gældende national ret, dog ikke  

 stater og andre offentlige organer under udøvelsen af offentligretlige  

 beføjelser samt offentligretlige internationale organisationer.
Ved »pligtforsømmelse« forstås  

 pligtforsømmelse i overensstemmelse med national ret.
I national ret  

 bør begrebet pligtforsømmelse mindst omfatte enhver illoyal  

 optræden, som udgør et brud på en lovbestemt pligt, eller  

 i givet fald et brud på faglige regulativer eller instrukser, der  

 gælder inden for en i artiklens første led defineret persons  

 forretningsområde.
 Efter artikel 2, stk. 1, betragtes det som  

passiv bestikkelse i den private sektor, at en person  

 forsætligt, som led i sine forretningsmæssige aktiviteter,  

 direkte eller gennem tredjemand, anmoder om eller modtager en uberettiget  

 fordel, uanset dennes art, for sig selv eller tredjemand, eller tager imod et  

 løfte herom, for i strid med sine pligter at udføre eller  

 undlade at udføre en handling.
Efter artikel 2, stk. 2, skal medlemsstaterne  

 træffe de nødvendige foranstaltninger for at sikre, at den i  

 stk. 1 omhandlede adfærd gøres strafbar.
Disse  

 foranstaltninger skal mindst dække adfærd, som medfører  

 eller kan medføre konkurrencefordrejning i det mindste inden for det  

 fælles marked, og som påfører eller kan  

 påføre andre økonomisk skade ved uretmæssig  

 tildeling eller mangelfuld udførelse af en kontrakt.
 Efter artikel 3, stk. 1, betragtes det som  

aktiv bestikkelse i den private sektor, at enhver forsætligt,  

 direkte eller gennem tredjemand, lover, tilbyder eller yder en person en  

 uberettiget fordel, uanset dennes art, for vedkommende selv eller for  

 tredjemand, som led i vedkommendes forretningsmæssige aktiviteter, for  

 at denne person i strid med sine pligter skal udføre eller undlade at  

 udføre en handling.
Efter artikel 3, stk. 2, skal medlemsstaterne  

 træffe de nødvendige foranstaltninger for at sikre, at den i  

 stk. 1 omhandlede adfærd gøres strafbar.
Disse  

 foranstaltninger skal mindst dække adfærd, som medfører  

 eller kan medføre konkurrencefordrejning i det mindste inden for det  

 fælles marked, og som påfører eller kan  

 påføre andre økonomisk skade ved uretmæssig  

 tildeling eller mangelfuld udførelse af en kontrakt.
Herudover pålægger artikel 4  

 medlemsstaterne at træffe de nødvendige foranstaltninger for at  

 sikre, at passiv og aktiv bestikkelse samt medvirken eller anstiftelse hertil  

 kan straffes med strafferetlige sanktioner, der er effektive, står i et  

 rimeligt forhold til overtrædelsen og har en afskrækkende  

 virkning, herunder, i det mindste i grove tilfælde, frihedsstraf, som  

 kan medføre udlevering.
For så vidt angår mindre alvorlige  

 tilfælde af aktiv og passiv bestikkelse i den private sektor kan en  

 medlemsstat dog fastsætte sanktioner af en anden art end de  

 ovennævnte.
Artikel 5 og 6 indeholder bestemmelser, der  

 medfører pligt til at kunne straffe juridiske personer for aktiv  

 bestikkelse.
Der henvises herom til pkt. 5.3.
 Artikel 7 fastsætter regler om  

 straffemyndighed (jurisdiktion). Efter bestemmelsens stk. 1, litra  

 a, er der pligt til at have straffemyndighed i tilfælde, hvor  

 lovovertrædelsen helt eller delvis er begået på  

 medlemsstatens område.
Endvidere er der pligt til at have straffemyndighed i  

 tilfælde, hvor gerningsmanden er statsborger i den  

 pågældende medlemsstat, idet det dog i medlemsstatens lovgivning  

 kan kræves, at adfærden også skal være strafbar i det  

 land, hvor den fandt sted, jf. stk. 1, litra b, og i  

 tilfælde, hvor lovovertrædelsen er begået til fordel for en  

 juridisk person, der driver virksomhed i den private sektor, og som har sit  

 hjemsted på den pågældende medlemsstats område, jf.  

stk. 1, litra c.
Efter artikel 7, stk. 2 sammenholdt med  

 stk. 3, kan staten tage forbehold om ikke at fastsætte  

 straffemyndighed i et eller begge tilfælde eller om kun at  

 fastsætte straffemyndighed i særlige tilfælde eller  

 på særlige betingelser.
 Endelig har en medlemsstat, der i henhold til national  

 lovgivning ikke udleverer egne statsborgere, pligt til at sikre, at den har  

 straffemyndighed i tilfælde, hvor lovovertrædelsen begås af  

 dens egne statsborgere uden for dens område, jf. artikel 7,  

stk. 4.
Artikel 8 indeholder bestemmelser om  

 gennemførelse den fælles aktion.
Det fremgår heraf, at  

 hver medlemstat senest to år efter den fælles aktions  

 ikrafttræden (dvs. senest den 31. december 2000) skal forelægge  

 passende forslag til gennemførelsen af den fælles aktion, som  

 skal behandles af de kompetente myndigheder med henblik på vedtagelse.  

 Rådet vurderer på grundlag af passende oplysninger, hvorvidt  

 medlemsstaterne har opfyldt deres forpligtelser i henhold til den  

 fælles aktion, senest tre år efter dens ikrafttræden.
4.6. Gældende ret 4.6.1. Regler om bestikkelse af personer, der virker i  

offentlig tjeneste eller hverv, findes i straffelovens § 122 og  

 § 144. Disse regler suppleres af straffelovens § 299, nr. 2, om  

 bestikkelse i private retsforhold (returkommission), jf. pkt. 4.6.7. I det  

 følgende redegøres i hovedtræk for reglerne om  

 bestikkelse af personer i offentlig tjeneste eller hverv.
Straffelovens § 122 angår den  

 såkaldt aktive bestikkelse.
Efter bestemmelsen straffes den, som yder,  

 lover eller tilbyder nogen, der virker i offentlig tjeneste eller hverv, gave  

 eller anden fordel for at formå denne til at foretage eller undlade  

 noget, hvorved den pågældende ville gøre sig skyldig i  

 pligtstridig handlemåde, med fængsel indtil 3 år eller  

 under formildende omstændigheder med hæfte eller bøde.
Straffelovens § 144 angår den  

 såkaldt passive bestikkelse.
Bestemmelsen fastsætter, at  

 når nogen i udøvelse af offentlig tjeneste eller hverv  

 uberettiget modtager, fordrer eller lader sig tilsige gave eller anden  

 fordel, straffes den pågældende med hæfte eller med  

 fængsel indtil 6 år, under formildende omstændigheder med  

 bøde.
Udtrykket »offentlig tjeneste« omfatter bl.a.  

 dommere og andre ansatte ved domstolene.
Endvidere omfattes  

 beskæftigelse i forvaltningen, uanset om forvaltningsudøvelsen  

 består i at træffe afgørelser eller udøve faktisk  

 forvaltningsvirksomhed, f.eks. transport, undervisning og behandling.
Det er  

 således uden betydning, om arbejdet svarer til det arbejde, der  

 også udføres i private virksomheder.
Ansatte i særlige  

 forvaltningsenheder, f.eks.
Danmarks Nationalbank, er normalt også  

 omfattet af udtrykket »offentlig tjeneste«.
Det samme gælder medlemmer  

 af udvalg og råd, der er oprettet i henhold til lov.
Tjeneste i  

 koncessionerede selskaber anses derimod ikke uden særskilt bestemmelse  

 herom som »offentlig tjeneste«.
 Ansættelsesforholdets eller funktionens  

 nærmere karakter er uden betydning for anvendelsen af straffelovens  

 §§ 122 og 144. Således er f.eks. tjenestemandsansatte,  

 overenskomstansatte, kontraktansatte, midlertidigt ansatte og  

 deltidsbeskæftigede omfattet af bestemmelserne.
Udtrykket »offentligt hverv« omfatter både  

 tilfælde, hvor hvervet beror på valg, og tilfælde, hvor  

 hvervet beror på kontrakt eller pligtmæssig tjeneste.
Bl.a.  

 medlemmer af Folketinget er derfor omfattet af dette udtryk.
Også  

 ministre er omfattet.
Om ministres ansvar for deres embedsførelse  

 gælder i øvrigt de særlige regler i  

 ministeransvarlighedsloven, jf. lov nr. 117 af 15. april 1964, og lov om  

 Rigsretten, jf. lovbekendtgørelse nr. 641 af 17. september 1986.  

 Udøvelse af »offentligt hverv« antages normalt også at foreligge  

 i tilfælde, hvor funktioner på det offentliges vegne  

 udøves i virksomheder, der er organiseret som erhvervsdrivende  

 selskaber.
Desuden kan der i særlovgivningen være fastsat  

 bestemmelser, der gør bl.a. straffelovens § 144 anvendelig  

 på virksomhed, der kræver autorisation, f.eks. advokater og  

 advokatfuldmægtige, jf. herved retsplejelovens § 129.
 I det følgende benyttes betegnelsen »tjenestemand«  

 for alle disse personer, der virker i offentlig tjeneste eller hverv.
 Det er i forarbejderne til straffeloven forudsat, at  

 lovens bestemmelser om forbrydelser i offentlig tjeneste eller hverv alene  

 omfatter personer, der virker i dansk offentlig tjeneste eller hverv.  

 Straffelovens § 122 giver således ikke mulighed for at straffe  

 den, der bestikker en person i udenlandsk offentlig tjeneste eller hverv.  

 Tilsvarende er det ikke muligt efter straffelovens § 144 at straffe  

 personer ansat i udenlandsk offentlig tjeneste eller hverv eller i en  

 international organisation for at modtage bestikkelse.
4.6.2. Udtrykket »gave eller anden fordel« i  

 § 122 og § 144 omfatter både økonomiske og andre  

 fordele, f.eks. tilsagn om personlige gentjenester.
Det er endvidere uden  

 betydning, om fordelen skal komme andre end tjenestemanden til gode, f.eks.  

 den pågældendes ægtefælle, børn eller andre,  

 hvis fordel tjenestemanden har interesse i.
4.6.3. Straffelovens § 122 adskiller sig  

 på visse punkter fra straffelovens § 144. Således er det  

 alene den fordel, der ydes for at formå tjenestemanden til at  

 gøre sig skyldig i en pligtstridig handlemåde, der er strafbar  

 efter § 122. Ydelse af fordele, hvis formål udelukkende er at  

 begunstige i et omfang, der er forenelig med tjenestens rette  

 udførelse, kan ikke medføre strafansvar efter denne  

 bestemmelse.
Modtagelse kan efter omstændighederne være strafbar  

 for tjenestemanden efter straffelovens § 144, jf. nedenfor.
 Endvidere omfatter § 122 ikke ydelse af gave eller  

 anden fordel som vederlag eller erkendtlighed for en tjenestehandling, der  

 allerede er udført uden forudgående tilsagn herom.
4.6.4. Modtagelse af bestikkelse, jf.  

straffelovens § 144, er i modsætning til ydelse af  

 bestikkelse strafbar, uanset om formålet med ydelsen er at formå  

 tjenestemanden til at foretage en pligtstridig eller ikke-pligtstridig  

 handling eller undladelse.
Det er endvidere uden betydning for bestemmelsens  

 anvendelse, om modtagelsen sker, efter at den pågældende  

 tjenestehandling er foretaget uden forudgående tilsagn om  

 belønning.
Tilfælde, hvor en tjenestemand efter foretagelse af  

 en ikke-pligtstridig handling modtager f.eks. en gave, er dog i sagens natur  

 mindre strafværdige og straffes derfor efter omstændighederne  

 mildere end tilfælde, hvor tjenestemanden f.eks. har taget sig betalt  

 for at foretage en pligtstridig og måske tillige strafbar handling.
 Det er en betingelse for at anvende straffelovens  

 § 144, at begunstigelsen har forbindelse med tjenesteudøvelsen.  

 Derimod er det som nævnt ikke nødvendigt at kunne påvise  

 en forbindelse mellem den fordel, der er modtaget, og en bestemt  

 handlemåde.
Det kan undertiden, navnlig for offentligt ansatte, hvis  

 virksomhed ikke består i myndighedsudøvelse, give anledning til  

 tvivl, om modtagelse m.v. af gaver eller andre fordele er uberettiget, jf.  

 straffelovens § 144. Ordet »uberettiget« antages at indebære et  

 forbehold om at kunne holde ydelser af underordnet karakter, der ikke rummer  

 risiko for indflydelse på tjenestens udøvelse, uden for det  

 strafbare område.
Opmærksomheder, der ydes i anledning af  

 modtagerens virke i almindelighed, f.eks. i forbindelse med jubilæum,  

 fratræden eller forflyttelse, anses således normalt ikke som  

 uberettigede.
 4.6.5. I tilfælde af passiv bestikkelse kan  

 det komme på tale at pålægge disciplinærstraf.  

 Efter § 24 i tjenestemandsloven, jf. lovbekendtgørelse nr. 572 af  

 5. august 1991 med senere ændringer, kan som disciplinærstraf for  

 tjenstlig forseelse anvendes advarsel eller irettesættelse, bøde  

 ind til 1/2 måneds løn, overførsel til andet arbejde  

 eller andet arbejdssted eller anden stilling inden eller uden for  

 ansættelsesområdet, degradation eller afsked.
Efter tjenestemandslovens § 22, stk. 3, kan en  

 tjenestemand, der er mistænkt for et strafbart forhold, forlange sagen  

 behandlet som en straffesag.
Dette er ikke til hinder for, at der efter  

 straffesagens afslutning iværksættes tjenstligt forhør  

 imod tjenestemanden.
Udnytter tjenestemanden ikke den nævnte adgang til  

 at forlange sagen behandlet som en straffesag, er der ikke noget til hinder  

 for, at der gennemføres en tjenestemandssag, og at der efter denne  

 sags afslutning gennemføres en straffesag.
Findes tjenestemanden  

 skyldig under den efterfølgende straffesag, kan der ved  

 strafudmålingen tages hensyn til, hvis gerningsmanden i  

 disciplinærsagen er blevet suspenderet eller afskediget fra sin  

 stilling, jf. princippet i straffelovens § 87.
 4.6.6. Tidligere kunne der efter  

 omstændighederne opnås fradrag ved opgørelsen af den  

 skattepligtige indkomst for dokumenterede udgifter til bestikkelse, som  

 det havde været nødvendigt at afholde for at opnå salg af  

 varer, tjenesteydelser m.v. i et fremmed land.
Ved lov nr. 1097 af 29. december 1997 er der  

 gennemført en ændring af ligningsloven, der indebærer, at  

 fradragsretten for udgifter til bestikkelse er ophævet med virkning for  

 udgifter, der afholdes i indkomstår, der påbegyndes den 1. januar  

 1998 eller senere.
Ophævelsen har bl.a. baggrund i OECD's anbefalinger  

 om at afskære fradragsretten som led i indførelse af et globalt  

 forbud mod aktiv bestikkelse, jf. ovenfor pkt. 4.3.
 4.6.7. Regler om bestikkelse i private  

 retsforhold (returkommission) findes i straffelovens § 299, nr.  

 2.
 Efter § 299, nr. 2, straffes med bøde,  

 hæfte eller fængsel indtil 6 måneder den, som, uden at  

 betingelserne for at anvende § 280 om mandatsvig foreligger, ved  

 varetagelse af en andens formueanliggender for sig selv eller andre af  

 tredjemand modtager, fordrer eller lader sig tilsige en formuefordel, hvis  

 modtagelse skal holdes skjult for den, hvis anliggende modtageren varetager,  

 såvel som den, der yder, lover eller tilbyder en sådan  

 fordel.
 § 299, nr. 2, omfatter f.eks. tilfælde, hvor en  

 person med tredjemand har indgået aftale om køb og salg af en  

 ting, der tilhører hvervgiveren, eller om leverancer til og fra denne,  

 på økonomiske vilkår, der i sig selv ligger inden for  

 hvervgiverens betingelser eller forudsætninger, men hvor hvervgiveren  

 er ubekendt med, at der er ydet eller tilbudt repræsentanten eller  

 andre en formuefordel.
Bestemmelsen indebærer, at der alene kan straffes i  

 tilfælde, hvor det er aftalt eller forudsat, at forholdet skal holdes  

 skjult for den, hvis anliggende varetages.
Bestemmelsen har til formål  

 at beskytte hvervgiveren mod den risiko, der kan være for, at  

 repræsentanten i en sådan situation ikke varetager hvervgiverens  

 interesser på en loyal måde.
Det kræves ikke, at  

 hvervgiveren lider et formuetab.
Alene ydelser af økonomisk art omfattet af  

 § 299, nr. 2, jf. udtrykket »formuefordel«.
Bestemmelsen adskiller sig  

 herved fra §§ 122 og 144, der både omfatter økonomiske og  

 andre fordele, jf. udtrykket »gave eller anden fordel« og pkt. 4.4.2.
Desuden skal der i bestemmelsen indfortolkes et  

 sædvanligt forbehold om forholdets retsstridighed, jf. pkt. 4.6.4. om  

 straffelovens § 144, der udtrykkeligt kræver, at modtagelsen m.v.  

 skal være »uberettiget«.
Det indebærer, at der ved vurderingen af  

 forholdets strafbarhed skal tages hensyn til kutymemæssige eller rent  

 konkrete forhold, som bevirker, at modtagelsen m.v. af en formuefordel ikke  

 kan anses for retsstridig (utilbørlig).
 Efter straffelovens § 305, stk. 1, påtales  

 overtrædelser af § 299, nr. 2, kun efter den forurettedes  

 begæring, medmindre almene hensyn kræver påtale.
4.7. Justitsministeriets overvejelser 4.7.1. Bestikkelse i offentlig tjeneste eller hverv 4.7.1.1. Som det fremgår af gennemgangen af  

 retsakterne (konventioner m.v.) ovenfor i afsnit 4.1 - 4.4, er det et  

 fælles træk, at landene forpligtes til i større eller  

 mindre omfang at udstrække kriminaliseringen af aktiv bestikkelse  

til også at omfatte bestikkelse af personer, der virker i  

 udenlandsk eller international offentlig tjeneste eller hverv.
 Kredsen af de personer uden for landets egen offentlige  

 tjeneste, som det skal være strafbart at bestikke, er imidlertid ikke  

 afgrænset på samme måde i de pågældende  

 retsakter.
Første protokol til svigskonventionen og  

 EU-bestikkelseskonventionen er begrænset til EU-lande og  

 EU-institutioner.
Disse to retsakter forpligter f.eks. til at kriminalisere  

 bestikkelse af en tjenestemand i en anden EU-medlemsstat eller af en  

 fællesskabstjenestemand.
De forpligter derimod ikke til at  

 kriminalisere bestikkelse af en tjenestemand i et land uden for EU eller af  

 en ansat ved internationale organisationer som f.eks.
FN og NATO.
Om  

 medlemmer af EU-kommissionen m.v. henvises til pkt. 4.7.1.3 nedenfor.
En sådan personel begrænsning er ikke  

 indeholdt i OECD-bestikkelseskonventionen, der udelukkende angår  

 bestikkelse af udenlandske tjenestemænd.
Efter  

 OECD-bestikkelseskonventionens artikel 1, stk. 4, litra a, omfatter  

 begrebet »udenlandsk tjenestemand« således (1) enhver, der som  

 ansat eller folkevalgt varetager et hverv inden for lovgivning, forvaltning  

 eller domstolene i et andet land, (2) enhver, der udøver en  

 offentlig funktion for et land, herunder en offentlig styrelse eller en  

 statsvirksomhed, samt (3) enhver ansat i eller repræsentant for  

 en offentlig international organisation, jf. pkt. 4.3. Efter ordlyden er  

 OECD-konventionen på det sidstnævnte punkt ikke begrænset  

 til offentlige internationale organisationer, som det pgl. land selv er  

 medlem af.
Europarådets korruptionskonvention indeholder heller  

 ikke en personel begrænsning.
I forhold til personer uden for landets  

 egen offentlige tjeneste indeholder konventionen pligt til at kunne straffe  

 aktiv bestikkelse, når handlingen omfatter følgende personer:  

(1) en tjenestemand i en anden stat, (2) en person, der er  

 medlem af en offentlig forsamling med lovgivende eller administrativ  

 myndighed i en anden stat, (3) en tjenestemand eller kontraktsansat i  

 henhold til vedtægten for en offentlig international eller overnational  

 organisation eller organ, som staten er medlem af, og en person, uanset om  

 den pågældende er stillet til rådighed for vedkommende  

 organisation eller organ, når den pågældende udøver  

 hverv svarende til de hverv, der udøves af den nævnte  

 tjenestemand eller repræsentant, (4) en person, der er medlem af  

 en parlamentarisk forsamling i en international eller overnational  

 organisation, som staten er medlem af, samt (5) en person, der  

 udøver domsmyndighed eller er tjenestemand ved en international  

 domstol, hvis kompetence er anerkendt af den pågældende stat.
 For så vidt angår spørgsmålet om,  

 hvilke handlinger der skal kriminaliseres som bestikkelse, er retsakterne  

 også udformet på forskellig måde.
OECD-bestikkelseskonventionen gælder kun for  

 bestikkelse af udenlandske tjenestemænd i forbindelse med  

 udøvelse af internationale forretninger.
Endvidere fremgår det  

 af den forklarende rapport til konventionen, at der ikke tilsigtes  

 indført en pligt til at kunne straffe betaling af såkaldte  

 »smøringspenge« (»small facilitation payments«).
 Hverken første protokol til svigskonventionen,  

 EU-bestikkelseskonventionen eller Europarådets korruptionskonvention  

 indeholder en tilsvarende begrænsning i gerningsindholdet ved aktiv  

 bestikkelse.
Efter artikel 3 i henholdsvis første protokol og  

 EU-bestikkelseskonventionen betragtes det som aktiv bestikkelse, at en person  

 med forsæt, direkte eller gennem tredjemand, lover eller yder en  

 tjenestemand en fordel, uanset dennes art, for ham selv eller for tredjemand,  

 for at han i strid med sine officielle pligter foretager eller  

 undlader at foretage en handling, der er omfattet af vedkommendes hverv eller  

 udøvelsen heraf. (Fremhævet her) Efter korruptionskonventionen omfatter  

 kriminaliseringspligten med hensyn til aktiv bestikkelse tilfælde, hvor  

 en person med forsæt, direkte eller gennem tredjemand, lover, tilbyder  

 eller giver en tjenestemand m.v. en utilbørlig fordel, uanset  

 dennes art, enten til tjenestemanden selv eller til tredjemand, for at  

 få tjenestemanden til at foretage eller undlade at foretage en handling  

 i forbindelse med udøvelsen af tjenesten. (Fremhævet her) Det  

 samme gælder i øvrigt for OECD-bestikkelseskonventionen inden  

 for dens anvendelsesområde.
 Som det fremgår, stiller retsakterne forskellige  

 krav til, hvilke handlinger der skal kriminaliseres som bestikkelse og hvilke  

 personer som det skal være strafbart at bestikke.
 Da den gældende bestemmelse i straffelovens  

 § 122 er begrænset til bestikkelse af personer, der virker i dansk  

 offentlig tjeneste, kræver opfyldelsen af de kriminaliseringspligter,  

 der følger af retsakterne, allerede af denne grund  

 lovændring.
Det foreslås derfor, at kriminaliseringen i  

 § 122 udvides, således at bestemmelsen ud over bestikkelse af  

 personer i dansk offentlig tjeneste eller hverv, også kommer til at  

 omfatte personer, der virker i udenlandsk eller international offentlig  

 tjeneste eller hverv.
I relation til den personelle udstrækning af  

 kriminaliseringen af aktiv bestikkelse opfyldes herved ikke blot de mere  

 begrænsede pligter efter første protokol til svigskonventionen  

 og EU-bestikkelseskonventionen.
Udvidelsen tilsigter også at opfylde de  

 mere globale krav efter OECD-bestikkelseskonventionen og Europarådets  

 korruptionskonvention.
 Efter straffelovens § 122 er det et led i  

 gerningsindholdet, at gaven eller fordelen er ydet for at formå  

 tjenestemanden til at gøre noget, der vil indebære en  

pligtstridig handlemåde.
 Et tilsvarende krav er indeholdt i første protokol  

 til svigskonventionen og EU-bestikkelseskonventionen (»i strid med sine  

 officielle pligter«), men ikke i Europarådets korruptionskonvention,  

 der alene taler om en »utilbørlig fordel« (»undue advantage«).  

 Sidstnævnte konvention giver efter artikel 36 kun mulighed for at  

 stille krav om pligtstridig handlemåde i forhold til udenlandske  

 tjenestemænd og tjenestemænd ved internationale  

 organisationer.
 Der kan på den baggrund rejses det  

 spørgsmål, om det vil kunne anses for en korrekt opfyldelse af  

 korruptionskonventionen, hvis kravet om pligtstridig handlemåde i  

 § 122 opretholdes. Ændres formuleringen af § 122 i  

 overensstemmelse med korruptionskonventionen, således at kravet om  

 pligtstridig handlemåde udgår, og der i stedet indsættes et  

 krav om, at fordelen skal være »utilbørlig«, kan der imidlertid  

 på den anden side rejses spørgsmål om, hvorvidt en  

 sådan ændring vil være forenelig med første protokol  

 og EU-bestikkelseskonventionen, der ikke stiller krav om, at fordelen skal  

 være utilbørlig (»undue«).
I praksis vil der formentlig ikke være tale om nogen  

 større realitetsforskel mellem »utilbørlig fordel« og  

 »pligtstridig handlemåde«, selv om der i princippet er tale om to  

 forskellige vurderinger.
Bedømmes en ydelse af en fordel som  

 utilbørlig, vil den handling eller undladelse, som ydelsen har til  

 formål at fremme, herunder f.eks. at få tjenestemanden til at  

 fremskynde behandlingen af en sag, således normalt udgøre et  

 pligtstridigt forhold for tjenestemanden.
Hvad enten kriteriet er  

 »utilbørlig« eller »pligtstridig« må der ved vurderingen tages  

 hensyn til forholdene i det land, hvor tjenestemanden virker.
 Sammenfattende finder Justitsministeriet det ikke  

 nødvendigt at foretage ændringer i gerningsindholdet af  

 § 122 i videre omfang end det, der følger af den ovennævnte  

 udvidelse til også at omfatte bestikkelse af personer, der virker i  

 udenlandsk eller international offentlig tjeneste eller hverv.
 Om det nærmere indhold af den foreslåede  

 bestemmelse henvises til bemærkningerne til lovforslagets § 1,  

 nr. 3.
 4.7.1.2. Mens OECD-bestikkelseskonventionen er  

 begrænset til aktiv bestikkelse, indeholder første protokol til  

 EU-svigskonventionen, EU-bestikkelseskonventionen og Europarådets  

 korruptionskonvention også pligt til at kriminalisere passiv  

 bestikkelse (modtagelse af bestikkelse).
 I de nævnte tre retsakter fremtræder  

 bestemmelserne om passiv bestikkelse som et spejlbillede af reglerne om aktiv  

 bestikkelse.
For så vidt angår den personkreds, som skal  

 kunne straffes for passiv bestikkelse, er der således tale om den samme  

 personkreds, som efter de tre retsakter kan være genstand for aktiv  

 bestikkelse.
Der henvises derfor til det, der er anført ovenfor, og  

 til pkt. 4.7.1.3 nedenfor.
De handlinger, der udgør passiv bestikkelse, er  

 på samme måde beskrevet som en refleks af reglerne om aktiv  

 bestikkelse.
Passiv bestikkelse omfatter således modtagelse m.v. af en  

 (utilbørlig) fordel, der er ydet m.v. med henblik på at få  

 den pågældende tjenestemand til (i strid med sine officielle  

 pligter) at foretage eller undlade at foretage en tjenstlig handling.  

 Modtagelse af en fordel, der ydes som belønning for en allerede  

 udført tjenestehandling uden forudgående tilsagn herom, falder  

 således uden for det område, der efter de tre retsakter er pligt  

 til at kriminalisere som passiv bestikkelse.
 Den gældende bestemmelse om passiv bestikkelse i  

 straffelovens § 144 er for så vidt angår personkredsen mere  

 begrænset, og for så vidt angår bestikkelsesforholdet mere  

 vidtgående i sin kriminalisering end det, som første protokol  

 til svigskonventionen, EU-bestikkelseskonventionen og Europarådets  

 korruptionskonvention stiller krav om.
Straffelovens § 144 omfatter kun personer i dansk  

 offentlig tjeneste eller hverv.
For at opfylde pligten efter de tre retsakter  

 til at kunne straffe en bredere kreds af personer er det derfor  

 nødvendigt at udvide anvendelsesområdet for § 144.
 På den baggrund foreslås det, at  

 kriminaliseringen i § 144 udvides, således at bestemmelsen ud over  

 at omfatte personer i dansk offentlig tjeneste eller hverv også kommer  

 til at omfatte personer, der virker i udenlandsk eller international  

 offentlig tjeneste eller hverv, herunder i et andet EU- land eller i en  

 EU-institution.
 Virkningerne af denne »globalisering« af kriminaliseringen  

 af passiv bestikkelse begrænses af jurisdiktionsreglerne, jf. pkt.  

 4.7.2.6.
Efter straffelovens § 144 er uberettiget modtagelse  

 af en fordel strafbar, selv om fordelen ikke er ydet med henblik på at  

 få tjenestemanden til at foretage eller undlade at foretage en  

 tjenstlig handling.
Der kan således straffes for passiv bestikkelse  

 efter § 144, selv om yderen af fordelen ikke har begået aktiv  

 bestikkelse efter § 122.
Som anført ovenfor er straffelovens § 144  

 på dette punkt mere vidtgående i sin kriminalisering, end de tre  

 retsakter stiller krav om.
Justitsministeriet har imidlertid ikke fundet  

 grundlag for at begrænse kriminaliseringen af passiv bestikkelse i  

 § 144, hverken for så vidt angår den personkreds, der i dag  

 er omfattet af § 144, eller for så vidt angår den  

 personkreds, som bestemmelsen efter det ovenfor anførte foreslås  

 udvidet med.
 Det bemærkes, at retsakterne ikke er til hinder for,  

 at de enkelte lande opretholder eller gennemfører bestemmelser, som er  

 mere vidtgående end de forpligtelser, der følger af  

 retsakterne.
 Sammenfattende stilles der således forslag om  

 ændring af straffelovens § 144, således at det  

 gældende gerningsindhold kommer til at finde tilsvarende anvendelse  

 på personer, der virker i udenlandsk eller international offentlig  

 tjeneste eller hverv.
 Om det nærmere indhold af den foreslåede  

 bestemmelse henvises til bemærkningerne til lovforslagets § 1,  

 nr. 4.
 4.7.1.3. Som nævnt i pkt. 4.1 og 4.2.,  

 indeholder artikel 4 i første protokol til EU-svigskonventionen og  

 artikel 4 i EU-bestikkelseskonventionen bestemmelser om strafferetlig  

 ligestilling.
Artikel 4 i første protokol til  

 EU-svigskonventionen medfører pligt til at sikre, at svig med  

 fællesskabsmidler begået af fællesskabstjenestemænd  

 kan straffes på samme måde som svig med fællesskabsmidler  

 begået af nationale tjenestemænd.
Endvidere skal svig med  

 fællesskabsmidler samt aktiv og passiv bestikkelse i forbindelse med  

 svig med fællesskabsmidler begået af eller over for medlemmer af  

 EU-Kommissionen, Europa-Parlamentet, EF-Domstolen og De Europæiske  

 Fællesskabers Revisionsret, i almindelighed kunne straffes på  

 samme måde, som når sådanne forhold er begået af  

 eller over for henholdsvis nationale ministre, parlamentsmedlemmer,  

 højesteretsdommere og medlemmer af revisionsretter.
For så vidt angår medlemmer af EU-Kommissionen  

 åbner bestemmelsen dog mulighed for at fravige pligten til ligestilling  

 med ministre i de tilfælde, hvor ministres strafferetlige ansvar er  

 reguleret i en særlovgivning, forudsat at medlemmer af EU-Kommissionen  

 i så fald omfattes af de bestemmelser, der fastsættes med henblik  

 på kriminalisering af svig med fællesskabsmidler samt aktiv og  

 passiv bestikkelse i forbindelse hermed, der involverer  

 fællesskabstjenestemænd og tjenestemænd fra andre  

 EU-medlemsstater.
Det medfører for Danmarks vedkommende, at der ikke  

 er pligt til at anvende ministeransvarlighedslovens regler, forudsat at  

 medlemmer af EU-Kommissionen omfattes af de bestemmelser, der  

 fastsættes med henblik på at kunne straffe svig med  

 fællesskabsmidler samt aktiv og passiv bestikkelse i forbindelse  

 hermed, der involverer fællesskabstjenestemænd og  

 tjenestemænd i andre EU-medlemsstater.
Artikel 4 i EU-bestikkelseskonventionen indeholder  

 bestemmelser om ligestilling, der medfører pligt til at kunne straffe  

 aktiv og passiv bestikkelse begået af eller over for medlemmer af  

 EU-Kommissionen, Europa-Parlamentet, EF-Domstolen og De Europæiske  

 Fællesskabers Revisionsret på samme måde, som når  

 sådanne forhold er begået af eller over for nationale ministre,  

 parlamentsmedlemmer, højesteretsdommere og medlemmer af  

 revisionsretter.
For så vidt angår medlemmer af EU-Kommissionen  

 åbner bestemmelsen dog i lighed med artikel 4 i første protokol  

 mulighed for at fravige pligten til at ligestille medlemmer af  

 EU-Kommissionen med ministre, forudsat at medlemmer af EU-Kommissionen i  

 så fald omfattes af de bestemmelser, der fastsættes med henblik  

 på at kunne straffe aktiv og passiv bestikkelse, der involverer  

 fællesskabstjenestemænd og tjenestemænd i andre  

 EU-medlemsstater.
Som det fremgår af pkt. 4.6, er medlemmer af  

 Folketinget, højesteretsdommere og ansatte i Rigsrevisionen omfattet  

 af udtrykket »offentlig tjeneste eller hverv« i straffelovens § 122 og  

 § 144. Den i pkt. 4.7.1.1. og 4.7.1.2. omtalte udvidelse af disse  

 bestemmelser til bl.a. at omfatte offentlig tjeneste eller hverv ved De  

 Europæiske Fællesskaber, jf. udtrykket »international offentlig  

 tjeneste eller hverv«, vil derfor indebære, at også medlemmer af  

 Europa-Parlamentet, EF-Domstolen og De Europæiske Fællesskabers  

 Revisionsret undergives straffelovens bestemmelser om bestikkelse.
Udvidelsen  

 vil også omfatte medlemmer af EU-Kommissionen.
Hverken den gældende bestemmelse i straffelovens  

 § 279 eller forslaget om en supplerende bestemmelse om EU-svig, jf.  

 straffelovens § 289 a i lovforslagets § 1, nr. 8, er  

 begrænset til forhold, der begås under udøvelse af dansk  

 offentlig tjeneste eller hverv.
Medlemmer af EU-Kommissionen,  

 Europa-Parlamentet, EF-Domstolen og Revisionsretten samt andre  

 fællesskabstjenestemænd, der begår EU-svig, vil derfor  

 være omfattet af disse bestemmelser, jf. herved bemærkningerne  

 til § 289 a i lovforslagets § 1, nr. 8.
 På den anførte baggrund kræver  

 gennemførelsen af de nævnte bestemmelser om strafferetlig  

 ligestilling ikke yderligere lovændringer.
 4.7.1.4. Som nævnt i pkt. 4.1. og 4.2.,  

 indeholder artikel 6 i første protokol til EU-svigskonventionen og  

 artikel 7 i EU-bestikkelseskonventionen regler om straffemyndighed  

 (jurisdiktionskompetence). Regler om straffemyndighed er også fastsat i  

 OECD-bestikkelseskonventionens artikel 4 og i artikel 17 i Europarådets  

 korruptionskonvention, jf. pkt. 4.3. og 4.4.
Efter samtlige retsakter er der pligt til at sikre  

 straffemyndighed i tilfælde, hvor lovovertrædelsen helt eller  

 delvis er begået på statens område.
Over for denne pligt  

 kan der ikke tages forbehold.
Endvidere er der i artikel 6 i første protokol til  

 EU-svigskonventionen og artikel 7 i EU-bestikkelseskonventionen pligt til at  

 have straffemyndighed i tilfælde, hvor gerningsmanden er statsborger  

 eller tjenestemand i medlemsstaten, og i tilfælde, hvor  

 lovovertrædelsen er begået over for en national tjenestemand  

 eller en fællesskabstjenestemand, eller et medlem af de i artikel 4 i  

 begge retsakter nævnte fællesskabsinstitutioner, og den  

 pågældende er statsborger i medlemsstaten.
Pligten til at have  

 straffemyndighed omfatter også tilfælde, hvor gerningsmanden er  

 fællesskabstjenestemand i en fællesskabsinstitution med hjemsted  

 i den pågældende medlemsstat.
 Artikel 17 i Europarådets korruptionskonvention  

 indeholder pligt til at have straffemyndighed i et lignende omfang.
Artikel 6 og 7 i henholdsvis første protokol til  

 EU-svigskonventionen og EU-bestikkelseskonventionen samt artikel 17 i  

 Europarådets korruptionskonvention åbner dog mulighed for at tage  

 forbehold om ikke at fastsætte straffemyndighed i et eller flere af de  

 ovennævnte tilfælde eller om kun at fastsætte  

 straffemyndighed i særlige tilfælde eller på særlige  

 betingelser.
EU-bestikkelseskonventionens artikel 8 og  

 korruptionskoventionens artikel 17, stk. 3, indeholder særlige  

 regler om jurisdiktionspligt, hvis der ikke sker udlevering (princippet om  

 »aut dedere aut judicare«).
Efter straffelovens § 8, nr. 5, hører  

 handlinger, der foretages i udlandet, under dansk straffemyndighed, når  

 handlingen er omfattet af en mellemfolkelig overenskomst, ifølge  

 hvilken Danmark er forpligtet til at foretage retsforfølgning.
Det  

 må antages, at bestemmelsen ikke blot omfatter tilfælde, hvor den  

 konventionsmæssige jurisdiktionspligt er formuleret som en pligt til at  

 »foretage retsforfølgning«, men også tilfælde, hvor  

 pligten er formuleret som en pligt til at »have straffemyndighed«.
 Med hensyn til konventionsbestemte jurisdiktionspligter  

 indeholder straffeloven således hjemmel til dansk straffemyndighed,  

 selv om jurisdiktionspligten rækker ud over den danske  

 straffemyndighed, der er hjemlet i straffelovens § 6  

 (territorialprincippet), § 7 (personalprincippet, herunder kravet om  

 dobbelt strafbarhed i § 7, stk. 1, nr. 2), og § 8, nr. 1-4,  

 herunder når handlingen krænker en forpligtelse, som det  

 ifølge lov påhviler gerningsmanden at iagttage i udlandet.
Efter Justitsministeriets opfattelse kræver en  

 opfyldelse af de jurisdiktionspligter, der er indeholdt i retsakterne,  

 således ikke lovændringer.
Dette gælder, selv om adgangen  

 til at tage forbehold ikke udnyttes.
 Det kan imidlertid overvejes, om der alligevel bør  

 tages forbehold med henblik på at begrænse rækkevidden af  

 de jurisdiktionspligter, som Danmark ved ratifikation af retsakterne bliver  

 bundet af.
 Efter Justitsministeriets opfattelse bør der ved  

 ratifikationen af første protokol til svigskonventionen alene afgives  

 erklæring om, at Danmark i de i artikel 6, stk. 1, litra b, 1.  

 led, omhandlede tilfælde betinger straffemyndigheden af, at forholdet  

 også er strafbart efter lovgivningen i det land, hvor forholdet blev  

 begået.
 På tilsvarende måde afgives der ved  

 ratifikationen af EU-bestikkelseskonventionen en erklæring om, at  

 Danmark i de i konventionens artikel 7, stk. 1, litra b, 1. led,  

 omhandlede tilfælde betinger straffemyndigheden af, at forholdet  

 også er strafbart efter lovgivningen i det land, hvor forholdet blev  

 begået.
 Endelig foreslås det, at der ved ratifikationen af  

 Europarådets korruptionskonvention i medfør af artikel 17,  

 stk. 2, afgives erklæring om, at Danmark i de i artikel 17,  

 stk. 1, litra b, 1. led, omhandlede tilfælde betinger  

 straffemyndigheden af, at forholdet også er strafbart efter  

 lovgivningen i det land, hvor forholdet blev begået.
 4.7.1.5. Artikel 5 i første protokol til  

 EU-svigskonventionen og artikel 5 i EU-bestikkelseskonventionen samt artikel  

 19 i Europarådets korruptionskonvention indeholder bestemmelser om  

sanktioner, der bl.a. forpligter til at sikre, at der i grove  

 tilfælde af aktiv og passiv bestikkelse kan straffes med frihedsstraf,  

 som kan medføre udlevering.
 Artikel 3 i OECD-bestikkelseskonventionen indeholder  

 lignende krav til de sanktioner, der skal gælde for bestikkelse af  

 udenlandske tjenestemænd i forbindelse med internationale  

 forretninger.
Som det fremgår af pkt. 4.7.1.1. og 4.7.1.2.,  

 stilles der i lovforslagets § 1, nr. 3 og 4, forslag om bestemmelser,  

 der giver mulighed for at straffe aktiv og passiv bestikkelse, der involverer  

 tjenestemænd i andre lande m.v. på samme måde som aktiv og  

 passiv bestikkelse begået i dansk offentlig tjeneste eller hverv.
Efter  

 straffelovens § 122 straffes aktiv bestikkelse med fængsel indtil  

 3 år, og efter straffelovens § 144 er strafmaksimum for passiv  

 bestikkelse fængsel i 6 år.
For sådanne forbrydelser kan  

 der derfor også ske udlevering, jf. pkt. 3.4.
 Gennemførelsen af de nævnte artikler  

 medfører således ikke behov for yderligere lovændringer.  

 Om behovet for ændring af strafferammen i straffelovens § 299, nr.  

 2, vedrørende bestikkelse i private retsforhold (returkommission) som  

 følge af kravet om at kunne straffe med frihedsstraf, der kan  

 medføre udlevering, i artikel 19, jf. artikel 6 og 7 i  

 Europarådets korruptionskonvention henvises til pkt. 4.7.2.5.
 4.7.1.6. Artikel 7 i første protokol til  

 EU-svigskonventionen indeholder bestemmelser om forholdet mellem protokollen  

 og EU-svigskonventionen, jf. pkt. 4.1, og artikel 6 og 8-11 i  

 EU-bestikkelseskonventionen indeholder bestemmelser om virksomhedslederes  

 strafferetlige ansvar og internationalt strafferetligt samarbejde,  

 der svarer til artikel 3, 5-7 og 9 i EU-svigskonventionen, jf. pkt. 4.2.
 Som det fremgår af pkt. 3.5.3. og 3.5.4., er det  

 Justitsministeriets opfattelse, at gennemførelsen af de tilsvarende  

 bestemmelser i EU-svigskonventionen ikke kræver lovændring,  

 forudsat at Danmark ved ratifikationen afgiver erklæring  

 vedrørende forbudet mod dobbelt strafforfølgning svarende til  

 den erklæring, som blev afgivet ved Danmarks ratifikation af  

 konventionen mellem De Europæiske Fællesskabers medlemsstater om  

 forbud mod dobbelt strafforfølgning.
 Det følger af artikel 7, stk. 2, i  

 første protokol til EU- svigskonventionen, at en erklæring om  

 forbudet mod dobbelt strafforfølgning, der er afgivet i henhold til  

 artikel 7, stk. 2, i EU-svigskonventionen, som udgangspunkt også  

 omfatter første protokol.
Det er på den baggrund Justitsministeriets  

 opfattelse, at artikel 7 i første protokol til EU-svigskonventionen  

 samt artikel 6 og 8-11 i EU-bestikkelseskonventionen kan opfyldes, uden at  

 det kræver lovændring.
Dette forudsætter dog, at Danmark  

 ved ratifikationen af EU-svigskonventionen og EU-bestikkelseskonventionen  

 afgiver erklæring vedrørende forbudet mod dobbelt  

 strafforfølgning, svarende til den i pkt. 3.1 nævnte  

 erklæring, som blev afgivet ved Danmarks ratifikation af konventionen  

 mellem De Europæiske Fællesskabers medlemsstater om forbud mod  

 dobbelt strafforfølgning.
 Der stilles derfor ikke forslag til lovændringer med  

 henblik på opfyldelsen af de ovennævnte bestemmelser.
 4.7.1.7. Som nævnt i pkt. 4.3, indeholder  

 OECD-bestikkelseskonventionens artikel 5 og 9-10 en række bestemmelser  

 om efterforskning og strafforfølgning samt  

internationalt samarbejde i form af retshjælp og udlevering.
 Som anført i pkt. 4.4., indeholder  

 Europarådets korruptionskonvention i artikel 12 en bestemmelse om  

handel med indflydelse, der medfører pligt til at kriminalisere  

 visse forhold, der beslægtede med aktiv og passiv bestikkelse.
 Endvidere fastsættes i artikel 20-23 forskellige  

 bestemmelser om specialiserede myndigheder, samarbejde med og mellem  

 nationale myndigheder, beskyttelse af personer, der samarbejder med  

 retssystemet, og af vidner samt om foranstaltninger til at lette indsamling  

 af bevismateriale og konfiskation af udbytte.
 Endelig indeholder kapitel IV (artikel 25-31) en  

 række bestemmelser vedrørende internationalt samarbejde  

 bl.a. i form af retshjælp og udlevering med henblik på  

 bekæmpelse af bestikkelse.
 Det er Justitsministeriets opfattelse, at de  

 gældende danske regler på disse områder, jf. herved bl.a.  

 pkt. 3.4. og 3.5., må antages at opfylde de forpligtelser, som  

 følger af de nævnte bestemmelser i OECD-bestikkelseskonventionen  

 og Europarådets korruptionskonvention.
 Det forudsætter dog, at Danmark ved ratifikationen  

 af Europarådets korruptionskonvention i medfør af konventionens  

 artikel 37, stk. 1, tager forbehold med hensyn til konventionens artikel  

 12. Herved sikres, at Danmark ikke bliver folkeretligt forpligtet til at  

 kunne straffe handlinger, der er omfattet af artikel 12, i videre omfang, end  

 reglerne om forsøg og medvirken, jf. straffelovens §§ 21 og 23,  

 til forbrydelser i offentlig tjeneste eller hverv (straffelovens kap. 16)  

 giver mulighed for.
Endvidere forudsættes det, at der i medfør af  

 artikel 37, stk. 3, afgives erklæring om, at Danmark kan  

 afslå at yde retshjælp efter artikel 26, stk. 1,  

 såfremt begæringen vedrører en forbrydelse, som efter  

 dansk ret anses for en politisk forbrydelse.
Et sådant forbehold vil  

 betyde, at Danmark ikke bliver folkeretligt forpligtet til at yde  

 retshjælp i videre omfang end efter retshjælpskonventionen.
 For så vidt angår  

 OECD-bestikkelseskonventionens artikel 6 om forældelsesfristen  

 for strafansvaret for aktiv bestikkelse af udenlandske tjenestemænd,  

 bemærkes, at sådanne lovovertrædelser efter straffelovens  

 § 122, stk. 2, i lovforslagets § 1, nr. 3, vil have en  

 strafferamme på fængsel i 3 år og dermed være  

 undergivet en forældelsesfrist på 5 år, jf. straffelovens  

 § 93, stk. 1, nr. 2. Der kan derfor heller ikke antages at  

 være behov for lovændring med henblik på  

 gennemførelse af artikel 6.
 Med hensyn til bestemmelsen om  

regnskabsførelse i OECD-bestikkelseskonventionens artikel 8 har  

 Erhvervs- og Selskabsstyrelsen oplyst følgende:
 »Konventionens art. 8 pålægger de  

 kontraherende stater at forbyde, at virksomheder anvender konti udenfor  

 bogføringen, gennemfører transaktioner, som er  

 utilstrækkeligt definerede, eller uden at registrere dem, registrerer  

 ikke-eksisterende udgifter, optager forpligtelser med urigtig angivelse af  

 formålet eller benytter falsk dokumentation, alt sammen for at bestikke  

 udenlandske embedsmænd eller for at skjule en sådan  

 bestikkelse.
Af de gældende bogføringsbestemmelser  

 fremgår, at bogføringen skal registrere alle  

 erhvervsmæssige aktiviteter, samt at bogføringen og den  

 regnskabsmæssige organisation skal tilrettelægges således,  

 at den sikrer mod regnskabsmaterialets ødelæggelse eller tyveri  

 samt mod fejl eller misbrug.
Tilsvarende bestemmelse findes i den nye  

 bogføringslov (lov nr. 1006 af 23. december 1998), der træder i  

 kraft den 1. juli 1999, som i § 6, stk. 1, bl.a. foreskriver, at  

 regnskabsmaterialet skal sikres mod forvanskning og misbrug.
Ligeledes  

 forudsættes i § 14, stk. 2, fuldstændighed og  

 nøjagtighed af registreringerne i bogføringen.
Af  

 bemærkningerne til lovforslaget fremgår blandt andet, at den  

 bogføringspligtige skal etablere et tilfredsstillende  

 bogføringsmiljø med nødvendige interne kontroller til  

 sikring mod, at regnskabsmaterialer bevidst eller ubevidst forvanskes eller  

 forsvinder.
Bestemmelsen er udtryk for, hvad der i det mindste er god  

 bogføringsskik, men kravene til virksomhedernes bogføring kan  

 udfyldes, eventuelt skærpes af god bogføringsskik.
Alle de i  

 art. 8 omhandlede handlinger er omfattet af bogføringsloven uanset  

 deres formål.
Konventionens art. 8 anses herved for tilgodeset for  

 så vidt angår bogføringslovgivningen, bortset fra  

 særlige konteringskrav, der traditionelt reguleres i  

 årsregnskabslovgivningens regler om regnskabsposter.
 Under særligt grove omstændigheder straffes  

 handlinger, hvorved bestemmelsen i lovens § 6 overtrædes, efter  

 straffelovens § 302 med bøde, hæfte eller fængsel  

 indtil 1 år og i tilfælde af grov uagtsomhed med bøde  

 eller hæfte.
Årsregnskabsloven indeholder ikke krav om  

 særskilt postering eller noteoplysning af bestikkelser.
Imidlertid  

 følger det af kravet om et retvisende billede i lovens § 4, at  

 årsregnskabet, hvis bestikkelsesbeløb eller -handlinger har  

 væsentlig betydning for dets udsagn om virksomheden, skal suppleres med  

 oplysninger herom.
Menneskerettighedskonventionens forbud mod krav om  

 selvinkriminering kan dog stå i vejen for særskilte  

 oplysningskrav vedrørende bestikkelser, som virksomhedsledelsen selv  

 har strafansvar for.
Her kan § 6, stk. 2, i bekendtgørelse  

 nr. 90 af 22. februar 1996 om statsautoriserede og registrerede revisorers  

 erklæringer have betydning, eftersom revisor skal oplyse, hvis hun  

 eller han under sit arbejde er blevet bekendt med ansvar for medlemmer af  

 ledelsen.
Denne bestemmelse støttes af revisors pligt til i rimeligt  

 omfang at indrette sin revision på at erkende besvigelser og andre  

 uregelmæssigheder, jf. samme bekendtgørelses § 17, 2. pkt.  

 Retstilstanden på dette område forventes opretholdt ved de  

 planlagte ændringer i regnskabs- og revisionslovgivningen.
Forsætlige overtrædelser af  

 årsregnskabsloven som følge af handlinger, der omfatter de i  

 konventionens art. 8 nævnte, straffes efter straffelovens § 296,  

 stk. 1, nr. 2, med bøde, hæfte eller fængsel indtil 1  

 år.
Grov uagtsomhed straffes efter bestemmelsens stk. 2 med  

 bøde eller under skærpende omstændigheder med  

 hæfte.
På denne baggrund skønnes det, at  

 ændringer i bogførings- og årsregnskabslovgivningen som  

 opfølgning på dansk ratificering af konventionen, især  

 dennes art. 8, ikke er nødvendige.« På denne baggrund skønnes  

 gennemførelse af artikel 14 om regnskabsmæssige  

 lovovertrædelser i Europarådets korruptionskonvention heller ikke  

 at medføre behov for lovændring.
 Om behovet for lovændring som følge af  

 bestemmelserne om hvidvaskning af udbytte ved bestikkelse, jf. artikel  

 13 i Europarådets korruptionskonvention og artikel 7 i  

 OECD-bestikkelseskonventionen, og som følge af bestemmelserne om  

strafansvar for juridiske personer, jf. artikel 2-3 i OECD-  

 bestikkelseskonventionen og artikel 18 i Europarådets  

 korruptionskonvention, henvises til pkt. 5.5.
4.7.2. Bestikkelse i private retsforhold 4.7.2.1. Som nævnt i pkt. 4.4.2.,  

 medfører artikel 7 i Europarådets korruptionskonvention pligt  

 til at kunne straffe en person, der som led i sine forretningsmæssige  

 aktiviteter med forsæt, direkte eller gennem tredjemand, lover,  

 tilbyder eller giver en utilbørlig fordel, uanset dennes art, til en  

 person, der i en hvilken som helst egenskab leder eller arbejder for en  

 virksomhed i den private sektor, enten til den pågældende selv  

 eller til tredjemand, for at denne person i strid med sine pligter skal  

 foretage eller undlade at foretage en handling (aktiv bestikkelse i den  

 private sektor).
 På s. 14, pkt. 55, i den forklarende rapport til  

 konventionen anføres det bl.a., at udtrykket »i strid med sine  

 pligter« (»in breach of their duties«) ikke alene har til formål at  

 sikre respekt for bestemte pligter i henhold til kontrakt, men også  

 på at sikre, at der ikke sker brud på den generelle  

 loyalitetspligt over for hvervgiverens anliggender eller forretning (»...does  

 not aim only at ensuring respect for the specific contractual obligations but  

 rather to guarantee that there will be no breach of the general duty of  

 loyalty in relation to the principal's affairs or business.«).
En lignende bestemmelse er fastsat i artikel 3 i EU's  

 fælles aktion om bestikkelse i den private sektor, jf. pkt. 4.5. Efter  

 denne bestemmelse skal der således være mulighed for at straffe  

 en person, der forsætligt, direkte eller gennem tredjemand, lover,  

 tilbyder eller yder en person en uberettiget fordel, uanset dennes art, for  

 vedkommende selv eller for tredjemand, som led i vedkommendes  

 forretningsmæssige aktiviteter, for at denne person i strid med sine  

 pligter skal udføre eller undlade at udføre en handling.
Det  

 strafbare område skal mindst dække adfærd, som  

 medfører eller kan medføre konkurrencefordrejning i det mindste  

 inden for det fælles marked, og som påfører eller kan  

 påføre andre økonomisk skade ved uretmæssig  

 tildeling eller mangelfuld udførelse af en kontrakt.
Efter artikel 1, 3. led, skal udtrykket  

 »pligtforsømmelse« forstås i den betydning, som dette udtryk har  

 i national ret.
I national ret bør begrebet pligtforsømmelse  

 dog mindst omfatte enhver illoyal optræden, som udgør brud  

 på en lovbestemt pligt, eller i givet fald et brud på faglige  

 regulativer eller instrukser, der gælder inden for vedkommendes  

 forretningsområde.
4.7.2.2. Som anført i pkt. 4.4.2.,  

 medfører Europarådets korruptionskonvention også pligt til  

 at kunne straffe passiv bestikkelse i den private sektor.
Efter  

 artikel 8 skal det således være strafbart, at en person, der i en  

 hvilken som helst egenskab leder eller arbejder for en virksomhed i den  

 private sektor, som led i sine forretningsmæssige aktiviteter med  

 forsæt, direkte eller gennem tredjemand, anmoder om eller modtager en  

 utilbørlig fordel, uanset dennes art, enten til den  

 pågældende selv eller til tredjemand, eller tager imod et tilbud  

 eller løfte om en sådan fordel, for i strid med sine pligter at  

 foretage eller undlade at foretage en handling.
EU's fælles aktion fastsætter i artikel 2 en  

 lignende kriminaliseringspligt.
Efter denne bestemmelse skal det  

 således være strafbart, at en person forsætligt, som led i  

 sine forretningsmæssige aktiviteter, direkte eller gennem tredjemand,  

 anmoder om eller modtager en uberettiget fordel, uanset dennes art, for sig  

 selv eller for tredjemand eller tager imod et løfte herom, for i strid  

 med sine pligter at udføre eller undlade at udføre en handling.  

 Det strafbare område for passiv bestikkelse skal i lighed med det  

 strafbare område for aktiv bestikkelse mindst dække adfærd,  

 som medfører eller kan medføre konkurrencefordrejning i det  

 mindste inden for det fælles marked, og som påfører eller  

 kan påføre andre økonomisk skade ved uretmæssig  

 tildeling eller mangel fuld udførelse af en kontrakt.
Som nævnt i pkt. 4.4.2., giver artikel 37,  

 stk. 1, i Europarådets korruptionskonvention mulighed for, at en  

 stat kan forbeholde sig ret til helt eller delvis at undlade at  

 fastsætte, at det er en strafbar handling efter national ret at handle  

 som nævnt i artikel 7 og 8. En lignende adgang til at tage forbehold  

 for kriminaliseringspligten findes ikke i EU's fælles aktion.
Artikel  

 4, stk. 2, i fælles aktionen åbner således alene  

 mulighed for i mindre alvorlige tilfælde af aktiv og passiv bestikkelse  

 at fastsætte sanktioner af en anden art end strafferetlige  

 sanktioner.
4.7.2.3. Efter artikel 19, stk. 1,  

 Europarådets korruptionskonvention skal både aktiv og passiv  

 bestikkelse i den private sektor kunne straffes med  

 frihedsberøvelse, der kan medføre udlevering.
En  

 tilsvarende pligt vedrørende sanktionsmulighederne i national ret er  

 fastsat i artikel 4, stk. 1, i EU's fælles aktion.
 4.7.2.4. Endelig omfatter kriminaliseringspligten  

 ifølge begge retsakter ydelse m.v. af en fordel »uanset dennes art«,  

 dvs. også andre end økonomiske fordele.
 4.7.2.5. Som det fremgår af pkt. 4.6.7., er  

 bestikkelse i den private sektor kriminaliseret i straffelovens § 299,  

 nr. 2. Efter denne bestemmelse straffes med bøde, hæfte eller  

 fængsel indtil 6 måneder den, der ved varetagelse af en andens  

 formueanliggender for sig selv eller andre af tredjemand modtager, fordrer  

 eller lader sig tilsige en formuefordel, hvis modtagelse skal holdes skjult  

 for den, hvis anliggende modtageren varetager (passiv bestikkelse),  

 såvel som den, der yder, lover eller tilbyder sådan fordel (aktiv  

 bestikkelse).
Denne straffelovsbestemmelse opfylder ikke de krav, som  

 korruptionskonventionen og fælles aktionen på dette punkt  

 stiller.
En gennemførelse af de to retsakter kræver derfor  

 lovændring.
For det første kan begrænsningen til  

 »formuefordel« i § 299, nr. 2, ikke opretholdes.
Også andre  

 uberettigede fordele skal kunne udgøre bestikkelse i private  

 retsforhold.
For det andet er det pligtstridige forhold i § 299,  

 nr. 2, beskrevet som modtagelse m.v. af en formuefordel, »hvis modtagelse  

 skal holdes skjult for den, hvis anliggende modtageren varetager«.
I  

 korruptionskonventionen og fælles aktionen går det pligtstridige  

 forhold på, at fordelen modtages eller ydes med henblik på, at  

 modtageren i strid med sine pligter skal udføre eller undlade at  

 udføre en handling.
 Endvidere indeholder § 299, nr. 2, en  

 maksimumstrafferamme på fængsel i 6 måneder, hvorimod de  

 ovennævnte retsakter medfører pligt til at kunne straffe med  

 frihedsstraf, der kan medføre udlevering.
Som nævnt i pkt. 3.4., kan der efter  

 udleveringslovens § 3, stk. 1, ske udlevering til en medlemsstat i  

 Den Europæiske Union for handlinger, der efter dansk ret kan  

 medføre frihedsstraf i mindst 6 måneder.
Det gælder dog  

 kun i tilfælde, hvor anmodning om udlevering fremsættes efter, at  

 EU-udleveringskonventionen er trådt i kraft mellem Danmark og  

 vedkommende medlemsstat i Den Europæiske Union.
Bortset fra disse  

 tilfælde kan udlevering til såvel EU-medlemsstater som til andre  

 stater i almindelighed kun ske, hvis handlingen efter dansk ret kan  

 medføre højere straf end fængsel i 1 år.
 På den anførte baggrund stilles der forslag  

 om ændring af straffelovens § 299, nr. 2, således at  

 bestemmelsen omfatter den, som ved varetagelse af en andens formueanliggender  

 for sig selv eller andre på pligtstridig måde modtager, fordrer  

 eller lader sig tilsige gave eller anden fordel, såvel som den, der  

 yder, lover eller tilbyder en sådan gave eller anden fordel.
Endvidere foreslås strafmaksimum hævet fra de  

 nuværende 6 måneder til fængsel i 1 år og 6  

 måneder.
Forslaget indebærer, at strafferammen hæves  

 tilsvarende for de med returkommission beslægtede forhold, jf.  

 straffelovens § 299, nr. 1, der angår en person, som i et  

 formueanliggende, som det påhviler den pågældende at  

 varetage for en anden, ved tilsidesættelse af sin pligt  

 påfører denne et betydeligt formuetab, som ikke erstattes inden  

 dom i første instans.
 Om forslaget henvises i øvrigt til  

 bemærkningerne til lovforslagets § 1, nr. 9.
4.7.2.6. Som nævnt i pkt. 4.5., indeholder  

 EU's fælles aktion også bestemmelser om straffemyndighed  

 (jurisdiktion). Efter artikel 7 er der pligt til at sikre straffemyndighed i  

 tilfælde, hvor lovovertrædelsen helt eller delvis er begået  

 på medlemsstatens område.
En lignende bestemmelse er fastsat i  

 artikel 17, stk. 1, litra a, i Europarådets korruptionskonvention.  

 Denne jurisdiktionspligt kan der ikke tages forbehold overfor.
Artikel 7 i EU's fælles aktion og artikel 17,  

 stk. 1, litra b, 1. led, i korruptionskonventionen medfører  

 endvidere pligt til at have straffemyndighed i tilfælde, hvor  

 gerningsmanden er statsborger i den pågældende medlemsstat.
Efter  

 artikel 7, stk. 1, litra b, i fælles aktionen kan medlemsstatens  

 lovgivning kræve, at adfærden også skal være strafbar  

 i det land, hvor den fandt sted (dobbelt strafbarhed). Endelig indeholder  

 artikel 7, stk. 1, litra c, pligt til at have straffemyndighed i  

 tilfælde, hvor lovovertrædelsen er begået til fordel for en  

 juridisk person, der driver virksomhed i den private sektor, og som har sit  

 hjemsted på den pågældende medlemsstats område.
Artikel 7, stk. 2, i fælles aktionen og artikel  

 17, stk. 2, i korruptionskonventionen åbner mulighed for at tage  

 forbehold om ikke at fastsætte straffemyndighed i et eller flere af de  

 ovennævnte tilfælde eller om kun at fastsætte  

 straffemyndighed i særlige tilfælde eller på særlige  

 betingelser.
Fælles aktionens artikel 7, stk. 4, og  

 korruptionskonventionens artikel 17, stk. 3, indeholder særlige  

 regler om jurisdiktionspligt, hvis der ikke sker udlevering.
Som anført i pkt. 4.7.1.4., foreslås det, at  

 der ved ratifikationen af Europarådets korruptionskonvention i  

 medfør af konventionens artikel 17, stk. 2, afgives  

 erklæring om, at Danmark i de i artikel 17, stk. 1, litra b, 1.  

 led, omhandlede tilfælde (egne statsborgere) betinger  

 straffemyndigheden af, at forholdet også er strafbart efter  

 lovgivningen i det land, hvor forholdet blev begået.
Dette forbehold  

 omfatter også bestikkelse i private retsforhold.
 Et tilsvarende forbehold er ikke påkrævet  

 efter EU's fælles aktion, idet jurisdiktionsbestemmelsen i artikel 7,  

 stk. 1, litra b, efter sit eget indhold giver mulighed for at stille  

 krav om dobbelt strafbarhed.
 Derimod bør der efter Justitsministeriets  

 opfattelse tages forbehold over for jurisdiktionspligten i fælles  

 aktionens artikel 7, stk. 1, litra c, idet denne pligt - ud over hvad  

 der følger af litra a og b i bestemmelsen - synes at omfatte forhold,  

 der kun har en meget begrænset tilknytning til Danmark.
Det foreslås derfor, at Generalsekretariatet for  

 Rådet, når Danmark gennemfører den fælles aktion, i  

 medfør af artikel 7, stk. 3, jf. stk. 2, underrettes om, at  

 Danmark ikke anvender artikel 7, stk. 1, litra c.
Dette vil  

 indebære, at straffelovens § 8, nr. 5, ikke vil kunne anvendes  

 på forhold, der er omfattet af artikel 7, stk. 1, litra c.
Om der  

 i øvrigt måtte være dansk straffemyndighed med hensyn til  

 sådanne forhold, vil bero på de øvrige  

 jurisdiktionsbestemmelser i straffelovens §§ 6-9.
 5. Hvidvaskning og strafansvar for juridiske personer m.v.
5.1. Anden protokol til Konventionen om beskyttelse af De Europæiske  

 Fællesskabers finansielle interesser Formålet med den anden protokol til konventionen  

 om beskyttelse af De Europæiske Fællesskabers finansielle  

 interesser (anden protokol), jf. lovforslagets bilag 3, er at styrke  

 det strafferetlige samarbejde mellem medlemsstaterne om bekæmpelse af  

 hvidvaskning af udbytte fra svig og bestikkelse, således som disse  

 lovovertrædelser er defineret i EU-svigskonventionens artikel 1 og  

 første protokols artikel 2 og 3, og om bekæmpelse af sådan  

 kriminalitet, der begås til fordel for en juridisk person.
Ved protokollen forpligter medlemsstaterne sig på  

 grundlag af en fælles definition af begreberne »hvidvaskning af penge«  

 og »juridisk person« til at betragte hvidvaskning af udbytte fra EU-svig og  

 fra aktiv og passiv bestikkelse med tilknytning til EU-svig som strafbare  

 handlinger og til at kunne straffe juridiske personer for EU-svig, aktiv  

 bestikkelse med tilknytning til EU-svig og hvidvaskning af penge som  

 nævnt ovenfor, der begås for at skaffe den juridiske person  

 vinding.
Efter sin ordlyd forpligter protokollen ikke medlemslandene til at  

 kriminalisere hvidvaskning af udbytte fra bestikkelse, der ikke  

 berører De Europæiske Fællesskabers finansielle  

 interesser.
 Artikel 1 indeholder bl.a. en definition af  

 begreberne »juridisk person« og »hvidvaskning af penge«.
 Ved begrebet »juridisk person« forstås enhver  

 enhed, der har denne status i henhold til den nationale lovgivning, der  

 finder anvendelse, dog ikke stater og andre offentlige organer under  

 udøvelsen af offentligretlige beføjelser samt offentligretlige  

 internationale organisationer.
 Ved begrebet »hvidvaskning af penge« sigtes til den  

 adfærd, som er defineret i artikel 1, tredje led, i Rådets  

 direktiv 91/308/EØF af 10. juni 1991 om forebyggende foranstaltninger  

 mod anvendelse af det finansielle system til hvidvaskning af penge,  

 hidrørende fra udbyttet fra EU-svig, i hvert fald i grove  

 tilfælde, og fra aktiv og passiv bestikkelse.
Artikel 2 forpligter til at gøre  

 hvidvaskning af penge strafbart.
Af definitionen af »hvidvaskning af penge« i  

 artikel 1 følger som nævnt, at forpligtelsen til at  

 kriminalisere hvidvaskning med hensyn til udbyttet fra EU-svig kan  

 begrænses til grove tilfælde.
Denne mulighed for at  

 begrænse til grove tilfælde er ikke tidsbegrænset.
Efter artikel 18, stk. 1, kan der  

 endvidere tages forbehold for så vidt angår forpligtelsen til at  

 kriminalisere hvidvaskning af penge hidrørende fra udbytte fra aktiv  

 og passiv bestikkelse.
Bestemmelsen giver således mulighed for at  

 begrænse det strafbare område til kun at omfatte udbyttet fra  

 grove tilfælde af aktiv og passiv bestikkelse.
Et sådant  

 forbehold er tidsbegrænset, idet det som udgangspunkt kun har gyldighed  

 i 5 år.
Forbeholdet kan dog fornyes én gang for yderligere 5  

 år.
Artikel 3 fastsætter i stk. 1  

 pligt til at sikre, at juridiske personer kan kendes ansvarlige for svig,  

 aktiv bestikkelse og hvidvaskning af penge, der for at skaffe dem vinding, er  

 begået af en person, der handler enten individuelt eller som medlem af  

 et organ under den juridiske person, og som har en ledende stilling inden for  

 den juridiske person, der bygger på beføjelse til at  

 repræsentere den juridiske person, træffe beslutninger på  

 den juridiske persons vegne eller til at udøve intern kontrol.
Der  

 skal også være mulighed for at kende juridiske personer  

 ansvarlige for medvirken til sådan svig, aktiv bestikkelse eller  

 hvidvaskning af penge og forsøg på sådan svig.
 Endvidere er der efter artikel 3, stk. 2,  

 pligt til at sikre, at en juridisk person kan kendes ansvarlig, når  

 utilstrækkeligt tilsyn eller utilstrækkelig kontrol fra en af de  

 ovennævnte personers side har gjort det muligt for en person, der er  

 underlagt den juridiske persons myndighed, at begå svig, aktiv  

 bestikkelse eller hvidvaskning af penge for at skaffe den juridiske person  

 vinding.
 Endelig præciseres det i artikel 3,  

stk. 3, at ansvar for juridiske personer ikke udelukker  

 muligheden for at strafforfølge fysiske personer, der begår  

 eller medvirker til svig, aktiv bestikkelse eller hvidvaskning af penge.
 Den anførte pligt til at kunne gøre  

 juridiske personer ansvarlige for de nævnte overtrædelser vil med  

 det gældende ansvarssystem her i landet være ensbetydende med et  

 strafansvar.
 Artikel 4 indeholder bestemmelser om sanktioner  

 over for juridiske personer.
 Artikel 4, stk. 1, forpligter til at sikre, at  

 der over for juridiske personer, der straffes efter artikel 3, stk. 1,  

 om ansvar på grundlag af ledelsespersoners handlinger, kan  

 iværksættes sanktioner, der er effektive, står i et  

 rimeligt forhold til overtrædelsen og har afskrækkende virkning,  

 herunder bødestraf eller administrativt idømte bøder, og  

 som kan omfatte andre sanktioner, f.eks. udelukkelse fra offentlige ydelser  

 eller tilskud m.v.
 Efter artikel 4, stk. 2, skal det endvidere  

 være muligt at pålægge juridiske personer, der straffes  

 efter artikel 3, stk. 2, om ansvar på grundlag af  

 ledelsespersoners utilstrækkelige tilsyn eller kontrol, sanktioner  

 eller foranstaltninger, der er effektive, står i et rimeligt forhold  

 til overtrædelsen og har afskrækkende virkning.
 Artikel 5 fastsætter pligt til at kunne  

 beslaglægge og konfiskere udbytte m.v. i anledning af svig, aktiv og  

 passiv bestikkelse samt hvidvaskning af penge.
Artikel 6 afskærer en medlemsstat fra at  

 nægte retshjælp under henvisning til, at der er tale om en  

 overtrædelse af told- eller afgiftsbestemmelser.
Bestemmelsen  

 indebærer ingen selvstændig forpligtelse for Danmarks  

 vedkommende, idet Danmark har ratificeret tillægsprotokollen af 17.  

 marts 1978 til den europæiske retshjælpskonvention, hvorefter  

 retshjælp ikke kan nægtes med den begrundelse, at den anmodede  

 stat betragter den pågældende lovovertrædelse som en fiskal  

 lovovertrædelse.
Artikel 7 fastsætter pligt for  

 medlemsstaterne og Kommissionen til indbyrdes samarbejde om bekæmpelse  

 af svig, aktiv og passiv bestikkelse samt hvidvaskning af penge.
Bestemmelsen  

 åbner i den forbindelse mulighed for udveksling af oplysninger mellem  

 medlemsstaternes kompetente myndigheder og Kommissionen med henblik på  

 at gøre det lettere at fastslå de faktiske omstændigheder  

 i en konkret sag og sikre en effektiv indsats mod den pågældende  

 kriminalitet.
Kommissionen og de kompetente nationale myndigheder skal i  

 hvert enkelt tilfælde tage hensyn til behovet for hemmeligholdelse af  

 efterforskningsarbejdet og databeskyttelse.
Med henblik herpå kan en  

 medlemsstat, når den leverer oplysninger til Kommissionen, stille  

 betingelser for, hvordan disse oplysninger anvendes enten af Kommissionen  

 eller af en anden medlemsstat, som oplysningerne måtte blive  

 videregivet til.
 Artikel 8-11 indeholder en række bestemmelser  

 om udveksling af oplysninger m.v., der retter sig mod Kommissionen, og som  

 bl.a. forpligter Kommissionen til at sørge for, at der ved udveksling  

 af personoplysninger iagttages et beskyttelsesniveau, der svarer til det, der  

 er fastlagt i direktiv 95/46/EF om beskyttelse af fysiske personer i  

 forbindelse med behandling af personoplysninger og fri udveksling af  

 sådanne oplysninger.
Artikel 12 regulerer forholdet mellem protokollen  

 og EU-svigskonventionen.
Bestemmelsen medfører, at  

 EU-svigskonventionens artikel 3 om virksomhedslederes strafferetlige ansvar,  

 artikel 5 om udlevering og retsforfølgning og artikel 6 om pligt til  

 samarbejde ved grænseoverskridende kriminalitet finder tilsvarende  

 anvendelse på forhold omfattet af artikel 2 i anden protokol, dvs.  

 hvidvaskning af penge, der hidrører fra udbyttet ved EU-svig, aktiv og  

 passiv bestikkelse.
 Endvidere finder EU-svigskonventionens artikel 4 om  

 straffemyndighed tilsvarende anvendelse på anden protokol, idet en  

 erklæring afgivet i henhold til EU-svigskonventionens artikel 4,  

 stk. 2, som udgangspunkt ligeledes gælder for denne protokol.  

 Også EU-svigskonventionens artikel 7 om forbud mod dobbelt  

 strafforfølgning (ne bis in idem) finder tilsvarende anvendelse  

 på anden protokol, idet ne bis in idem-princippet ligeledes finder  

 anvendelse på juridiske personer, og idet en erklæring afgivet i  

 henhold til EU-svigskonventionens artikel 7, stk. 2, som udgangspunkt  

 ligeledes gælder for anden protokol.
 Endelig finder EU-svigskonventionens artikel 9 om  

 forholdet mellem konventionen og national ret samt artikel 10 om underretning  

 af Kommissionen tilsvarende anvendelse på anden protokol.
I artikel 13 tillægges EF-Domstolen  

 kompetence til at pådømme tvister mellem medlemsstaterne eller  

 mellem en eller flere medlemsstater og Kommissionen om fortolkningen eller  

 anvendelsen af protokollen.
Bestemmelsen giver bl.a. mulighed for, at en  

 tvist mellem en eller flere medlemsstater og Kommissionen om anvendelsen af  

 begrebet »hvidvaskning af penge« kan indbringes for EF-Domstolen.
 Bestemmelsen giver i lighed med bl.a. artikel 8 i  

 EU-svigskonventionen ikke EF-Domstolen beføjelse til at anfægte  

 afgørelser, der er truffet af de nationale domstole om  

 overtrædelse af anden protokol.
 Om EF-Domstolens kompetence til at træffe  

 præjudiciel afgørelse om fortolkningen af anden protokol, jf.  

 artikel 13, stk. 3, henvises til pkt. 6.
I artikel 14 er der fastsat regler om ansvar uden  

 for kontraktsforhold.
Bestemmelsen indebærer, at bl.a.
Kommissionen kan  

 ifalde erstatningsansvar i samme omfang, som det følger af  

 EF-Traktaten, jf. artikel 215, stk. 2.
 Artikel 15 giver fysiske og juridiske personer ret  

 til at indbringe beslutninger, truffet af Kommissionen, i medfør af  

 artikel 8 om Kommissionens ansvar for databeskyttelse, for EF-Domstolen,  

 når beslutningen retter sig til eller berører vedkommende  

 umiddelbart og individuelt, og klagen begrundes med, at Kommissionen har  

 overtrådt artikel 8 m.v.
 Artikel 16-19 indeholder bestemmelser om  

 ikrafttræden m.v.
5.2. Europarådets strafferetskonvention om korruption Efter artikel 13 i Europarådets  

 korruptionskonvention skal det være en strafbar handling i henhold til  

 national ret at handle som nævnt i artikel 6, stk. 1 og 2, i  

 Europarådets konvention nr. 141 (Konventionen om hvidvaskning,  

 efterforskning samt beslaglæggelse og konfiskation af udbyttet fra  

 strafbart forhold) (hvidvaskkonventionen) under de deri nævnte  

 betingelser, når førforbrydelsen består i en strafbar  

 handling i henhold til artikel 2-12 i korruptionskonventionen, i det omfang  

 vedkommende part ikke har taget forbehold eller afgivet erklæring over  

 for disse handlinger eller ikke anser sådanne handlinger for alvorlige  

 i forbindelse med deres lovgivning om hvidvaskning af penge.
 Efter artikel 6, stk. 1, i  

 hvidvaskkonventionen skal de deltagende stater sikre, at følgende  

 forhold er kriminelle i henhold til national lovgivning, såfremt de  

 begås forsætligt: (a) omsætning eller overdragelse  

 af formuegoder med viden om, at disse formuegoder er udbytte, med henblik  

 på at skjule eller tilsløre den ulovlige oprindelse af  

 formuegoderne eller på at bistå en person, der er med til at  

 begå en førforbrydelse, for at undgå de retlige  

 konsekvenser af den pågældendes handlinger, (b) handlinger  

 med henblik på at skjule eller tilsløre den sande karakter,  

 oprindelse, opbevaringssted, dispositioner, bevægelser og rettigheder  

 for så vidt angår formuegoder med viden om, at disse formuegoder  

 er udbytte, og med forbehold af forfatningsmæssige principper og  

 grundlæggende retsprincipper: (c) erhvervelse, besiddelse eller  

 anvendelse af formuegoder med viden på modtagelsestidspunktet om, at  

 disse formuegoder var udbytte, (d) deltagelse i, medvirken eller  

 sammensværgelse med henblik på at begå, forsøg  

 på at begå og medvirken, bistand eller rådgivning i  

 forbindelse med begåelse af nogen af de forbrydelser, der er fastlagt  

 som forbrydelser i overensstemmelse med denne artikel.
 I artikel 6, stk. 2, er det fastsat, at det i  

 forbindelse med gennemførelsen eller anvendelsen af artikel 6,  

 stk. 1, (a) er uden betydning, om førforbrydelsen falder  

 ind under den pågældende stats strafferetlige kompetence,  

(b) kan fastsættes, at de forbrydelser, der er omhandlet i  

 artikel 6, stk. 1, ikke finder anvendelse på de personer, der  

 begik førforbrydelsen, (c) kan være muligt, at viden,  

 hensigt eller formål, der kræves som element i forbindelse med de  

 i artikel 6, stk. 1, fastsatte forbrydelser, udledes af objektive,  

 faktuelle omstændigheder.
 Hvidvaskkonventionen er gennemført i dansk ret ved  

 lov nr. 291 af 24. april 1996 om ændring af lov om udlevering af  

 lovovertrædere, lov om international fuldbyrdelse af straf m.v., lov om  

 samarbejde med Finland, Island, Norge og Sverige angående fuldbyrdelse  

 af straf m.v. og retsplejeloven (International strafferet). Ved Danmarks  

 ratifikation af hvidvaskkonventionen er der i medfør af artikel 6,  

 stk. 4, afgivet erklæring om, at artikel 6, stk. 1, kun  

 finder anvendelse på de førforbrydelser, med hensyn til hvilke  

 der til enhver tid efter dansk ret kan begås hæleri, herunder  

 straffelovens § 191 a om narkotikahæleri og straffelovens  

 § 284 om hæleri i forbindelse med tyveri, ulovlig omgang med  

 hittegods, underslæb, bedrageri, databedrageri, mandatsvig, afpresning,  

 skyldnersvig og røveri samt med hensyn til indsmugling af særlig  

 grov karakter.
Artikel 18, stk. 1, i Europarådets  

 korruptionskonvention medfører pligt til at sikre, at juridiske  

 personer kan kendes ansvarlige for aktiv bestikkelse, handel med  

 indflydelse og hvidvaskning af penge som fastsat efter denne konvention, der  

 for at skaffe dem vinding, er begået af en person, der handler enten  

 individuelt eller som medlem af et organ under den juridiske person, og som  

 har en ledende stilling inden for den juridiske person, baseret på  

 beføjelse til at repræsentere den juridiske person, træffe  

 beslutninger på den juridiske persons vegne eller til at udøve  

 intern kontrol.
Der skal også være mulighed for at kende  

 juridiske personer ansvarlige for medvirken til eller anstiftelse af de  

 nævnte handlinger.
 Endvidere er der efter artikel 18, stk. 2,  

 pligt til at sikre, at en juridisk person kan kendes ansvarlig, når  

 utilstrækkeligt tilsyn eller utilstrækkelig kontrol fra en af de  

 ovennævnte personers side har gjort det muligt for en person, der er  

 underlagt den juridiske persons myndighed, at begå en af de i  

 stk. 1 nævnte strafbare handlinger for at skaffe den juridiske  

 person vinding.
 Endelig præciseres det i artikel 18, stk. 3, at  

 ansvar for juridiske personer ikke udelukker muligheden for at straffe  

 fysiske personer, der begår, anstifter eller medvirker til de i  

 stk. 1 nævnte handlinger.
 I lighed med den pligt, der er fastsat i artikel 3 i anden  

 protokol til EU-svigskonventionen, jf. pkt. 5.1., vil den i  

 korruptionskonventionens artikel 18 anførte pligt til at kunne  

 gøre juridiske personer ansvarlige for de nævnte  

 overtrædelser med det gældende ansvarssystem her i landet  

 være ensbetydende med et strafansvar.
Artikel 19, stk. 2, i Europarådets  

 korruptionskonvention indeholder bestemmelser om sanktioner over for  

 juridiske personer.
Det fastsættes heri, at juridiske personer, der  

 kendes ansvarlige efter artikel 18, stk. 1 og 2, skal kunne  

 pålægges strafferetlige eller ikke-strafferetlige sanktioner,  

 herunder økonomiske sanktioner, der er effektive, står i et  

 rimeligt forhold til overtrædelsen og har en afskrækkende  

 virkning.
Artikel 19, stk. 3, fastsætter i lighed  

 med artikel 5 i anden protokol til EU-svigskonventionen, jf. pkt. 5.1., pligt  

 til at kunne konfiskere m.v. redskaber eller udbytte fra strafbare handlinger  

 i henhold til konventionen eller af formuegoder, hvis værdi modsvarer  

 sådant udbytte.
Om pligt til at kunne beslaglægge udbytte m.v.  

 henvises til korruptionskonventionens artikel 23, stk. 1, og pkt.  

 4.4.2.
5.3. EU's fælles aktion om bestikkelse i den private sektor Artikel 5 og 6 i EU's fælles aktion om  

 bestikkelse i den private sektor medfører pligt til at kunne straffe  

juridiske personer for aktiv bestikkelse, jf. artikel 3, svarende til  

 artikel 3 og 4 i anden protokol til EU-svigskonventionen vedrørende  

 pligt til kunne straffe juridiske personer for EU-svig, aktiv bestikkelse og  

 hvidvaskning af penge, jf. pkt. 5.1.
 EU's fælles aktion indeholder ikke bestemmelser om  

 pligt til at kunne straffe fysiske eller juridiske personer for hvidvaskning  

 af udbytte ved bestikkelse i den private sektor.
5.4. Gældende ret 5.4.1. Hvidvaskning af udbytte fra strafbare  

 handlinger er ikke generelt kriminaliseret i dansk ret, men der findes en  

 række bestemmelser om efterfølgende medvirken  

 (hæleri), knyttet til nærmere angivne førforbrydelser,  

 der kriminaliserer sådanne forhold.
For så vidt angår straffeloven, kan  

 særligt henvises til § 284 om hæleri i forbindelse med  

 tyveri, ulovlig omgang med hittegods, underslæb, bedrageri,  

 databedrageri, afpresning, skyldnersvig, røveri eller indsmugling af  

 særlig grov karakter.
Herudover kan nævnes straffelovens  

 § 303, der kriminaliserer visse former for groft uagtsomt hæleri i  

 forbindelse med berigelsesforbrydelser, og § 300 c, der vedrører  

 visse former for forsætligt eller groft uagtsomt hæleri i  

 forbindelse med overtrædelse af § 282 (åger), § 300 a  

 eller § 300 b (bedrageri- eller ågerlignende forhold). Endvidere  

 er det i straffelovens § 191 a gjort strafbart at befatte sig med en  

 vinding, der er erhvervet ved overtrædelse af § 191 om grov  

 narkotikakriminalitet (narkotikahæleri).
Nogle særlove rummer mere begrænsede  

 hæleribestemmelser.
Til illustration kan nævnes § 3,  

 stk. 3, i lov om euforiserende stoffer, der angår forsætligt  

 hæleri svarende til straffelovens § 191 a, samt toldlovens  

 § 73, stk. 3, der vedrører forsætligt eller groft  

 uagtsomt hæleri med hensyn til indsmuglede varer.
Om hvidvaskning af penge kan desuden henvises til lov  

 nr. 348 af 9. juni 1993 om forebyggende foranstaltninger mod hvidvaskning af  

 penge.
Ved denne lov, der gennemfører Rådets direktiv  

 91/308/EØF, reguleres for første gang i dansk ret hvidvaskning  

 af penge som begreb.
Efter lovens § 2 forstås ved hvidvaskning af  

 penge i lovens forstand »konvertering, overførsel, erhvervelse,  

 besiddelse eller anvendelse af formuegoder eller fortielse eller  

 tilsløring af deres art, oprindelse, lokalisering, bevægelse og  

 ejerforhold samt forsøg herpå eller medvirken hertil med viden  

 eller formodning om, at formuegoderne stammer fra overtrædelse af  

 straffeloven.« Loven indfører bl.a. en særlig  

 undersøgelses- og underretningspligt for nærmere angivne  

 finansielle institutioner m.v. i tilfælde af mistanke om, at en  

 transaktion har tilknytning til hvidvaskning af penge.
5.4.2. I dansk ret har der længe været  

 kendt et strafferetligt ansvar i form af bødestraf, der kan  

 pålægges juridiske personer, navnlig erhvervsdrivende  

 selskaber.
Bestemmelser om strafansvar for selskaber m.v. omfatter som  

 udgangspunkt enhver juridisk person, herunder aktie-, anparts- og  

 andelsselskaber, interessentskaber, foreninger, fonde, boer, kommuner og  

 statslige myndigheder, jf. straffelovens § 26, stk. 1. Endvidere  

 omfatter sådanne bestemmelser enkeltmandsvirksomheder, for så  

 vidt disse navnlig under hensyn til deres størrelse og organisation  

 kan sidestilles med de førnævnte selskaber, jf. straffelovens  

 § 26, stk. 2.
 Strafansvar for en juridisk person forudsætter, at  

 der inden for dens virksomhed er begået en overtrædelse, der kan  

 tilregnes en eller flere til den juridiske person knyttede personer eller den  

 juridiske person som sådan, jf. straffelovens § 27, stk. 1.  

 Endvidere kan statslige myndigheder og kommuner alene straffes i anledning af  

 overtrædelser, der begås ved udøvelse af virksomhed, der  

 svarer til eller kan sidestilles med virksomhed udøvet af private, jf.  

 straffelovens § 27, stk. 2.
 For at kunne pålægge juridiske personer  

 strafansvar kræves også, at denne særlige ansvarsform har  

 hjemmel i lovgivningen på de enkelte områder, hvor ansvaret skal  

 gælde, jf. straffelovens § 25. Strafansvar for juridiske personer  

 findes i et meget stort antal særlove.
Derimod findes der i straffeloven ingen bestemmelser, der  

 giver mulighed for at straffe juridiske personer for overtrædelser af  

 straffeloven.
Baggrunden herfor er bl.a., at flertallet af  

 straffebestemmelserne i straffeloven sigter på at beskrive  

 enkeltpersoners skadegørende eller farlige eller på anden  

 måde forkastelige handlinger.
De begås i henhold til individuelle  

 beslutninger, eventuelt efter aftale mellem flere, og uden nogen  

 sammenhæng med, om den eller de pågældende står i et  

 ansættelsesforhold til nogen, jf. i det hele Straffelovrådets  

 betænkning nr. 1289/1995 om juridiske personers bødeansvar, s.  

 54-55.
Endvidere er det for langt de fleste  

 straffelovsbestemmelser en betingelse for strafansvar, at der er handlet med  

 forsæt, jf. straffelovens § 19. Den juridiske person, f.eks. et  

 aktieselskab, kan ikke have forsæt i strafferetlig forstand.
Det kan  

 kun fysiske personer, herunder ledere eller ansatte hos den juridiske person.  

 En fysisk persons forsæt skaber ikke i strafferetlig forstand  

 forsæt hos den juridiske person.
Straffelovrådet har i den nævnte  

 betænkning frarådet, at en generel bestemmelse om strafansvar for  

 juridiske personer kommer til at omfatte overtrædelser af straffeloven.  

 Hvis der skal indføres strafansvar for juridiske personer med hensyn  

 til straffelovsovertrædelser, må man efter Straffelovrådets  

 opfattelse undgå at bygge på den konstruktion eller fiktion, at  

 forsæt hos en ved den juridiske person ansat enkeltperson skaber  

 forsæt hos den juridiske person.
Det må klart lægges til  

 grund, at der er tale om et strafansvar for den juridiske person uden den  

 skyldform, som loven kræver.
 Efter Straffelovrådets opfattelse må det  

 være en forudsætning for et sådant ansvar, at en eller  

 flere enkeltpersoner inden for virksomheden beviseligt har overtrådt  

 den pågældende straffelovsbestemmelse med forsæt, jf.  

 betænkning nr. 1289/1995, s. 55-56. I det omfang, den juridiske person  

 skal kunne ifalde strafansvar for forsøg, må forsøgsstraf  

 forudsætte, at en enkeltperson inden for den juridiske person har  

 handlet med det til forsøgsstraf fornødne forsæt, jf.  

 betænkningen, s. 86-87, hvor også spørgsmålet om  

 betydningen af straffelovens § 21, stk. 3, i forbindelse med selskabsansvar  

 for forsøg er behandlet.
5.5. Justitsministeriets overvejelser 5.5.1. Hvidvaskning.
5.5.1.1. Som nævnt i pkt. 5.1, indeholder  

 artikel 2 i anden protokol til EU-svigskonventionen en forpligtelse til at  

 kunne straffe hæleri (hvidvaskning) med hensyn til udbyttet fra  

 EU-svig, i hvert fald i grove tilfælde, jf. artikel 1 i  

 EU-svigskonventionen, og fra aktiv og passiv bestikkelse, jf. artikel 2 og 3  

 i første protokol til EU-svigskonventionen.
Henvisningen til artikel 2  

 og 3 i første protokol til EU-svigskonventionen indebærer, at  

 forpligtelsen til at kriminalisere hvidvaskning af udbytte fra bestikkelse er  

 begrænset til tilfælde, hvor bestikkelseshandlingen har skadet  

 eller kunnet skade De Europæiske Fællesskabers finansielle  

 interesser.
 Artikel 18 i samme protokol giver som nævnt mulighed  

 for at tage et tidsbegrænset forbehold om kun at gøre  

 hvidvaskning med hensyn til udbyttet fra aktiv og passiv bestikkelse  

 strafbart i grove tilfælde af aktiv og passiv bestikkelse.
 Artikel 7 i OECD-bestikkelseskonventionen forpligter til  

 at sørge for, at nationale bestemmelser om hvidvaskning også  

 kommer til at omfatte bestikkelse af udenlandske tjenestemænd uden  

 hensyn til, hvor bestikkelsen blev begået, i det omfang bestikkelse af  

 egne tjenestemænd indgår som en førforbrydelse i nationale  

 bestemmelser om hvidvaskning, jf. pkt. 4.3.
Artikel 7 i OECD-bestikkelseskonventionen forpligter  

 på visse punkter til kriminalisering af hvidvaskning af udbytte fra  

 bestikkelse i videre omfang end artikel 2 i anden protokol til  

 EU-svigskonventionen.
Artikel 7 omfatter således f.eks. også  

 tilfælde, hvor bestikkelseshandlingen ikke har indvirket eller kunnet  

 indvirke på De Europæiske Fællesskabers finansielle  

 interesser.
OECD-konventionen omfatter dog ikke enhver form for bestikkelse,  

 men er begrænset til bestikkelse i internationale  

 forretningsforhold.
 Som nævnt i pkt. 5.2 medfører artikel 13 i  

 Europarådets korruptionskonvention som udgangspunkt pligt til at kunne  

 straffe hvidvaskning af udbytte, når førforbrydelsen  

 består i en strafbar handling i henhold til artikel 2-12.
 Denne kriminaliseringspligt er dog undergivet to  

 begrænsninger.
 For det første er der ikke pligt til at  

 kriminalisere hvidvaskning i det omfang, udbyttet stammer fra en handling,  

 som det pågældende land har taget forbehold over for at  

 kriminalisere.
 Som anført i pkt. 4.7.1.7 foreslås det, at  

 Danmark ved ratifikationen af korruptionskonventionen tager forbehold over  

 for artikel 12 om handel med indflydelse, så Danmark ikke er  

 folkeretligt forpligtet til at kunne straffe handlinger, der er omfattet af  

 artikel 12, i videre omfang, end straffelovens regler om forsøg og  

 medvirken (§§ 21 og 23) giver mulighed for.
 For det andet er der ikke pligt til at kriminalisere  

 hvidvaskning af udbytte fra bestikkelse i det omfang, det  

 pågældende land ikke anser sådanne handlinger for alvorlige  

 i forbindelse med lovgivningen om hvidvaskning af penge.
5.5.1.2. For så vidt angår opfyldelsen  

 af den pligt, der er indeholdt i anden protokol til svigskonventionen om at  

 kriminalisere hvidvaskning af udbytte, der hidrører fra EU- svig,  

 må der i tilknytning til den foreslåede nye bestemmelse i  

 straffelovens § 289 a, jf. lovforslagets § 1, nr. 8, samtidig ske  

 en udvidelse af straffelovens § 284 om hæleri.
Det foreslås  

 derfor, at der i 284 indsættes en henvisning til § 289 a,  

 således at der også kan straffes for hæleri med hensyn til  

 EU-svig.
 For så vidt angår pligten til at kriminalisere  

 hvidvaskning af udbytte fra bestikkelse, kan rækkevidden af pligten  

 efter de tre retsakter give anledning til tvivl.
 Artikel 7 i OECD-konventionen indebærer isoleret set  

 ikke pligt til at kriminalisere hvidvaskning af udbytte fra bestikkelse af  

 udenlandske embedsmænd, idet bestikkelse af danske embedsmænd  

 ikke indgår som en førforbrydelse i danske  

 hæleribestemmelser, herunder § 284.
 På samme måde indebærer artikel 13 i  

 korruptionskonventionen næppe i sig selv en pligt for Danmark til at  

 kriminalisere hvidvaskning af udbytte fra de bestikkelsesforhold, der er  

 omfattet af konventionen, idet disse bestikkelseshandlinger ikke i dag  

 udgør førforbrydelser i hæleribestemmelser, herunder  

 straffelovens § 284.
 Da hvidvaskning af udbytte fra den form for aktiv og  

 passiv bestikkelse af tjenestemænd, der er omfattet af anden protokol  

 til EU-svigskonventionen, imidlertid skal være strafbar, finder  

 Justitsministeriet det rigtigst generelt at kriminalisere hvidvaskning af  

 udbytte fra aktiv og passiv bestikkelse i den offentlige sektor.
 Det foreslås derfor, at straffelovens § 284  

 udvides til også at omfatte hæleri med hensyn til § 122 og  

 § 144 (dvs. udbytte fra aktiv og passiv bestikkelse i dansk, udenlandsk  

 og international offentlig tjeneste eller hverv).
 Under hensyn til, at retsakterne ikke forpligter hertil -  

 herunder efter Justitsministeriets opfattelse heller ikke  

 korruptionskonventionens artikel 13 - stilles der ikke i denne  

 sammenhæng forslag om at kriminalisere hvidvaskning af udbytte, der  

 hidrører fra bestikkelse i den private sektor.
 Det tilføjes, at Justitsministeriet ikke herved har  

 taget stilling til, i hvilket omfang der måtte være grundlag for  

 en yderligere udvidelse af hæleribestemmelsen i § 284, idet  

 overvejelser herom bør ske i Udvalget om økonomisk  

 kriminalitet, jf. pkt. 1.4.
 Sammenfattende foreslås det herefter, at  

§ 284 udvides, så der også kan straffes for  

 hæleri med hensyn til udbyttet ved overtrædelse af § 122,  

 § 144 og § 289 a.
 Om det nærmere indhold af den foreslåede  

 udvidelse af straffelovens § 284 og den dertil knyttede ændring af  

 strafudmålingsbestemmelsen i straffelovens § 285, stk. 1,  

 henvises til bemærkningerne til lovforslagets § 1, nr. 5 og 6.
 5.5.2. Juridiske personer.
 5.5.2.1. Som det fremgår af pkt. 5.1.,  

 medfører artikel 3 i anden protokol til EU-svigskonventionen pligt til  

 at kunne straffe juridiske personer for EU-svig, aktiv bestikkelse i  

 forhold til fællesskabstjenestemænd, nationale tjenestemænd  

 og tjenestemænd i andre EU-medlemsstater samt hvidvaskning af udbytte,  

 der hidrører fra EU-svig samt aktiv og passiv bestikkelse i forhold  

 til fællesskabstjenestemænd, nationale tjenestemænd og  

 tjenestemænd i andre EU-medlemsstater, når overtrædelsen er  

 begået for at skaffe den juridiske person vinding.
Denne kriminaliseringspligt i forhold til juridiske  

 personer omfatter ikke alene tilfælde, hvor overtrædelsen er  

 begået af en person, der indtager en ledende stilling inden for den  

 juridiske person.
Der skal også kunne straffes, når  

 utilstrækkeligt tilsyn eller utilstrækkelig kontrol fra en  

 ledelsespersons side har gjort det muligt for en person, der er underlagt den  

 juridiske persons myndighed, at begå en af de ovennævnte  

 forbrydelser for at skaffe den juridiske person vinding.
 Endvidere skal strafansvaret for juridiske personer  

 omfatte medvirken og forsøg.
 Artikel 2 i OECD-bestikkelseskonventionen medfører  

 pligt til at kunne straffe juridiske personer for bestikkelse af udenlandske  

 tjenestemænd, medmindre den særlige ansvarsform, som strafansvar  

 for juridiske personer udgør, ikke kendes i national ret, jf. pkt.  

 4.3.
Som nævnt i pkt. 5.2., medfører artikel 18 i  

 Europarådets korruptionskonvention pligt til at kunne straffe juridiske  

 personer for aktiv bestikkelse, handel med indflydelse og hvidvaskning af  

 penge som fastsat efter konventionen, når overtrædelsen er  

 begået for at skaffe den juridiske person vinding.  

 Kriminaliseringspligten må, jf. udtrykket »som fastsat efter denne  

 konvention« (»established in accordance with this convention«), antages at  

 skulle forstås bl.a. i lyset af de forbehold, som en stat måtte  

 have taget i henhold til konventionen med hensyn til omfanget af  

 kriminaliseringspligten vedrørende aktiv bestikkelse, handel med  

 indflydelse og hvidvaskning af penge.
I modsat fald ville pligten til at  

 kunne straffe juridiske personer række videre end pligten til at kunne  

 straffe fysiske personer.
 Som nævnt i pkt. 4.7.1.7. foreslås det, at  

 Danmark tager forbehold over for artikel 12 om handel med indflydelse.  

 Artikel 18 må derfor for Danmarks vedkommende antages at indebære  

 pligt til at kunne straffe juridiske personer for (1) aktiv bestikkelse  

 udøvet over for tjenestemænd m.v. i dansk, udenlandsk og  

 international offentlig tjeneste eller hverv (2) aktiv bestikkelse i den  

 private sektor samt (3) hvidvaskning af udbyttet fra aktiv og passiv  

 bestikkelse i dansk, udenlandsk og international offentlig tjenste eller  

 hverv.
I lighed med artikel 3 i anden protokol til  

 EU-svigskonventionen omfatter kriminaliseringspligten efter  

 korruptionskonventionens artikel 18 ikke alene tilfælde, hvor  

 overtrædelsen er begået af en person, der indtager en ledende  

 stilling inden for den juridiske person.
Der skal også kunne straffes,  

 når utilstrækkeligt tilsyn fra en ledelsespersons side har gjort  

 det muligt for en person, der er underlagt den juridiske persons myndighed,  

 at begå en af de nævnte forbrydelser for at skaffe den juridiske  

 person vinding.
 Endvidere skal strafansvaret for den juridiske person  

 omfatte medvirken til og anstiftelse af de pågældende  

 handlinger.
 Som nævnt i pkt. 5.3., medfører artikel 5,  

 jf. artikel 3, i EU's fælles aktion også pligt til at kunne  

 straffe juridiske personer for aktiv bestikkelse i den private sektor.  

 Bestemmelsen svarer til artikel 3 i anden protokol til EU-svigskonventionen,  

 der som nævnt i pkt. 5.1. tager sigte på at kunne straffe  

 juridiske personer for aktiv bestikkelse af  

 fællesskabstjenestemænd, nationale tjenestemænd og  

 tjenestemænd i andre EU-medlemsstater.
 Herudover indeholder artikel 4 i anden protokol til EU-  

 svigskonventionen, artikel 6 i EU's fælles aktion om bestikkelse i den  

 private sektor og artikel 3 i OECD-bestikkelseskonventionen krav om, at  

 juridiske personer skal kunne straffes med sanktioner, herunder  

 bøde, der er effektive, står i et rimeligt forhold til  

 overtrædelsen og har en afskrækkende virkning, jf. pkt. 4.3.,  

 5.1. og 5.3. Artikel 19, stk. 2, i Europarådets  

 korruptionskonvention fastsætter lignende krav med hensyn til  

 sanktionsmulighederne i national ret, jf. pkt. 5.2.
5.5.2.2. Som nævnt i pkt. 5.4.2., indeholder  

 straffeloven ikke hjemmel til at straffe juridiske personer for  

 overtrædelse af bestemmelser i straffeloven.
Opfyldelse af de  

 ovennævnte pligter til at kunne straffe juridiske personer for EU-svig  

 efter den nye bestemmelse i straffelovens § 289 a, aktiv bestikkelse  

 samt hvidvaskning af udbytte fra EU-svig og fra bestikkelse i den offentlige  

 sektor kræver derfor lovændring.
 Det foreslås på den baggrund, at der i et  

 nyt 30. kapitel i straffeloven som § 306, stk. 1,  

 indsættes en bestemmelse, der giver mulighed for at pålægge  

 selskaber m.v. (juridiske personer) strafansvar efter reglerne i 5. kapitel  

 for overtrædelse af § 122 (aktiv bestikkelse i dansk, udenlandsk  

 og international offentlig tjeneste eller hverv), § 289 a (EU- svig)  

 samt § 299, nr. 2, 2. led, (aktiv bestikkelse i private  

 retsforhold).
 Endvidere foreslås som § 306,  

 stk. 2, indsat en bestemmelse, der giver mulighed for at  

 pålægge juridiske personer strafansvar for overtrædelse af  

 § 284 (hæleri) med hensyn til § 122 (aktiv bestikkelse i  

 dansk, udenlandsk og international offentlig tjeneste eller hverv),  

 § 144 (passiv bestikkelse i dansk, udenlandsk og international offentlig  

 tjeneste eller hverv) og § 289 a (EU-svig), når  

 overtrædelsen er begået for at skaffe selskabet m.v. del i en ved  

 overtrædelse af § 122, § 144 eller § 289 a erhvervet  

 vinding.
 Som anført ovenfor i pkt. 5.5.2 skal strafansvaret  

 for juridiske personer bl.a. omfatte forsøg.
Juridiske personer kan alene idømmes straf af  

 bøde, jf. straffelovens § 25. Efter straffelovens § 21,  

 stk. 3, straffes forsøg kun, når der for  

 lovovertrædelsen er foreskrevet højere straf end hæfte,  

 for så vidt ikke andet er bestemt.
Der kan derfor rejses  

 spørgsmål om, hvorvidt det til opfyldelse af den  

 konventionsbestemte pligt til at kunne straffe juridiske personer for  

 forsøg er nødvendigt at fastsætte en udtrykkelig  

 lovbestemmelse herom.
 Efter Justitsministeriets opfattelse er en sådan  

 udtrykkelig lovbestemmelse om forsøg ikke påkrævet i det  

 foreliggende tilfælde, hvor der er tale om strafansvar for juridiske  

 personer med hensyn til overtrædelser af straffelovsbestemmelser, der  

 indeholder fængsel i strafferammen.
 Om det nærmere indhold af de foreslåede  

 bestemmelser henvises til bemærkningerne til lovforslagets § 1,  

 nr. 10.
 5.5.3. Beslaglæggelse, konfiskation m.v.
 5.5.3.1. Som nævnt i pkt. 5.1., indeholder  

 artikel 5-7 og 12 i anden protokol til EU-svigskonventionen en række  

 bestemmelser om beslaglæggelse og konfiskation,  

gensidig retshjælp i sager om overtrædelse af told- og  

 afgiftsbestemmelser, samarbejde med EU-Kommissionen og  

tilknytningen til EU- svigskonventionen.
 Endvidere indeholder OECD-bestikkelseskonventionen i  

 artikel 3, stk. 3, en bestemmelse om beslaglæggelse og  

 konfiskation, jf. pkt. 4.3.
 Desuden fastsætter artikel 19, stk. 3, i  

 Europarådets korruptionskonvention pligt til at kunne konfiskere eller  

 på anden måde berøve redskaber eller udbytte fra strafbare  

 handlinger i henhold til konventionen eller af formuegoder, hvis værdi  

 modsvarer sådant udbytte.
 5.5.3.2. Retsplejelovens bestemmelser om  

 beslaglæggelse og straffelovens bestemmelser om konfiskation opfylder  

 efter Justitsministeriets opfattelse de krav, som anden protokol,  

 OECD-bestikkelseskonventionen og Europarådets korruptionskonvention  

 stiller til den nationale retsorden på disse punkter.
 Det er endvidere Justitsministeriets opfattelse, at de  

 krav til internationalt samarbejde, der er indeholdt i bl.a. anden protokol  

 til EU-svigskonventionen, kan opfyldes uden yderligere  

 lovændringer.
6. Præjudiciel fortolkning ved De Europæiske  

 Fællesskabers Domstol 6.1. Protokollen om præjudiciel fortolkning ved De Europæiske  

 Fællesskabers Domstol af konventionen om beskyttelse af De  

 Europæiske Fællesskabers finansielle interesser m.v.
 Som anført i pkt. 1, har medlemsstaterne i  

 forbindelse med EU-svigskonventionen og første protokol (om  

 bestikkelse) til denne konvention udarbejdet en protokol om  

 præjudiciel fortolkning ved De Europæiske Fællesskabers  

 Domstol af disse retsakter, jf. lovforslagets bilag 4.
Efter protokollen kan hver medlemsstat afgive en  

 erklæring, hvorefter domstole i den pågældende medlemsstat  

 kan anmode EF-Domstolen om at træffe præjudiciel afgørelse  

 om fortolkningen af EU-svigskonventionen og første protokol.
I  

 erklæringen til protokollen kan medlemsstaten angive, om retten til  

 forelæggelse for EF-Domstolen skal tilkomme alle nationale  

 retsinstanser eller alene retsinstanser, hvis afgørelser ikke kan  

 ankes inden for det nationale retssystem.
 Efter artikel 13, stk. 3, i anden protokol til  

 EU-svigskonventionen (om hvidvask og juridiske personers strafansvar)  

 finder protokollen om præjudiciel fortolkning ved EF-Domstolen,  

 herunder den erklæring, som medlemsstaten kan afgive om retten til  

 forelæggelse, som udgangspunkt tilsvarende anvendelse på anden  

 protokol.
 Efter artikel 12, stk. 3-6, i  

 EU-bestikkelseskonventionen kan en medlemsstat afgive erklæring om,  

 at som udgangspunkt enhver national retsinstans kan anmode EF-Domstolen om at  

 træffe præjudiciel afgørelse vedrørende  

 spørgsmål, som angår fortolkningen af artikel 1-4 og 12-16  

 (bl.a. pligten til at kriminalisere aktiv og passiv bestikkelse), i en  

 verserende sag, der involverer medlemmer eller tjenestemænd i  

 EU-institutioner eller -organer, når disse har handlet i embeds  

 medfør.
Efter de nævnte bestemmelser er der i intet  

 tilfælde pligt for de nationale domstole til indhente EF-Domstolens  

 præjudicielle afgørelser om fortolkningen af konventionerne og  

 protokollerne.
Adgangen til at foretage præjudiciel forelæggelse  

 er således fakultativ og ikke obligatorisk.
6.2. Justitsministeriets overvejelser Justitsministeriet har overvejet, om gennemførelse  

 i dansk ret af de i pkt. 6.1. nævnte bestemmelser om præjudiciel  

 forelæggelse indebærer overladelse af beføjelser efter  

 grundlovens § 20.
EF-Domstolens afgørelse vedrørende  

 fortolkningen af de pågældende konventionsbestemmelser m.v.  

 må antages at være bindende, men den endelige dom i sagen skal  

 afsiges af de danske domstole.
EF-Domstolens afgørelse vil  

 således ikke indebære en umiddelbar normering af parternes  

 retsstilling og vil derfor ikke have den virkning i det interne danske  

 retssystem, som er en forudsætning for, at grundlovens § 20 finder  

 anvendelse.
På den baggrund finder Justitsministeriet, at den ordning,  

 som de under pkt. 6.1. nævnte bestemmelser giver mulighed for,  

 hvorefter EF-Domstolen får kompetence til at træffe  

 præjudicielle afgørelser om fortolkningen af visse af  

 bestemmelserne i de pågældende konventioner m.v., ikke  

 indebærer overladelse af beføjelser (her dømmende  

 myndighed) i grundlovens forstand.
En lignende retsopfattelse er lagt til grund i forbindelse  

 med gennemførelsen af regler om præjudiciel forelæggelse  

 for EF-Domstolen i lov nr. 415 af 10. juni 1997 om gennemførelse af  

 Europol-konventionen.
Ved denne lovs § 1, stk. 2, er der givet alle  

 danske retsinstanser mulighed for at anmode EF-Domstolen om en  

 præjudiciel afgørelse vedrørende fortolkningen af  

 Europol-konventionen, hvis de har behov herfor for at kunne træffe  

 afgørelse i en verserende sag.
 Det er således Justitsministeriets opfattelse, at  

 Danmark kan tilslutte sig den ovennævnte ordning vedrørende  

 præjudiciel forelæggelse for EF-Domstolen efter den almindelige  

 bestemmelse i grundlovens § 19.
Justitsministeriet finder, at enhver retsinstans  

 bør have mulighed for at forelægge præjudicielle  

 spørgsmål vedrørende fortolkningen af bestemmelser i  

 EU-svigskonventionen og første og anden protokol til denne konvention  

 samt EU-bestikkelseskonventionen.
Dette svarer til ordningen efter den  

 protokol om præjudiciel fortolkning, der er knyttet til  

 Europol-konventionen.
Det foreslås på den baggrund, at protokollen  

 om præjudiciel fortolkning ved De Europæiske Fællesskabers  

 Domstol af konventionen om beskyttelse af De Europæiske  

 Fællesskabers finansielle interesser og artikel 12, stk. 3, i  

 EU-bestikkelseskonventionen gennemføres i dansk ret på en  

 sådan måde, at alle danske retsinstanser er berettiget, men i  

 intet tilfælde forpligtet, til at anmode EF-Domstolen om  

 præjudiciel afgørelse vedrørende fortolkningen af  

 EU-svigskonventionen og første og anden protokol til denne konvention  

 samt EU-bestikkelseskonventionen.
Der henvises til lovforslagets § 2 og  

 bemærkningerne hertil.
7. Ikrafttræden 7.1. Bestemmelser om ikrafttræden i EU-svigskonventionen med  

 tilhørende første og anden protokol, protokollen om  

 præjudiciel fortolkning ved EF-Domstolen af EU-svigskonventionen,  

 EU-bestikkelseskonventionen, OECD-bestikkelseskonventionen og  

 Europarådets korruptionskonvention EU-svigskonventionen træder efter artikel 11,  

 stk. 3, i kraft 90 dage efter, at alle medlemsstaterne har  

 ratificeret konventionen.
Første protokol (om bestikkelse) til  

 EU-svigskonventionen indeholder i artikel 9, stk. 3, en  

 tilsvarende ikrafttrædelsesbestemmelse.
Er EU-svigskonventionen ikke  

 trådt i kraft på dette tidspunkt, træder protokollen dog  

 først i kraft på datoen for konventionens  

 ikrafttrædelse.
 Anden protokol (om hvidvaskning og strafansvar for  

 juridiske personer) til EU-svigskonventionen træder ifølge  

artikel 16, stk. 3, i kraft efter samme regler som første  

 protokol.
 Protokollen om præjudiciel fortolkning ved  

 EF-Domstolen træder efter artikel 4, stk. 3, i kraft 90  

 dage efter, at alle medlemsstaterne har ratificeret protokollen, dog tidligst  

 på tidspunktet for EU-svigskonventionens ikrafttrædelse.
 Til denne protokol er knyttet en erklæring om  

 samtidig ratifikation af EU-svigskonventionen og den pågældende  

 protokol, hvorefter repræsentanterne for regeringerne for Den  

 Europæiske Unions medlemsstater, forsamlet i Rådet,  

 erklærer, at de er rede til at træffe passende foranstaltninger  

 til, at de nationale procedurer for vedtagelse af konventionen og protokollen  

 afsluttes samtidigt og så hurtigt som muligt.
 EU-bestikkelseskonventionen træder i kraft 90  

 dage efter, at alle medlemsstaterne har ratificeret konventionen, jf.  

artikel 13, stk. 3. Indtil dette tidspunkt kan en medlemsstat  

 afgive erklæring om, at konventionen bortset fra artikel 12 om  

 EF-Domstolens kompetence for dens vedkommende gælder i forbindelserne  

 med de medlemsstater, som har fremsat en tilsvarende erklæring.  

 Konventionen finder i så fald anvendelse den første dag i den  

 måned, der følger efter udløbet af en periode på  

 halvfems dage efter datoen for deponeringen af medlemsstatens  

 erklæring, jf. artikel 13, stk. 4.
OECD-bestikkelseskonventionen træder efter  

artikel 15, stk. 1, i kraft 60 dage efter den dag, hvor fem ud af  

 de ti lande, der har de ti største eksportandele, og som  

 repræsenterer mindst 60 pct. af de ti landes samlede totale eksport,  

 har ratificeret konventionen.
Konventionen er trådt i kraft den 15.  

 februar 1999. For hver stat, der deponerer efter, at konventionen er  

 trådt i kraft, træder konventionen i kraft 60 dage efter  

 ratifikationen.
 Endelig træder Europarådets  

 korruptionskonvention efter artikel 32, stk. 3, i kraft den  

 første dag i den måned, der følger efter udløbet  

 af en periode på tre måneder efter den dato, hvor 14 stater har  

 udtrykt deres samtykke til at være bundet af konventionen.
For så vidt angår EU's fælles aktion  

 om bestikkelse i den private sektor bemærkes, at denne retsakt  

 efter sin karakter ikke skal godkendes eller ratificeres.
Den trådte i  

 kraft på datoen for offentliggørelsen i EF-Tidende den 31.  

 december 1998. Det fremgår af fælles aktionens artikel 8,  

 stk. 1, at hver medlemsstat senest to år efter aktionens  

 ikrafttræden (dvs. senest den 31. december 2000) skal forelægge  

 passende forslag til gennemførelse af aktionen, som skal behandles af  

 de kompetente myndigheder med henblik på vedtagelse.
 Rådet vurderer på grundlag af passende  

 oplysninger, hvorvidt medlemsstaterne har opfyldt deres forpligtelser i  

 henhold til den fælles aktion, senest tre år efter dens  

 ikrafttræden.
7.2. Justitsministeriets overvejelser Som det fremgår, er ikrafttrædelsestidspunktet  

 for de berørte retsakter (bortset fra fælles aktionen) ikke  

 knyttet til et bestemt tidspunkt, idet ikrafttrædelsen afhænger  

 af, hvornår de stater, der har underskrevet vedkommende konvention  

 m.v., foretager ratifikation.
Ikraftsættelse af de danske  

 gennemførelsesbestemmelser om EU-svig, bestikkelse og hvidvaskning  

 m.v. forud for disse tidspunkter kan derfor f.eks. medføre, at der i  

 en periode, hvor konventionerne m.v. endnu ikke er trådt i kraft, kan  

 straffes for bestikkelse af udenlandske tjenestemænd i videre omfang,  

 end Danmark folkeretligt er forpligtet til.
Det kan på den baggrund overvejes, om  

 ikrafttrædelsesbestemmelsen for så vidt angår de  

 straffebestemmelser, der har til formål at gennemføre de  

 omhandlede konventioner m.v., jf. lovforslagets § 1, nr. 3-6 og 8-10, -  

 i stedet for at blive fastsat i selve loven - bør udformes som en  

 bemyndigelse til justitsministeren til at fastsætte  

 ikrafttrædelsestidspunktet.
En lignende fremgangsmåde er bl.a.  

 anvendt i lov nr. 415 af 10. juni 1997 om gennemførelse af Europol-  

 konventionen, jf. lovens § 6.
Ikrafttrædelsesbestemmelsen kunne eventuelt  

 også udformes således, at de berørte straffebestemmelser  

 først finder anvendelse på forhold, der begås efter, at  

 den pågældende konvention m.v. er trådt i kraft mellem  

 Danmark og vedkommende stat.
En lignende fremgangsmåde er benyttet i  

 lov nr. 417 af 10. juni 1997 om ændring af lov om udlevering af  

 lovovertrædere (Gennemførelse af EU-udleveringskonventionen),  

 jf. lovens § 2, 3. pkt.
 Heroverfor kan det anføres, at hensynet til en  

 samlet, ensartet retstilstand inden for de berørte områder taler  

 for, at samtlige straffebestemmelser træder i kraft på samme tid.  

 Mens Europol-konventionen og EU-udleveringskonventionen er konventioner om  

 strafferetligt samarbejde, der forudsætter gensidighed, kan pligten til  

 at kriminalisere EU-svig, bestikkelse og hvidvaskning gennemføres i de  

 enkelte lande, uden at det på samme måde forudsætter  

 gensidighed.
 Som det fremgår af pkt. 4, har der gennem de senere  

 år været en tiltagende international opmærksomhed om  

 behovet for at bekæmpe bestikkelse, idet bestikkelse kan udgøre  

 en alvorlig trussel mod det politiske og økonomiske grundlag i landene  

 og skade forholdet mellem befolkning, virksomheder og myndigheder.
 Det må derfor forventes, at de lande, der har  

 undertegnet de omhandlede konventioner m.v., hurtigt vil følge op med  

 ratifikationer.
Hertil kommer, at det må antages at være med  

 til at styrke dansk erhvervslivs omdømme i international  

 sammenhæng, at der kan straffes for bl.a. bestikkelse af udenlandske  

 tjenestemænd, også selv om vedkommende konvention m.v. endnu ikke  

 måtte være trådt i kraft.
Og som nævnt er  

 OECD-bestikkelseskonventionen trådt i kraft den 15. februar 1999.
 Det foreslås på den baggrund, at  

 ikrafttrædelsesbestemmelsen udformes således, at lovens § 1  

 træder i kraft den 1. juli 1999, jf. lovforslagets § 3,  

 stk. 1.
 For så vidt angår lovforslagets § 2, der  

 har til formål at skabe mulighed for, at alle danske retsinstanser kan  

 anmode EF-Domstolen om en præjudiciel afgørelse  

 vedrørende fortolkningen af EU-svigskonventionen med tilhørende  

 protokoller og EU-bestikkelseskonventionen, foreslås indsat en  

 bemyndigelse for justitsministeren til at fastsætte tidspunktet for  

 ikrafttrædelsen af denne bestemmelse, jf. lovforslagets § 3,  

 stk. 2. Baggrunden for dette forslag er, at muligheden for  

 præjudiciel forelæggelse for EF-Domstolen først  

 indtræder på det tidspunkt, hvor henholdsvis protokollen om  

 præjudiciel fortolkning ved EF-Domstolen og artikel 12 i  

 EU-bestikkelseskonventionen er trådt i kraft, jf. herved ovenfor under  

 pkt. 7.1.
 8. Forslagets økonomiske og administrative konsekvenser m.v.
En gennemførelse af lovforslaget med en  

 efterfølgende ratifikation af de pågældende konventioner  

 mv. vil medføre udgifter for det offentlige i forbindelse med dansk  

 medlemskab af GRECO og i forbindelse med overvågning og  

 opfølgning af OECD-bestikkelseskonventionen.
Der skønnes at  

 blive tale om udgifter af begrænset størrelse, som vil kunne  

 afholdes inden for de berørte ministeriers bevillingsmæssige  

 rammer.
 For så vidt angår de erhvervsøkonomiske  

 konsekvenser, kan det ikke udelukkes, at forslaget om at kriminalisere  

 bestikkelse af udenlandske tjenestemænd vil kunne indvirke på  

 konkurrencevilkårene for danske virksomheder i forhold til virksomheder  

 i de lande, der ikke har indført et lignende forbud mod bestikkelse af  

 udenlandske tjenestemænd.
Det må imidlertid forventes, at alle OECD-landene og  

 konventionens øvrige deltagerlande inden længe vil opfylde OECD-  

 bestikkelseskonventionen.
Det må endvidere antages at være med  

 til at styrke dansk erhvervslivs omdømme, at det er strafbart for  

 danske virksomheder at bestikke ikke blot nationale tjenestemænd, men  

 også udenlandske tjenestemænd.
 Om de EU-retlige aspekter henvises til pkt. 1 i  

 lovforslagets almindelige bemærkninger samt beskrivelsen af reglerne i  

 EU-svigskonventionen samt første, anden og tredje protokol hertil,  

 EU-bestikkelseskonventionen samt EU s fælles aktion i pkt. 3-6  

 ovenfor.
 Lovforslaget har ingen miljømæssige  

 konsekvenser.
Vurdering af konsekvenser af lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og   

 amtskommuner Ingen af betydning Ingen af betydning Administrative konsekvenser for stat, kommuner og  

 amtskommuner Ingen af betydning Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder EU-retlige aspekter 9. Hørte myndigheder m.v.
 Lovforslaget har været sendt til høring hos:  

 Præsidenterne for Østre og Vestre Landsret, præsidenterne  

 for Københavns Byret og for retterne i Århus, Odense,  

 Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark, Dansk  

 Kriminalpolitiforening, Advokatrådet, Det Danske Center for  

 Menneskerettigheder, Eksportkreditfonden, Landsorganisationen i Danmark,  

 Dansk Arbejdsgiverforening, Dansk Industri, Håndværksrådet,  

 Byggeriets Firkant, Det Danske Handelskammer, Arbejderbevægelsens  

 Erhvervsråd, Landbrugsrådet, Danmarks Fiskeriindustri- og  

 Eksportforening, Danmarks Fiskeriforening, Danmarks Erhvervsgartnerforening,  

 Dansk Erhvervsfrugtavl Forening samt Danske Fiskeres  

 Producentorganisation.
Bemærkninger til lovforslagets enkelte  

 bestemmelser Til § 1 Til nr. 1 og 2 (straffelovens § 93, stk. 2, 2.  

 pkt., og stk. 3) Efter straffelovens § 93, stk. 2, 2. pkt., er  

 forældelsesfristen i intet tilfælde mindre end 5 år for  

 strafansvar for overtrædelser, hvorved nogen unddrager sig betaling af  

 told eller afgifter til det offentlige, eller som er egnede til at  

 medføre, at nogen uberettiget fritages for betaling af sådanne  

 beløb.
Bestemmelsen indebærer bl.a., at strafansvar for  

 momsunddragelser forældes efter 5 år.
Ved lovforslagets § 1, nr. 2, indsættes en ny  

 bestemmelse i § 93, stk. 3, 2. pkt., hvorefter strafansvar for  

 overtrædelse af momsloven, hvorved nogen unddrager sig betaling af  

 afgift, eller som medfører, at nogen uberettiget opnår  

 udbetaling af afgift, undergives en forældelsesfrist på 10  

 år.
Den 10-årige forældelsesfrist omfatter ikke blot  

 forsætlige, men også groft uagtsomme forhold, hvorved nogen  

 unddrager sig betaling af afgift, eller som medfører, at nogen  

 uberettiget opnår udbetaling af afgift.
Endvidere indebærer den  

 foreslåede udvidelse af straffelovens § 289, 1. pkt., til at  

 omfatte momssvig af særlig grov karakter, jf. lovforslagets § 1,  

 nr. 7, at forældelsesfristen for momssvig af særlig grov karakter  

 også bliver 10 år, jf. straffelovens § 93, stk. 3, 1.  

 pkt.
 Med forslaget opnås, at skattesvig og momssvig  

 undergives samme forældelsesfrist (10 år). Det gælder,  

 uanset om forholdene henføres til skattekontrolloven/momsloven, eller  

 der er tale om så grove forhold, at de er omfattet af straffelovens  

 § 289.
 Den foreslåede henvisning i straffelovens § 93,  

 stk. 2, 2. pkt., til § 93, stk. 3, 2. pkt., jf. lovforslagets  

 § 1, nr. 1, er en følge af forslaget om ændring af  

 § 93, stk. 3, i lovforslagets § 1, nr. 2. Forældelse af  

 strafansvaret ved momsunddragelser er således ikke længere  

 reguleret i § 93, stk. 2, 2. pkt., men i § 93,  

 stk. 3.
Til nr. 3 (straffelovens § 122, stk. 2) Efter straffelovens § 122 straffes den, som yder,  

 lover eller tilbyder nogen, der virker i (dansk) offentlig tjeneste eller  

 hverv, gave eller anden fordel for at formå den pågældende  

 til at foretage eller undlade noget, hvorved den pågældende ville  

 gøre sig skyldig i pligtstridig handlemåde, med fængsel  

 indtil 3 år eller under formildende omstændigheder med  

 hæfte eller bøde.
 Der foreslås som stk. 2 i § 122 indsat en  

 bestemmelse, der udvider anvendelsesområdet for § 122 til  

 også at omfatte aktiv bestikkelse af personer, der virker i udenlandsk  

 eller international offentlig tjeneste eller hverv.
Selv om gerningsindholdet er det samme ved bestikkelse af  

 udenlandske tjenestemænd mv. som ved bestikkelse af danske  

 tjenestemænd, kan det ikke udelukkes, at der i nogle lande kan  

 gøre sig sådanne helt særlige forhold gældende, at  

 visse erkendtligheder efter omstændighederne vil falde uden for det  

 strafbares område som følge af manglende retsstridighed, selv om  

 de ydes for at få den pågældende fremmede tjenestemand til  

 at handle pligtstridigt.
Om dette er tilfældet må bero på  

 en konkret vurdering i det enkelte tilfælde, herunder af formålet  

 med at yde erkendtligheden.
Med udtrykket »udenlandsk offentlig tjeneste eller  

 hverv« sigtes bl.a. til offentlig tjeneste eller hverv i en anden  

 EU-medlemsstat.
Bestemmelsen vil imidlertid også kunne finde anvendelse  

 i forhold til lande, der ikke er medlem af Den Europæiske Union.  

 Udenlandsk offentlig tjeneste eller hverv omfatter bl.a. personer, der  

 udøver en offentlig funktion for et andet land, herunder for en  

 offentlig styrelse eller en offentlig virksomhed, jf.  

 OECD-bestikkelseskonventionens artikel 1, stk. 4, litra a.
Udtrykket »international offentlig tjeneste eller  

 hverv« omfatter bl.a. tjeneste og hverv ved De Europæiske  

 Fællesskaber og vil derfor f.eks. kunne finde anvendelse i forhold til  

 fællesskabstjenestemænd.
Bestemmelsen vil endvidere kunne  

 anvendes på bestikkelse af medlemmer af EU-Kommissionen,  

 Europa-Parlamentet, EF-Domstolen og De Europæiske Fællesskabers  

 Revisionsret.
Bestemmelsen vil også kunne anvendes ved anden  

 international offentlig tjeneste m.v., f.eks. i Europarådet, NATO, OECD  

 og FN.
 Den foreslåede bestemmelse i § 122,  

 stk. 2, kræver, at der er tale om »offentlig« tjeneste m.v.  

 Tjeneste i private internationale organisationer vil derfor ikke være  

 omfattet af bestemmelsen.
 Om aktiv bestikkelse i private retsforhold  

 (returkommission) henvises til bemærkningerne til § 299, nr. 2, i  

 lovforslagets § 1, nr. 9.
Til nr. 4 (straffelovens § 144, stk. 2) Efter straffelovens § 144 straffes den, der i  

 udøvelse af (dansk) offentlig tjeneste eller hverv uberettiget  

 modtager, fordrer eller lader sig tilsige gave eller anden fordel, med  

 hæfte eller fængsel indtil 6 år, under formildende  

 omstændigheder med bøde.
 Der foreslås som stk. 2 i § 144 indsat en  

 bestemmelse, der udvider anvendelsesområdet for § 144 til  

 også at omfatte passiv bestikkelse af personer, der virker i udenlandsk  

 eller international offentlig tjeneste eller hverv.
 Denne udvidelse af personkredsen for så vidt  

 angår passiv bestikkelse svarer til den ovenfor foreslåede  

 udvidelse af den personkreds, som det efter § 122 er strafbart at  

 begå aktiv bestikkelse overfor.
Med udtrykket »udenlandsk offentlig tjeneste eller  

 hverv« sigtes således bl.a. til offentlig tjeneste eller hverv i en  

 anden EU-medlemsstat.
Bestemmelsen vil imidlertid også kunne finde  

 anvendelse i forhold til lande, der ikke er medlem af Den Europæiske  

 Union.
Udtrykket »international offentlig tjeneste eller  

 hverv« omfatter bl.a. tjeneste og hverv ved De Europæiske  

 Fællesskaber og vil derfor f.eks. kunne finde anvendelse i forhold til  

 fællesskabstjenestemænd.
Bestemmelsen vil endvidere kunne  

 anvendes på bestikkelse af medlemmer af EU-Kommissionen,  

 Europa-Parlamentet, EF-Domstolen og De Europæiske Fællesskabers  

 Revisionsret.
Bestemmelsen vil også kunne anvendes ved anden  

 international offentlig tjeneste m.v., f.eks. i Europarådet, NATO, OECD  

 og FN.
 Den foreslåede bestemmelse i § 144,  

 stk. 2, kræver, at der er tale om »offentlig« tjeneste m.v.  

 Tjeneste i private internationale organisationer vil derfor ikke være  

 omfattet af bestemmelsen.
Den foreslåede bestemmelse i § 144,  

 stk. 2, medfører i øvrigt, at modtagelse m.v. af  

 bestikkelse i udøvelse af udenlandsk eller international offentlig  

 tjeneste eller hverv kan straffes under de samme betingelser som modtagelse  

 m.v. af bestikkelse i udøvelse af dansk offentlig tjeneste eller  

 hverv, jf. den gældende bestemmelse i straffelovens § 144, der  

 bliver § 144, stk. 1, og pkt. 4.6.4. ovenfor i de almindelige  

 bemærkninger til lovforslaget.
Det indebærer bl.a., at  

 uberettiget modtagelse af en gave eller anden fordel kan være strafbar  

 som passiv bestikkelse, selv om gaven eller fordelen ikke er givet med  

 henblik på at få tjenestemanden til at foretage eller undlade at  

 foretage en handling, men f.eks. alene er givet som belønning for en  

 allerede udført handling uden forudgående tilsagn herom.
Den foreslåede udvidelse af personkredsen i  

 § 144 indebærer ikke, at enhver passiv bestikkelse vil kunne  

 strafforfølges i Danmark, uanset hvor i verden og af hvem forholdet er  

 begået.
Det vil således kun være muligt her i landet at  

 strafforfølge embedsmænd for passiv bestikkelse i det omfang,  

 forholdet er undergivet dansk straffemyndighed efter reglerne i straffelovens  

 §§ 6-12.
 Om passiv bestikkelse i private retsforhold  

 (returkommission) henvises til bemærkningerne til § 299, nr. 2, i  

 lovforslagets § 1, nr. 9.
Til nr. 5 (straffelovens § 284) Efter straffelovens § 284 straffes for hæleri  

 den, som modtager eller skaffer sig eller andre del i en ved tyveri, ulovlig  

 omgang med hittegods, underslæb, bedrageri, databedrageri, mandatsvig,  

 afpresning, skyldnersvig, røveri eller overtrædelse af  

 § 289, 2. pkt., erhvervet vinding, samt den, som ved fordølgelse,  

 hjælp til afhændelse eller på lignende måde virker  

 til at sikre en anden udbyttet af en sådan forbrydelse.
 Det foreslås, at bestemmelsen udvides til også  

 at omfatte udbyttet (vindingen) ved aktiv og passiv bestikkelse i dansk,  

 udenlandsk og international offentlig tjeneste eller hverv, jf. § 122 og  

 § 144, som affattet ved lovforslagets § 1, nr. 3 og 4, og ved  

 EU-svig, jf. § 289 a i lovforslagets § 1, nr. 8.
 Udbyttet (vindingen) ved aktiv og passiv bestikkelse kan  

 efter omstændighederne f.eks. omfatte den gave m.v., som tjenestemanden  

 (eller tredjemand) har modtaget, og den fordel, som den, der har ydet  

 bestikkelsen, har opnået ved bestikkelsen.
I praksis vil det dog navnlig ved aktiv bestikkelse kunne  

 være vanskeligt at identificere et udbytte hos bestikkeren, som kan  

 være genstand for hæleri.
Er der som følge af bestikkelse  

 sket en fremskyndelse af sagsbehandlingen af f.eks. en byggetilladelse,  

 således at bestikkeren på et tidligere tidspunkt end ellers har  

 kunnet igangsætte et erhvervsbyggeri, kan det være vanskeligt at  

 identificere et udbytte på bestikkerens side, som der kan begås  

 hæleri med hensyn til.
 Anvendelse af § 284 er ikke begrænset til  

 tilfælde, hvor førforbrydelsen har tilknytning til Danmark.  

 Bestemmelsen kan således også finde anvendelse i tilfælde,  

 hvor den førforbrydelse, der indgår, ikke ville være  

 undergivet dansk straffemyndighed.
 Der henvises i øvrigt til pkt. 5 i lovforslagets  

 almindelige bemærkninger.
Til nr. 6 (straffelovens § 285, stk. 1, 1. pkt.) Efter straffelovens § 285, stk. 1, 1. pkt.,  

 straffes bl.a. hæleri med hensyn til tyveri, underslæb og  

 bedrageri m.v. med hæfte eller med fængsel indtil 1 år og 6  

 måneder.
 Det foreslås, at bestemmelsen udvides til også  

 at omfatte hæleri med hensyn til udbyttet ved aktiv og passiv  

 bestikkelse i dansk, udenlandsk og international offentlig tjeneste eller  

 hverv, jf. § 122 og § 144 som affattet ved lovforslagets § 1,  

 nr. 3 og 4, og ved EU-svig, jf. § 289 a i lovforslagets § 1,  

 nr. 8.
 Den foreslåede ændring af § 285,  

 stk. 1, 1. pkt., er en konsekvens af udvidelsen af  

 hæleribestemmelsen i § 284, jf. lovforslagets § 1, nr. 5.
 Der henvises i øvrigt til pkt. 5 i lovforslagets  

 almindelige bemærkninger.
Til nr. 7 (straffelovens § 289, 1. pkt.) Efter straffelovens § 289 straffes med fængsel  

 indtil 4 år den, der gør sig skyldig i skattesvig af  

 særlig grov karakter, jf. skattekontrollovens § 13, stk. 1.  

 På samme måde straffes den, der gør sig skyldig i  

 indsmugling af særlig grov karakter, jf. toldlovens § 73,  

 stk. 2, smh. med stk. 1, eller den, der gør sig skyldig i en  

 tilsvarende overtrædelse af toldlovens § 73, stk. 3.
 Ved lovforslagets § 1, nr. 7, foreslås  

 § 289 udvidet til også at omfatte momssvig af særlig grov  

 karakter, jf. merværdiafgiftslovens (momslovens) § 81,  

 stk. 3.
Efter momslovens § 81, stk. 3, straffes den, der  

 begår en række nærmere opregnede overtrædelser af  

 momsloven med forsæt til at unddrage statskassen afgift eller til  

 uberettiget at opnå udbetalinger efter momslovens § 45, § 53,  

 stk. 2, § 63 og § 72 med bøde hæfte eller  

 fængsel indtil 2 år.
På samme måde straffes den, der  

 forsætligt eller groft uagtsomt driver registreringspligtig virksomhed,  

 uanset at virksomheden er nægtet registrering efter reglerne i  

 momslovens § 62, stk. 10, eller § 62 a, stk. 1, eller  

 virksomheden er afmeldt fra registrering efter § 62 a, stk. 5.
 Den foreslåede bestemmelse i straffelovens  

 § 289 indebærer ikke en udvidelse af, hvad der er strafbart efter  

 momsloven, idet anvendelsen af bestemmelsen forudsætter, at handlingen  

 eller undladelsen er omfattet af momslovens § 81, stk. 3.
 Endvidere bemærkes, at straffelovens § 289  

 alene kan komme på tale i tilfælde, hvor forholdet kan tilregnes  

 gerningsmanden som forsætligt, jf. straffelovens § 19. Det  

 indebærer, at f.eks. afgiftsunddragelser, der alene kan tilregnes  

 gerningsmanden som groft uagtsomme, ikke kan henføres til § 289.  

 Sådanne forhold vil fortsat kun kunne straffes efter momslovens  

 straffebestemmelser.
Den foreslåede bestemmelse forudsættes ikke  

 udelukkende anvendt i tilfælde, hvor strafferammen på  

 fængsel indtil 2 år i momslovens § 81, stk. 3, ikke  

 findes tilstrækkelig.
På lignende måde, som det i dag er  

 tilfældet f.eks. ved valget mellem at straffe skattesvig efter  

 skattekontrolloven eller efter straffelovens § 289, forudsættes  

 den foreslåede nye bestemmelse om grov momssvig i straffeloven anvendt  

 i tilfælde, hvor forholdet skønnes at være så groft,  

 at samfundets reaktion bør give sig udtryk ved anvendelse af  

 straffeloven frem for særlovgivningen.
Dette gælder, selv om den  

 konkret forskyldte fængselsstraf fastsættes til væsentligt  

 mindre end 2 år.
Denne grænse mellem momsloven og straffeloven  

 må i praksis som udgangspunkt ventes fastlagt efter beløbets  

 størrelse.
Til nr. 8 (straffelovens § 289 a) Efter straffelovens § 279 straffes for bedrageri den,  

 som, for derigennem at skaffe sig eller andre uberettiget vinding, ved  

 retsstridigt at fremkalde, bestyrke eller udnytte en vildfarelse bestemmer en  

 anden til en handling eller undladelse, hvorved der påføres  

 denne eller nogen, for hvem handlingen eller undladelsen bliver  

 afgørende, et formuetab.
 Som anført i pkt. 3.5.1 i lovforslagets almindelige  

 bemærkninger, vil den adfærd, som efter EU-svigskonventionens  

 artikel 1 skal være strafbar, i langt de fleste tilfælde  

 være omfattet af bestemmelsen i straffelovens § 279. Imidlertid  

 må artikel 1 antages også medføre en pligt til at kunne  

 straffe i tilfælde, hvor der ikke har foreligget en bestemmende  

 vildfarelse, f.eks. fordi hele den berørte institution ser gennem  

 fingre med, at der svindles med indbetalinger til eller udbetalinger fra  

 budgetter, der forvaltes af eller for De Europæiske  

 Fællesskaber.
 Efter EU-svigskonventionen artikel 1 skal der også  

 kunne straffes, selv om det ikke kan bevises, at gerningsmanden på  

 tidspunktet for afgivelsen af oplysninger til brug for afgørelsen om  

 f.eks. udbetaling af EU-støtte har haft forsæt til at opnå  

 uberettiget udbetaling af en sådan støtte, hvis gerningsmanden  

 efterfølgende forsætligt har anvendt den udbetalte støtte  

 uretmæssigt til andre formål end dem, støtten var bevilget  

 til.
 På den baggrund foreslås som § 289 a  

 indsat en bestemmelse, der særligt tager sigte på EU-svig.
 Bestemmelsen indebærer, at der gives mulighed for  

 med bøde, hæfte eller fængsel indtil 4 år at straffe  

 den, der til brug for afgørelser om betaling til eller udbetaling fra  

 De Europæiske Fællesskabers budget eller budgetter, der forvaltes  

 af eller for De Europæiske Fællesskaber, giver urigtige eller  

 vildledende oplysninger eller fortier oplysninger af betydning for sagens  

 afgørelse med forsæt til at unddrage sig eller andre betaling  

 eller med forsæt til at opnå uberettiget udbetaling til sig eller  

 andre.
Overtrædelsen fuldbyrdes ved afgivelsen af  

 oplysningerne med det angivne videregående forsæt.
Er der ved  

 samme handling begået en overtrædelse af både § 279 og  

 af den nye bestemmelse i § 289 a, forudsættes forholdet alene  

 pådømt efter den særlige bestemmelse om EU-svig i  

 § 289 a.
Efter bestemmelsen kan der endvidere straffes for EU-svig  

 i tilfælde, hvor en person uretmæssigt udnytter en lovligt  

 opnået fordel med hensyn til betaling af ydelser eller  

 uretmæssigt anvender udbetalinger til andre formål end dem, de  

 oprindelig var bevilget til.
Dette omfatter f.eks. tilfælde, hvor en  

 støttemodtager har handlet i strid med vilkår, som er fastsat  

 eller som gælder for tildelingen af støtten.
Denne form for  

 EU-svig fuldbyrdes på det tidspunkt, hvor fordelen uretmæssigt  

 udnyttes, eller hvor udbetalingen anvendes til uvedkommende formål.
Udtrykket »betaling af ydelser til De Europæiske  

 Fællesskabers budget eller budgetter, der forvaltes af eller for De  

 Europæiske Fællesskaber«, skal forstås på samme  

 måde som ordet »indtægter« i EU-svigskonventionens artikel 1,  

 stk. 1, litra b, jf. pkt. 3.1 i lovforslagets almindelige  

 bemærkninger.
Det indebærer bl.a., at bestemmelsen omfatter  

 afgifter, der er pålagt handelen med tredjelande inden for rammerne af  

 den fælles landbrugspolitik, og afgifter, der er fastsat inden for  

 rammerne af den fælles markedsordning for sukker, samt told, der  

 opkræves i handelen med tredjelande.
Bestemmelsen omfatter derimod ikke  

 moms.
Svig med moms vil imidlertid kunne straffes efter momslovens § 81,  

 stk. 3, eller efter omstændighederne straffelovens § 289, 1.  

 pkt., jf. lovforslagets § 1, nr. 7, og pkt. 2 i lovforslagets  

 almindelige bemærkninger.
Udtrykket »udbetaling af ydelser fra De  

 Europæiske Fællesskabers budget eller budgetter, der forvaltes af  

 eller for De Europæiske Fællesskaber«, skal forstås  

 på samme måde som ordet »udgifter« i EU-svigskonventionens  

 artikel 1, stk. 1, litra a, jf. pkt. 3.1 i lovforslagets almindelige  

 bemærkninger.
Det medfører bl.a., at bestemmelsen ikke alene  

 omfatter tilskud og støtte, der forvaltes direkte over  

 Fællesskabernes almindelige budget, men også tilskud og  

 støtte, der er opført på budgetter, som forvaltes af  

 eller for Fællesskaberne, f.eks.
Den Europæiske Udviklings- og  

 Garantifond for Landbruget og Den Europæiske Socialfond.  

 Støtteordninger, som kun delvist er finansieret af  

 fællesskabsmidler, er tillige dækket af udtrykket.
Hverken den nugældende bestemmelse i straffelovens  

 § 279 eller den foreslåede supplerende bestemmelse i § 289 a  

 om EU- svig er begrænset til danske forhold.
De pågældende  

 bestemmelser vil derfor efter omstændighederne også kunne  

 anvendes på fællesskabstjenestemænd, medlemmer af  

 EU-Kommissionen, Europa-Parlamentet, EF-Domstolen og Revisionsretten i det  

 omfang, forholdet er undergivet dansk straffemyndighed efter bestemmelserne i  

 straffelovens §§ 6-12.
Som nævnt ovenfor under pkt. 3.5.1 i de almindelige  

 bemærkninger vil Justitsministeriet, hvis lovforslaget vedtages, anmode  

 de berørte ministerier om at gennemgå bestemmelser om EU-svig i  

 deres lovgivning med henblik på at overveje, om bestemmelserne  

 bør ophæves eller eventuelt ændres i lyset af den nye  

 generelle bestemmelse om EU-svig i straffelovens § 289 a.
For så  

 vidt angår forholdet mellem § 289 a og særlovsbestemmelser  

 henvises ligeledes til pkt. 3.5.1. i de almindelige bemærkninger.
Til nr. 9 (straffelovens § 299, nr. 2) Efter straffelovens § 299, nr. 2, straffes med  

 bøde, hæfte eller med fængsel indtil 6 måneder den,  

 som, uden at betingelserne for at anvende § 280 foreligger, ved  

 varetagelse af en andens formueanliggender for sig selv eller andre af  

 tredjemand modtager, fordrer eller lader sig tilsige en formuefordel, hvis  

 modtagelse skal holdes skjult for den, hvis anliggende modtageren varetager,  

 såvel som den, der yder, lover eller tilbyder en sådan  

 fordel.
 Ved lovforslagets § 1, nr. 9, foreslås  

 bestemmelsen om såkaldt returkommission (bestikkelse i private  

 retsforhold) ændret, så der kan straffes med bøde,  

 hæfte eller fængsel indtil 1 år og 6 måneder i  

 tilfælde, hvor en person, uden at betingelserne for at anvende  

 § 280 foreligger, ved varetagelse af en andens formueanliggender for sig  

 selv eller andre på pligtstridig måde modtager, fordrer eller  

 lader sig tilsige gave eller anden fordel, såvel som den, der yder,  

 lover eller tilbyder en sådan gave eller anden fordel.
 Bestemmelsen indebærer bl.a., at der kan straffes i  

 tilfælde, hvor der ydes fordele af ikke-økonomisk art, f.eks.  

 tilsagn om personlige gentjenester.
Efter den hidtidige bestemmelse om returkommission har det  

 afgørende været, om fordelen skulle holdes skjult for  

 hvervgiveren.
Det afgørende efter den nye bestemmelse er, om den, der  

 er adressat for fordelen, begår et pligtstridigt forhold ved at modtage  

 fordelen.
Bestemmelsens typiske anvendelsesområde vil være  

 tilfælde, hvor en person, der er ansat eller på anden måde  

 knyttet til en virksomhed, fra tredjemand modtager en fordel, og hvor  

 fordelen er ydet for at få den pågældende til i strid med  

 sine pligter over for hvervgiveren at foretage eller undlade at foretage en  

 handling eller eventuelt at foretage en handling på en bestemt  

 måde.
Såvel den, der yder m.v. en sådan fordel (aktiv  

 bestikkelse), som den, der modtager m.v. fordelen (passiv bestikkelse), er  

 omfattet af bestemmelsen.
 Der henvises i øvrigt til pkt. 4.6.7. og 4.7.2. i  

 de almindelige bemærkninger til lovforslaget.
Til nr. 10 (straffelovens § 306) Straffeloven indeholder ikke hjemmel til at straffe  

 juridiske personer for overtrædelse af bestemmelser i straffeloven.
 Ved lovforslagets § 1, nr. 10, indsættes som  

 § 306 i straffelovens 30. kapitel en bestemmelse, der giver mulighed for  

 at straffe juridiske personer for visse overtrædelser i  

 straffeloven.
 Forslaget i § 306, stk. 1,  

 indebærer, at der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel om  

 strafansvar for juridiske personer for overtrædelse af  

 § 122 om aktiv bestikkelse i dansk, udenlandsk og international  

 offentlig tjeneste eller hverv, jf. lovforslagets § 1, nr. 3, af  

 § 289 a om EU-svig, jf. lovforslagets § 1, nr. 8, samt for  

 overtrædelse af § 299, nr. 2, 2. led, om aktiv bestikkelse  

 i private retsforhold (returkommission), jf. lovforslagets § 1, nr.  

 9.
Forslaget i § 306, stk. 2,  

 medfører, at der kan pålægges strafansvar efter reglerne i  

 5. kapitel for overtrædelse af § 284, jf. § 122 som affattet  

 ved lovforslagets § 1, nr. 3, § 144 som affattet ved lovforslagets  

 § 1, nr. 4, og § 289 a, jf. lovforslagets § 1, nr. 8, dvs.  

 hæleri med hensyn til udbyttet ved aktiv og passiv bestikkelse i dansk,  

 udenlandsk og international offentlig tjeneste eller hverv og ved EU- svig,  

 når overtrædelsen er begået for at skaffe selskabet m.v.  

 del i en ved overtrædelse af § 122, § 144 eller § 289 a  

 erhvervet vinding.
Om de vanskeligheder, der kan være forbundet med at  

 identificere et udbytte ved aktiv bestikkelse, der kan være genstand  

 for hæleri, henvises til det, der er anført i  

 bemærkningerne til lovforslagets § 1, nr. 5 (straffelovens  

 § 284).
Strafansvar efter reglerne i straffelovens 5. kapitel  

 kommer alene på tale i tilfælde, hvor en eller flere  

 enkeltpersoner inden for virksomheden beviseligt har overtrådt den  

 pågældende straffelovsbestemmelse med forsæt.
Strafansvar  

 for den juridiske person udelukker ikke et individuelt strafansvar for den  

 person, der forsætligt har overtrådt de pågældende  

 straffelovsbestemmelser.
Da der er tale om forsætlige forhold,  

 forudsættes det, at der i almindelighed i disse tilfælde  

 også gøres strafansvar gældende mod de  

 pågældende enkeltpersoner.
 I det omfang, det kommer på tale at lade den  

 juridiske person ifalde ansvar for forsøg, er strafansvaret betinget  

 af, at en enkeltperson inden for den juridiske person har handlet med det til  

 forsøgsstraf fornødne forsæt.
 Der henvises i øvrigt til pkt. 5.4.2. og 5.5.2. i  

 de almindelige bemærkninger til lovforslaget.
Til § 2 Ved lovforslagets § 2 gives mulighed for, at alle  

 danske retsinstanser kan anmode EF-Domstolen om præjudiciel  

 afgørelse vedrørende fortolkningen af bestemmelser i  

 EU-svigskonventionen, første og anden protokol til denne konvention  

 samt EU-bestikkelseskonventionen i det omfang, der følger af de  

 pågældende retsakter, jf. herved pkt. 6 i lovforslagets  

 almindelige bemærkninger.
Til § 3 Bestemmelsen fastsætter tidspunktet for lovens  

 ikrafttræden.
 § 3, stk. 1, indebærer, at lovens  

 § 1, der bl.a. giver mulighed for at straffe EU-svig og bestikkelse af  

 udenlandske tjenestemænd og tjenestemænd ved De Europæiske  

 Fællesskaber, træder i kraft den 1. juli 1999, jf. herved pkt. 7  

 i lovforslagets almindelige bemærkninger.
§ 3, stk. 2, indeholder en bemyndigelse  

 for justitsministeren til at fastsætte tidspunktet for  

 ikrafttrædelsen af lovens § 2 om præjudiciel  

 forelæggelse for EF-Domstolen.
Baggrunden for denne bestemmelse er, at  

 muligheden for præjudiciel forelæggelse først  

 indtræder, når protokollen om præjudiciel  

 forelæggelse for EF-Domstolen og artikel 12 i  

 EU-bestikkelseskonventionen er trådt i kraft, jf. pkt. 7 i  

 lovforslagets almindelige bemærkninger.
Der kan efter bestemmelsen  

 fastsættes forskellige ikrafttrædelsestidspunkter, i det omfang  

 bestemmelsen om præjudiciel forelæggelse i henholdsvis  

 protokollen til EU-svigskonventionen og i EU-bestikkelseskonventionen ikke  

 træder i kraft samtidig.
Til § 4 I bestemmelsen fastsættes det, at loven ikke  

 gælder for Grønland og Færøerne, men at loven ved  

 kongelig anordning vil kunne sættes i kraft for Færøerne  

 med de afvigelser, som de særlige færøske forhold  

 tilsiger.
Bilag 1 Bilag 2 Bilag 3 Bilag 4 Bilag 5 Bilag 6 Konvention om bekæmpelse af bestikkelse af  

 udenlandske tjenestemænd i forbindelse med internationale  

 forretningstransaktioner  

 Vedtaget af forhandlingskonferencen den 21. november 1997 Præambel De kontraherende parter, som tager i betragtning, at bestikkelse er et  

 udbredt fænomen i forbindelse med internationale  

 forretningstransaktioner, herunder handel og investering, hvilket giver  

 anledning til alvorlige moralske og politiske betænkeligheder,  

 underminerer god statsledelse og økonomisk udvikling, samt forvrider  

 den internationale konkurrence, som tager i betragtning, at alle lande har et  

 ansvar for at bekæmpe bestikkelse i forbindelse med internationale  

 forretningstransaktioner, som henviser til den ændrede anbefaling om  

 bekæmpelse af bestikkelse i forbindelse med internationale  

 forretningstransaktioner, vedtaget af Rådet i Organisationen for  

 Økonomisk Samarbejde og Udvikling (OECD) den 23. maj 1997,  

 C(97)123/FINAL, der bl.a. opfordrede til at finde effektive midler, der kan  

 virke afskrækkende på, forhindre og bekæmpe bestikkelse af  

 udenlandske tjenestemænd i forbindelse med internationale  

 forretningstransaktioner, i særdeleshed en omgående  

 kriminalisering af sådanne former for bestikkelse på effektiv og  

 koordineret vis og i overensstemmelse med de aftalte fælles elementer,  

 som disse er opstillet i ovennævnte anbefaling, og med hvert enkelt  

 lands retsprincipper og øvrige grundlæggende juridiske  

 principper, som værdsætter den seneste udvikling,  

 som yderligere fremmer international forståelse og samarbejde om  

 bekæmpelse af bestikkelse af tjenestemænd, herunder initiativer i  

 De Forenede Nationer, Verdensbanken, Den Internationale Valutafond,  

 Verdenshandelsorganisationen WTO, Organisationen af Amerikanske Stater,  

 Europarådet og Den Europæiske Union, som værdsætter den indsats, som ydes af  

 selskaber, erhvervsorganisationer, fagforeninger og andre ikke-statslige  

 organisationer for at bekæmpe bestikkelse, som anerkender den rolle, staterne spiller for at  

 forebygge ydelse af bestikkelse fra enkeltpersoner og firmaer i forbindelse  

 med internationale forretningstransaktioner, som anerkender, at opnåelse af fremskridt  

 på dette område ikke kun kræver en indsats på  

 nationalt plan, men også multinationalt samarbejde, overvågning  

 og opfølgning, som anerkender, at opnåelse af  

 overensstemmelse mellem de forholdsregler, parterne skal tage, er et  

 væsentligt led i og formål med konventionen, hvilket  

 kræver, at konventionen ratificeres, uden der sker fravigelser, som har  

 indvirkning på denne overensstemmelse, er blevet enige om følgende bestemmelser:
Artikel 1 Bestikkelse af udenlandske tjenestemænd 1. Enhver part skal gøre, hvad der er nødvendigt for at  

 sikre, at det er en strafbar handling i henhold til national ret, at en  

 person forsætligt tilbyder, lover eller giver en utilbørlig  

 økonomisk eller anden fordel, enten direkte eller gennem  

 mellemmænd, til en udenlandsk tjenestemand, enten til tjenestemanden  

 selv eller til tredjemand, for at få tjenestemanden til at foretage  

 eller undlade at foretage en handling i forbindelse med udøvelse af  

 tjenstlige pligter, for derved at opnå eller bibeholde forretninger  

 eller anden uretmæssig fordel i internationale forretningsforhold.
2. Enhver part skal sikre, at medvirken til, herunder tilskyndelse til,  

 hjælp til og meddelagtighed i, eller godkendelse af en handling, hvis  

 formål er at bestikke en udenlandsk tjenestemand, er en strafbar  

 handling.
Forsøg og sammensværgelse med henblik på at  

 bestikke en udenlandsk tjenestemand skal være strafbart i samme omfang  

 som forsøg og sammensværgelse med henblik på at bestikke  

 en af den pågældende parts egne tjenestemænd.
 3. De i stk. 1 og 2 anførte lovovertrædelser  

 benævnes i det følgende »bestikkelse af en udenlandsk  

 tjenestemand«.
 4. I denne konvention:
 a.	forstås ved »udenlandsk tjenestemand« enhver, der som ansat  

 eller folkevalgt varetager et hverv inden for lovgivning, forvaltning eller  

 domstole i et andet land; enhver, der udøver en offentlig funktion for  

 et andet land, herunder for en offentlig styrelse eller en offentlig  

 virksomhed; samt enhver ansat i eller repræsentant for en offentlig  

 international organisation.
 b.	omfatter et »andet land« alle niveauer og underinddelinger i det  

 offentlige på såvel nationalt som lokalt plan.
 c.	omfatter »handle eller undlade at handle i forbindelse med  

 udøvelse af tjenstlige pligter« enhver brug af tjenestemandens  

 stilling, uanset om dette måtte være inden for eller uden for  

 vedkommendes fastsatte kompetence.
Artikel 2 Juridiske personers ansvar Enhver part skal i overensstemmelse med partens juridiske principper  

 gøre, hvad der er nødvendigt for at sikre, at juridiske  

 personer kan ifalde ansvar for bestikkelse af en udenlandsk tjenestemand.
Artikel 3 Sanktioner 1. Bestikkelse af en udenlandsk tjenestemand skal kunne straffes med  

 strafferetlige sanktioner, der er effektive, står i et rimeligt forhold  

 til overtrædelsen og har en afskrækkende virkning.  

 Strafferammerne skal være sammenlignelige med dem, der gælder for  

 bestikkelse af partens egne tjenestemænd, og skal, såfremt der er  

 tale om fysiske personer, omfatte frihedsberøvelse, der er  

 tilstrækkeligt til at sikre effektiv gensidig retshjælp og  

 udlevering.
 2. I tilfælde af, at juridiske personer ikke kan ifalde strafansvar  

 i henhold til en parts retssystem, skal den pågældende part  

 sikre, at juridiske personer for bestikkelse af udenlandske  

 tjenestemænd kan pålægges ikke-strafferetlige sanktioner,  

 herunder økonomiske sanktioner, der er effektive, står i et  

 rimeligt forhold til overtrædelsen og har en afskrækkende  

 virkning.
 3. Enhver part skal gøre, hvad der er nødvendigt for at  

 sikre, at bestikkelse og udbytte af bestikkelse af en udenlandsk tjenestemand  

 eller ejendom, hvis værdi modsvarer værdien af et sådant  

 udbytte, kan beslaglægges og konfiskeres, eller at der kan anvendes  

 økonomiske sanktioner med samme virkning.
 4. Enhver part skal overveje muligheden for at pålægge en  

 person, der er underlagt sanktioner for bestikkelse af en udenlandsk  

 tjenestemand, yderligere civile eller administrative sanktioner.
Artikel 4 Straffemyndighed 1. Enhver part skal gøre, hvad der er nødvendigt for at  

 sikre, at den har straffemyndighed med hensyn til bestikkelse af en  

 udenlandsk tjenestemand, når lovovertrædelsen helt eller delvis  

 er begået på partens område.
 2. Enhver part, som kan retsforfølge sine egne statsborgere for  

 lovovertrædelser begået i udlandet, skal gøre, hvad der er  

 nødvendigt for at sikre, at den kan retsforfølge bestikkelse af  

 en udenlandsk tjenestemand efter samme principper.
 3. Når mere end en part har straffemyndighed i relation til en  

 påstået lovovertrædelse som beskrevet i denne konvention,  

 skal de involverede parter efter anmodning fra en af dem konsultere hinanden  

 med henblik på at fastlægge, hvor retsforfølgning mest  

 hensigtsmæssigt kan finde sted.
 4. Enhver part skal undersøge, om det gældende grundlag for  

 dens straffemyndighed er effektivt i kampen mod bestikkelse af udenlandske  

 tjenestemænd, og skal, hvis det ikke er tilfældet, tage skridt  

 til afhjælpning heraf.
Artikel 5 Håndhævelse Efterforskning og strafforfølgning af bestikkelse af en udenlandsk  

 tjenestemand skal ske i henhold til partens gældende regler og  

 principper.
Disse skridt må ikke påvirkes af overvejelser om  

 nationale økonomiske interesser, den mulige virkning på  

 forholdet til en anden stat eller den involverede fysiske eller juridiske  

 persons identitet.
Artikel 6 Forældelsesfrist Enhver forældelsesfrist, der gælder for bestikkelse af en  

 udenlandsk tjenestemand, skal give tilstrækkelig tid til efterforskning  

 og strafforfølgning af lovovertrædelsen.
Artikel 7 Hvidvaskning af penge Enhver part, der har gjort bestikkelse af sine egne tjenestemænd til  

 en førforbrydelse med henblik på sin lovgivning om hvidvaskning  

 af penge, skal gøre det samme for så vidt angår  

 bestikkelse af en udenlandsk tjenestemand uden hensyn til, hvor bestikkelsen  

 blev begået.
Artikel 8 Regnskab 1. For at kunne bekæmpe bestikkelse af udenlandske  

 tjenestemænd på en effektiv måde skal enhver part inden for  

 rammerne af statens love og bestemmelser om bogføring og  

 journalisering, regnskabsaflæggelse samt regnskabs- og  

 revisionsstandarder gøre, hvad der er nødvendigt for at  

 forbyde, at selskaber i henhold til disse love og bestemmelser opretter  

 ikke-bogførte konti, gennemfører ikke-bogførte eller  

 utilstrækkeligt definerede transaktioner, bogfører  

 ikke-eksisterende udgifter, fører gældsposter med ukorrekt  

 angivelse af deres formål og benytter falske dokumenter med det  

 formål at bestikke udenlandske tjenestemænd eller at skjule en  

 sådan bestikkelse.
 2. Enhver part skal kunne pålægge civile, administrative eller  

 strafferetlige sanktioner, der er effektive, står i et rimeligt forhold  

 til overtrædelsen og har en afskrækkende virkning, for  

 sådanne undladelser eller forfalskninger i sådanne selskabers  

 bogholderi, journaler, opgørelser og regnskaber.
Artikel 9 Gensidig retshjælp 1. Enhver part skal i videst muligt omfang efter partens lovgivning og  

 relevante traktater og ordninger yde hurtig og effektiv retshjælp til  

 en anden part i forbindelse med efterforskning og retsforfølgning i  

 straffesager inden for rammerne af denne konvention og i forbindelse med  

 ikke-strafferetlige sager, der er rejst af en part mod en juridisk person,  

 inden for rammerne af denne konvention.
Den anmodede part skal uden ophold  

 underrette den begærende part om, hvilke yderligere oplysninger og  

 dokumenter som måtte være nødvendige for at behandle  

 anmodningen om retshjælp, og efter begæring tillige orientere om  

 status for og udfaldet af retshjælpsanmodningen.
 2. Når en part gør gensidig retshjælp betinget af, at  

 der foreligger dobbelt strafbarhed, skal dobbelt strafbarhed anses at  

 foreligge, hvis den overtrædelse, for hvilken der anmodes om  

 retshjælp, er omfattet af denne konvention.
 3. En part kan ikke med henvisning til bankhemmelighed afvise at yde  

 gensidig retshjælp i straffesager, som falder ind under denne  

 konvention.
Artikel 10 Udlevering 1. Bestikkelse af en udenlandsk tjenestemand skal anses for at være  

 en lovovertrædelse, som kan medføre udlevering i henhold til  

 parternes lovgivning og de mellem parterne indgåede  

 udleveringstraktater.
 2. Såfremt en part, der gør udlevering betinget af, at der  

 foreligger en udleveringstraktat, modtager en begæring om udlevering  

 fra en anden part, med hvilken førstnævnte part ikke har en  

 udleveringstraktat, kan pågældende part anse denne konvention for  

 at være det traktatmæssige grundlag for udlevering for så  

 vidt angår bestikkelse af en udenlandsk tjenestemand.
3. Enhver part skal gøre, hvad der er nødvendigt for at  

 sikre, at parten enten kan udlevere eller retsforfølge sine egne  

 statsborgere for bestikkelse af en udenlandsk tjenestemand.
En part, som  

 afslår en anmodning om udlevering af en person for bestikkelse af en  

 udenlandsk tjenestemand alene af den grund, at vedkommende er statsborger i  

 den pågældende stat, skal overgive sagen til sine kompetente  

 myndigheder med henblik på retsforfølgning.
4. Udlevering for bestikkelse af en udenlandsk tjenestemand er underlagt  

 de betingelser, der er fastsat i henhold til en parts nationale ret og  

 gældende traktater og ordninger.
Når en part gør  

 udlevering betinget af, at der foreligger dobbelt strafbarhed, skal den  

 nævnte betingelse anses for at være opfyldt, hvis  

 lovovertrædelsen, for hvilken der begæres udlevering, er omfattet  

 af denne konventions artikel 1.
Artikel 11 Ansvarlige myndigheder Med henblik på artikel 4, stk. 3, om konsultation, artikel 9 om  

 gensidig retshjælp og artikel 10 om udlevering skal enhver part uden  

 præjudice for øvrige ordninger parterne imellem underrette  

 generalsekretæren for OECD om den eller de myndigheder, der er  

 ansvarlige for at udstede og modtage anmodninger, og som skal tjene som denne  

 parts kommunikationskanal i sådanne sager.
Artikel 12 Overvågning og opfølgning Parterne skal samarbejde om gennemførelsen af et program med  

 systematisk opfølgning til at overvåge og fremme  

 fuldstændig implementering af denne konvention.
Medmindre parterne  

 enstemmigt måtte beslutte andet, skal dette ske inden for rammerne af  

 OECD's arbejdsgruppe om bestikkelse i forbindelse med internationale  

 forretningstransaktioner og i overensstemmelse med arbejdsgruppens  

 kommissorium eller inden for rammerne af og kommissoriet for en eventuel  

 efterfølger til varetagelse af samme funktioner, og parterne skal  

 bære de med programmet forbundne omkostninger i henhold til de  

 gældende regler for dette organ.
Artikel 13 Undertegnelse og tiltrædelse 1. Indtil sin ikrafttræden er konventionen åben for  

 undertegnelse af OECD's medlemmer og af ikke-medlemmer af OECD, der er blevet  

 opfordret til at deltage i arbejdsgruppen om bestikkelse i forbindelse med  

 internationale forretningstraksaktioner.
2. Efter sin ikrafttræden er konventionen åben for  

 tiltrædelse af alle, der ikke har undertegnet konventionen, men som er  

 medlemmer af OECD eller er blevet medlemmer af arbejdsgruppen om bestikkelse  

 i forbindelse med internationale forretningstransaktioner eller en eventuel  

 efterfølger til varetagelse af samme funktioner.
For sådanne  

 stater, der ikke har undertegnet konventionen, skal konventionen træde  

 i kraft den 60. dag efter deponeringen af tiltrædelsesinstrumentet.
Artikel 14 Ratifikation og depositar 1. Denne konvention skal accepteres, godkendes eller ratificeres af de  

 undertegnende stater i henhold til disses respektive lovgivninger.
 2. Accept-, godkendelses-, ratifikations- eller  

 tiltrædelsesinstrumenter skal deponeres hos generalsekretæren for  

 OECD, der er depositar for denne konvention.
Artikel 15 Ikrafttræden 1. Denne konvention træder i kraft den 60. dag efter den dag, hvor  

 fem ud af de ti lande, som er anført i DAFFE/IME/BR(97)18/FINAL  

 med de ti største eksportandele, og som repræsenterer  

 mindst 60 pct. af de ti landes samlede totale eksport, har deponeret deres  

 accept-, godkendelses- eller ratifikationsinstrumenter.*)  For  

 hver undertegnende stat, som deponerer sit instrument efter konventionens  

 ikrafttræden, træder konventionen i kraft den 60. dag efter den  

 dag, hvor instrumentet deponeres.
2. Såfremt konventionen ikke er trådt i kraft senest den 31.  

 december 1998 i henhold til stk. 1, kan enhver undertegnende stat, som  

 har deponeret sit accept-, godkendelses- eller ratifikationsinstrument,  

 skriftligt over for depositaren erklære, at staten er indstillet  

 på at acceptere, at denne konvention træder i kraft i henhold til  

 dette stk. 2. Konventionen træder i kraft for en sådan  

 undertegnende stat den 60. dag efter den dag, hvor en sådan  

 erklæring er blevet deponeret af mindst to undertegnende stater.
For  

 hver undertegnende stat, som deponerer sin erklæring efter en  

 sådan ikrafttræden, træder konventionen i kraft den 60. dag  

 efter den dag, hvor erklæringen blev deponeret.
Artikel 16 Ændringer Alle kontraherende parter kan foreslå ændringer i  

 konventionen.
Et ændringsforslag skal fremlægges for depositaren,  

 som skal videregive dette til de øvrige parter senest 60 dage  

 før, der afholdes et møde for parterne, hvor de skal behandle  

 den foreslåede ændring.
En ændring, der vedtages enstemmigt  

 af parterne eller på en anden måde, som parterne enstemmigt er  

 blevet enige om, træder i kraft 60 dage efter, at alle parter har  

 deponeret deres ratifikations-, accept- eller godkendelsesinstrument, eller  

 på sådanne andre betingelser, som parterne måtte  

 fastsætte på tidspunktet for vedtagelsen af ændringen.
Artikel 17 Udtrædelse En kontraherende part kan udtræde af konventionen ved at  

 fremsætte en skriftlig meddelelse til depositaren.
En sådan  

 udtrædelse får virkning et år efter dagen, hvor meddelelsen  

 modtages.
Efter udtrædelsen skal samarbejdet mellem parterne og den  

 udtrådte part fortsætte for så vidt angår alle  

 verserende anmodninger om retshjælp eller udlevering, der er fremsat  

 før den dato, hvor udtrædelsen får virkning.
Bilag 7 Bilag 8 Strafferetskonvention om korruption PRÆAMBEL Europarådets medlemsstater og andre stater, der undertegner denne  

 konvention, der finder, at Europarådets mål er at  

 opnå større enhed mellem dets medlemmer, der anerkender værdien af at fremme samarbejde med  

 de andre stater, der undertegner denne konvention, der er overbevist om behovet for som et prioriteret  

 anliggende at føre en fælles kriminalpolitik med henblik  

 på beskyttelse af samfundet mod korruption, herunder ved vedtagelse af  

 passende lovgivning og forebyggende foranstaltninger, der understreger, at korruption udgør en trussel  

 mod retsordenen, demokrati og menneskerettigheder, undergraver god  

 statsledelse, ligebehandling og social retfærdighed, forvrider  

 konkurrencen, hindrer økonomisk udvikling og bringer de demokratiske  

 institutioners stabilitet og samfundets moralske grundlag i fare, der er overbevist om, at en effektiv bekæmpelse af  

 korruption kræver et øget, hurtigt og velfungerende  

 internationalt samarbejde i straffesager, der værdsætter den seneste udvikling, som  

 yderligere fremmer international forståelse og samarbejde om  

 bekæmpelse af korruption, herunder initiativer i De Forenede Nationer,  

 Verdensbanken, Den Internationale Valutafond, Verdenshandelsorganisationen  

 WTO, Organisationen af Amerikanske Stater, OECD og Den Europæiske  

 Union, der erindrer om handlingsplanen mod korruption vedtaget af  

 Europarådets Ministerkomité i november 1996 på opfordring  

 fra den 19. europæiske justitsministerkonference (Valetta, 1994), der i den forbindelse understreger vigtigheden af, at  

 ikke-medlemsstater deltager i Europarådets tiltag mod korruption, og  

 værdsætter deres betydningsfulde bidrag til udmøntningen  

 af handlingsplanen mod korruption, der endvidere minder om, at beslutning nr. 1 vedtaget af  

 de europæiske justitsministre på deres 21. konference (Prag,  

 1997) opfordrede til en hurtig udmøntning af handlingsplanen mod  

 korruption og i særdeleshed en fremskyndet vedtagelse af en  

 strafferetskonvention, der samordner kriminaliseringen af korruption, styrker  

 samarbejdet om strafforfølgning heraf og sikrer en effektiv  

 opfølgningsmekanisme, der kan benyttes af medlemsstater og  

 ikke-medlemsstater på lige fod, der erindrer om, at Europarådets stats- og  

 regeringschefer på deres andet topmøde i Strasbourg den 10. og  

 11. oktober 1997 besluttede at søge fælles løsninger  

 på de udfordringer, som den tiltagende korruption afstedkommer, og  

 vedtog en handlingsplan, der med henblik på at fremme samarbejdet om  

 bekæmpelse af korruption, herunder forbindelsen til organiseret  

 kriminalitet og hvidvaskning af penge, bl.a. pålagde  

 Ministerkomitéen at sikre, at der hurtigt udarbejdes internationale  

 retsakter i overensstemmelse med handlingsplanen mod korruption, der yderligere tager i betragtning, at beslutning nr. (97)  

 24 om de 20 vejledende retningslinier for bekæmpelsen af korruption  

 vedtaget på Ministerkomitéens 101. møde den 6. november  

 1997 understreger behovet for hurtigt at udarbejde internationale retsakter i  

 overensstemmelse med handlingsplanen mod korruption, på baggrund af, at Ministerkomitéen på  

 sit 102. møde den 4. maj 1998 vedtog beslutning nr. (98) 7 om  

 godkendelse af den partielle og udvidede aftale om oprettelse af  

 »Sammenslutningen af Stater mod Korruption - GRECO«, som sigter på at  

 forbedre medlemmernes mulighed for at bekæmpe korruption ved at  

 følge op på overholdelsen af de forpligtelser, som medlemmerne  

 har påtaget sig på dette område, har indgået følgende aftale:
KAPITEL I ANVENDELSE AF TERMER Artikel 1 Anvendelse af termer Definitioner I denne konvention:
a.	anvendes »tjenestemand« i den betydning, som »offentlig ansat«,  

 »øvrighedsperson«, »borgmester«, »minister« eller »dommer« har i  

 national ret i den stat, hvor den pågældende person udøver  

 sin tjeneste, og således som dette udtryk anvendes i denne stats  

 strafferet; b.	omfatter udtrykket »dommer« som nævnt i litra a ovenfor  

 anklagere og personer, der udøver domsmyndighed; c.	skal en stat ved strafforfølgning, der omfatter en  

 tjenestemand fra en anden stat, kun anvende definitionen på en  

 tjenestemand, såfremt denne definition er forenelig med statens  

 nationale ret; d.	betyder »juridisk person« enhver enhed, der har denne status i  

 henhold til den nationale lovgivning, der finder anvendelse, dog ikke stater  

 og andre offentlige organer under udøvelsen af offentligretlige  

 beføjelser samt offentligretlige internationale  

 organisationer; KAPITEL II FORANSTALTNINGER, DER TRÆFFES PÅ NATIONALT  

 PLAN Artikel 2 Aktiv bestikkelse af nationale tjenestemænd Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret,  

 at en person med forsæt, direkte eller gennem tredjemand, lover,  

 tilbyder eller giver en national tjenestemand en utilbørlig fordel,  

 uanset dennes art, enten til tjenestemanden selv eller til tredjemand, for at  

 få tjenestemanden til at foretage eller undlade at foretage en handling  

 i forbindelse med udøvelsen af tjenesten.
Artikel 3 Passiv bestikkelse af nationale tjenestemænd Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret,  

 at en national tjenestemand med forsæt, direkte eller gennem  

 tredjemand, anmoder om eller modtager en utilbørlig fordel, uanset  

 dennes art, enten til tjenestemanden selv eller til tredjemand, eller tager  

 imod et tilbud eller løfte om en sådan fordel, for at foretage  

 eller undlade at foretage en handling i forbindelse med udøvelsen af  

 tjenesten.
Artikel 4 Bestikkelse af medlemmer af nationale, offentlige  

 forsamlinger Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 2 og 3, når handlingen omfatter en  

 person, der er medlem af en national, offentlig forsamling med lovgivende  

 eller administrativ myndighed.
Artikel 5 Bestikkelse af udenlandske tjenestemænd Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 2 og 3, når handlingen omfatter en  

 tjenestemand i en anden stat.
Artikel 6 Bestikkelse af medlemmer af udenlandske, offentlige  

 forsamlinger Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 2 og 3, når handlingen omfatter en  

 person, der er medlem af offentlig forsamling med lovgivende eller  

 administrativ myndighed i en anden stat.
Artikel 7 Aktiv bestikkelse i den private sektor Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret,  

 at en person som led i sine forretningsmæssige aktiviteter med  

 forsæt, direkte eller gennem tredjemand, lover, tilbyder eller giver en  

 utilbørlig fordel, uanset dennes art, til en person, der i en hvilken  

 som helst egenskab leder eller arbejder for en virksomhed i den private  

 sektor, enten til den pågældende selv eller til tredjemand, for  

 at denne person i strid med sine pligter skal foretage eller undlade at  

 foretage en handling.
Artikel 8 Passiv bestikkelse i den private sektor Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret,  

 at en person, der i en hvilken som helst egenskab leder eller arbejder for en  

 virksomhed i den private sektor, som led i sine forretningsmæssige  

 aktiviteter med forsæt, direkte eller gennem tredjemand, anmoder om  

 eller modtager en utilbørlig fordel, uanset dennes art, enten til den  

 pågældende selv eller til tredjemand, eller tager imod et tilbud  

 eller løfte om en sådan fordel, for i strid med sine pligter at  

 foretage eller undlade at foretage en handling.
Artikel 9 Bestikkelse af tjenestemænd i internationale  

 organisationer Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 2 og 3, når handlingen omfatter en  

 tjenestemand eller anden kontraktansat i henhold til vedtægten for en  

 offentlig international eller overnational organisation eller organ, som den  

 pågældende part er medlem af, og en person, uanset om den  

 pågældende er stillet til rådighed for vedkommende  

 organisation eller organ, når den pågældende udøver  

 hverv svarende til de hverv, der udøves af den nævnte  

 tjenestemand eller repræsentant.
Artikel 10 Bestikkelse af medlemmer af internationale,  

 parlamentariske forsamlinger Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 4, når handlingen omfatter en person,  

 der er medlem af en parlamentarisk forsamling i en international eller  

 overnational organisation, som den pågældende part er medlem  

 af.
Artikel 11 Bestikkelse af dommere og tjenestemænd ved  

 internationale domstole Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 2 og 3, når handlingen omfatter en  

 person, der udøver domsmyndighed eller er tjenestemand ved en  

 international domstol, hvis kompetence er anerkendt af den  

 pågældende part.
Artikel 12 Handel med indflydelse Enhver part skal vedtage sådanne lovgivningsmæssige og andre  

 foranstaltninger, der måtte være nødvendige for at  

 fastsætte, at det er en strafbar handling i henhold til national ret,  

 at en person med forsæt, direkte eller gennem tredjemand, lover, giver  

 eller tilbyder en utilbørlig fordel, uanset dennes art, til en person,  

 der hævder eller bekræfter at være i stand til at  

 udøve upassende indflydelse på beslutninger, der træffes  

 af en af de i artikel 2, 4-6 og 9-11 nævnte personer, enten til den  

 pågældende selv eller til tredjemand, som modydelse for, at den  

 pågældende udøver den upassende indflydelse, samt at en  

 sådan person anmoder om eller modtager en utilbørlig fordel,  

 uanset dennes art, eller tager imod et tilbud eller løfte om en  

 sådan fordel som modydelse for at udøve den upassende  

 indflydelse, uanset om indflydelsen udøves, og om den formodede  

 indflydelse fører til det tilsigtede resultat.
Artikel 13 Hvidvaskning af udbyttet fra bestikkelse Enhver part skal vedtage sådanne lovgivningsmæssige og andre  

 foranstaltninger, som måtte være nødvendige for at  

 fastsætte, at det er en strafbar handling i henhold til national ret at  

 handle som nævnt i artikel 6, stk. 1 og 2, i Europarådets  

 konvention nr. 141 under de deri nævnte betingelser, når  

 førforbrydelsen består i en strafbar handling i henhold til  

 artikel 2-12 i denne konvention, i det omfang vedkommende part ikke har taget  

 forbehold eller afgivet erklæring over for disse handlinger eller ikke  

 anser sådanne handlinger for alvorlige i forbindelse med deres  

 lovgivning om hvidvaskning af penge.
Artikel 14 Regnskabsmæssige lovovertrædelser Enhver part skal vedtage sådanne lovgivningsmæssige og andre  

 foranstaltninger, som måtte være nødvendige for at  

 fastsætte, at der i henhold til national ret kan pålægges  

 strafferetlige eller andre sanktioner, når en person med forsæt  

 foretager eller undlader at foretage følgende handlinger for at  

 begå, skjule eller dække over de i artikel 2-12 nævnte  

 handlinger, i det omfang vedkommende part ikke har taget forbehold eller  

 afgivet erklæring:
a)	at udarbejde eller anvende en faktura eller et andet  

 regnskabsmæssigt dokument eller fortegnelse med falske eller  

 ufuldstændige oplysninger; b)	ulovligt at undlade at registrere en betaling.
Artikel 15 Meddelagtighed Enhver part skal vedtage sådanne lovgivningsmæssige og andre  

 foranstaltninger, som måtte være nødvendige for at  

 fastsætte, at det er en strafbar handling i henhold til national ret at  

 hjælpe eller tilskynde til udførelsen af en strafbar handling i  

 henhold til denne konvention.
Artikel 16 Immunitet Bestemmelserne i denne konvention berører ikke bestemmelser i  

 traktater, protokoller eller statutter eller  

 gennemførelsesbestemmelser, der knytter sig hertil, vedrørende  

 ophævelse af immunitet.
Artikel 17 Straffemyndighed 1. Enhver part skal vedtage sådanne lovgivningsmæssige og  

 andre foranstaltninger, som måtte være nødvendige for at  

 fastsætte, at den har straffemyndighed med hensyn til de strafbare  

 handlinger i henhold til artikel 2-14 i denne konvention i tilfælde,  

 hvor a	lovovertrædelsen helt eller delvis er begået på  

 dens område; b	gerningsmanden er en af dens statsborgere eller tjenestemænd  

 eller medlem af en af dens offentlige forsamlinger; c	lovovertrædelsen angår en af dens tjenestemænd  

 eller et medlem af en af dens offentlige forsamlinger eller en person som  

 nævnt i artikel 9-11, der også er en af dens  

 statsborgere.
 2. Enhver part kan - på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument - ved en erklæring stilet til  

 Europarådets generalsekretær erklære, at den forbeholder  

 sig ret til ikke eller kun i særlige tilfælde eller på  

 særlige betingelser at anvende kompetencebestemmelserne i denne  

 artikels stk. 1, litra b og c, helt eller delvis.
 3. Såfremt en part har benyttet muligheden for at tage forbehold  

 efter stk. 2 i denne artikel, skal den vedtage sådanne  

 foranstaltninger, som måtte være nødvendige for at  

 fastsætte, at den har straffemyndighed med hensyn til strafbare  

 handlinger i henhold til denne konvention i tilfælde, hvor den  

 påståede gerningsmand befinder sig inden for dens territorium, og  

 parten ikke udleverer den pågældende til en anden part alene som  

 følge af den pågældendes statsborgerskab efter en  

 begæring om udlevering.
 4. Denne konvention udelukker ikke straffemyndighed udøvet af en  

 part i henhold til national ret.
Artikel 18 Juridiske personers ansvar 1. Enhver part skal vedtage sådanne lovgivningsmæssige og  

 andre foranstaltninger, der måtte være nødvendige for at  

 fasætte, at juridiske personer kan kendes ansvarlige for aktiv  

 bestikkelse, handel med indflydelse og hvidvaskning af penge som fastsat  

 efter denne konvention, der for at skaffe dem vinding er begået af en  

 person, der handler enten individuelt eller som medlem af et organ under den  

 juridiske person, og som har en ledende stilling inden for den juridiske  

 person, baseret på:
beføjelse til at repræsentere den juridiske person,  

 eller beføjelse til at træffe beslutninger på den  

 juridiske persons vegne, eller beføjelse til at udøve intern kontrol, samt sådanne personers medvirken til eller anstiftelse af  

 sådanne handlinger.
 2. Ud over de i stk. 1 omhandlede tilfælde skal enhver part  

 træffe de nødvendige foranstaltninger for at sikre, at en  

 juridisk person kan kendes ansvarlig, når utilstrækkeligt tilsyn  

 eller utilstrækkelig kontrol fra en af de i stk. 1 omhandlede  

 personers side har gjort det muligt for en person, der er underlagt den  

 juridiske persons myndighed, at begå en af de i stk. 1  

 nævnte strafbare handlinger for at skaffe den juridiske person vinding.
 3. Juridiske personers ansvar i henhold til stk. 1 og 2 udelukker  

 ikke strafferetlig forfølgning af fysiske personer, der begår,  

 anstifter eller medvirker til de i stk. 1 nævnte strafbare  

 handlinger.
Artikel 19 Sanktioner og foranstaltninger 1. På baggrund af alvoren af de strafbare handlinger, der er fastsat  

 efter denne konvention, skal enhver part sørge for, at der kan  

 pålægges sanktioner og foranstaltninger, som er effektive,  

 står i et rimeligt forhold til overtrædelsen og har en  

 afskrækkende virkning for strafbare handlinger i henhold til artikel  

 2-14, herunder, når de er begået af en fysisk person, straf i  

 form af frihedsberøvelse, som kan medføre udlevering.
 2. Enhver part skal sikre, at juridiske personer, der kendes ansvarlige  

 efter artikel 18, stk. 1 og 2, kan pålægges strafferetlige  

 eller ikke-strafferetlige sanktioner, herunder økonomiske sanktioner,  

 der er effektive, står i et rimeligt forhold til overtrædelsen og  

 har en afskrækkende virkning.
 3. Enhver part skal vedtage sådanne lovgivningsmæssige og  

 andre foranstaltninger, der måtte være nødvendige for at  

 muliggøre konfiskation eller anden berøvelse af redskaber eller  

 udbytte fra strafbare handlinger i henhold til denne konvention eller af  

 formuegoder, hvis værdi modsvarer sådant udbytte.
Artikel 20 Specialiserede myndigheder Enhver part skal vedtage sådanne foranstaltninger, som måtte  

 være nødvendige for at sikre, at personer eller enheder er  

 specialiseret i bekæmpelse af korruption.
De skal have den  

 nødvendige uafhængighed i overensstemmelse med den  

 pågældende parts grundlæggende retsprincipper, så de  

 kan udføre deres hverv effektivt og uden utilbørligt pres.  

 Parten skal sikre, at personalet ved sådanne enheder har den  

 fornødne uddannelse og de fornødne økonomiske ressourcer  

 til deres opgaver.
Artikel 21 Samarbejde med og mellem nationale myndigheder Enhver part skal vedtage sådanne foranstaltninger, som måtte  

 være nødvendige for at sikre, at offentlige myndigheder samt  

 tjenestemænd i overensstemmelse med national ret samarbejder med de af  

 dens myndigheder, der er ansvarlige for efterforskning og  

 retsforfølgning af strafbare handlinger:
a)	ved af egen drift at oplyse de sidstnævnte myndigheder om  

 sager, hvor der er rimelig grund til at antage, at der er begået en  

 strafbar handling i henhold til artikel 2-14, eller b)	ved efter anmodning at give de sidstnævnte myndigheder alle  

 nødvendige oplysninger.
Artikel 22 Beskyttelse af personer, der samarbejder med  

 retssystemet, og af vidner Enhver part skal vedtage sådanne foranstaltninger, som måtte  

 være nødvendige for at kunne yde effektiv og passende  

 beskyttelse af:
a	personer, der anmelder strafbare handlinger i henhold til artikel  

 2-14 eller på anden måde samarbejder med de efterforskende og  

 retsforfølgende myndigheder; b	vidner, der afgiver forklaring om sådanne handlinger.
Artikel 23 Foranstaltninger til at lette indsamling af  

 bevismateriale og konfiskation af udbytte 1. Enhver part skal vedtage sådanne lovgivningsmæssige og  

 andre foranstaltninger, herunder foranstaltninger der tillader anvendelse af  

 særlige efterforskningsmetoder, som måtte være  

 nødvendige i overensstemmelse med national ret for at kunne lette  

 indsamlingen af bevismateriale vedrørende strafbare handlinger i  

 henhold til artikel 2-14 i denne konvention og for at kunne identificere,  

 efterspore, fastfryse og beslaglægge redskaber og udbytte fra  

 korruption eller formuegoder, hvis værdi modsvarer sådant  

 udbytte, som kan underkastes de i henhold artikel 19, stk. 3, i denne  

 konvention fastsatte foranstaltninger.
 2. Enhver part skal vedtage sådanne lovgivningsmæssige og  

 andre foranstaltninger, som måtte være nødvendige for at  

 bemyndige sine domstole eller andre kompetente myndigheder til at beordre, at  

 bankoplysninger, økonomiske oplysninger eller handelsmæssige  

 oplysninger gøres tilgængelige eller beslaglægges med  

 henblik på at udføre de handlinger, der er omhandlet i  

 stk. 1 i denne artikel.
 3. Bankhemmeligheden må ikke udgøre en hindring for de  

 foranstaltninger, der er fastsat i stk. 1 og 2 i denne artikel.
KAPITEL III OVERVÅGNING AF GENNEMFØRELSEN Artikel 24 Overvågning Sammenslutningen af Stater mod Korruption (GRECO) overvåger de  

 kontraherende parters gennemførelse af denne konvention.
KAPITEL IV INTERNATIONALT SAMARBEJDE Artikel 25 Generelle principper og foranstaltninger  

 vedrørende internationalt samarbejde 1. Parterne skal i videst muligt omfang samarbejde med hinanden i  

 overensstemmelse med bestemmelserne i relevante internationale retsakter om  

 internationalt samarbejde i straffesager eller arrangementer, der bygger  

 på ensartet eller gensidig lovgivning, og i overensstemmelse med  

 national ret ved efterforskning og retsforfølgning af strafbare  

 handlinger i henhold til denne konvention.
 2. Såfremt der mellem parter ikke gælder en international  

 retsakt eller et arrangement som nævnt i stk. 1, finder artikel  

 26-31 i dette kapitel anvendelse.
 3. Artikel 26-31 i dette kapitel finder også anvendelse, når  

 de er mere fordelagtige end bestemmelserne i de i stk. 1 nævnte  

 internationale retsakter eller arrangementer.
Artikel 26 Gensidig retshjælp 1. Parterne skal i videst muligt omfang yde hinanden gensidig  

 retshjælp ved uden unødigt ophold at behandle begæringer  

 fra myndigheder, der efter deres nationale ret har kompetence til at  

 efterforske og retsforfølge strafbare handlinger i henhold til denne  

 konvention.
 2. Retshjælp efter stk. 1 i denne artikel kan afslås,  

 såfremt den anmodede part finder, at efterkommelse af begæringen  

 vil undergrave dens grundlæggende interesser, nationale  

 suverænitet, nationale sikkerhed eller almindelige retsprincipper  

 (ordre public).
 3. Parterne kan ikke påberåbe sig bankhemmeligheden som  

 begrundelse for at nægte samarbejde i henhold til dette kapitel.  

 Såfremt det kræves i henhold til national lovgivning, kan en part  

 kræve, at en begæring om samarbejde, som medfører  

 ophævelse af bankhemmeligheden, godkendes af en dommer eller anden  

 retlig myndighed, herunder offentlige anklagere, der beskæftiger sig  

 med lovovertrædelser.
Artikel 27 Udlevering 1. Enhver strafbar handling i henhold til denne konvention skal anses for  

 at indgå som en handling, for hvilken udlevering kan finde sted, i  

 enhver traktat om udlevering, som måtte eksistere mellem eller blandt  

 parterne.
Parterne forpligter sig til at lade sådanne handlinger  

 indgå som handlinger, for hvilke udlevering kan finde sted, i enhver  

 traktat om udlevering, som indgås mellem eller blandt dem.
 2. Såfremt en part, som gør udlevering betinget af, at der  

 eksisterer en traktat herom, modtager en begæring om udlevering fra en  

 anden part, som den pågældende part ikke har indgået nogen  

 udleveringstraktat med, kan den betragte denne konvention som juridisk  

 grundlag for udlevering med hensyn til strafbare handlinger i henhold til  

 denne konvention.
 3. De parter, der ikke gør udlevering betinget af, at der  

 eksisterer en traktat herom, skal indbyrdes anerkende de strafbare handlinger  

 i henhold til denne konvention som handlinger, der kan medføre  

 udlevering.
 4. Udlevering er underkastet de betingelser, som er fastsat i den anmodede  

 parts lovgivning eller i gældende udleveringstraktater, herunder  

 også de grunde, under henvisning til hvilke de anmodede part kan  

 nægte udlevering.
 5. Såfremt udlevering for en strafbar handling i henhold til denne  

 konvention afslås alene med henvisning til den berørte persons  

 statsborgerskab, eller fordi den anmodede part finder, at den har  

 straffemyndighed med hensyn til den pågældende handling, skal den  

 anmodede part forelægge sagen for sine kompetente myndigheder med  

 henblik på retsforfølgning, medmindre andet aftales med den  

 begærende part, og til sin tid underrette den begærende part om  

 det endelige udfald af sagen.
Artikel 28 Uanmodede oplysninger Uden at det berører egen efterforskning eller  

 retsforfølgning, kan en part uden forudgående anmodning sende en  

 anden part faktuelle oplysninger, når den finder, at afgivelse af  

 sådanne oplysninger kan bistå den modtagende part med at  

 iværksætte eller gennemføre efterforskning eller  

 retsforfølgning vedrørende strafbare handlinger i henhold til  

 denne konvention eller kan føre til en anmodning fra denne part i  

 henhold til dette kapitel.
Artikel 29 Central myndighed 1. Parterne skal udpege en central myndighed eller, hvis det er  

 hensigtsmæssigt, flere centrale myndigheder, der skal være  

 ansvarlige for at afsende og besvare anmodninger, der rejses i henhold til  

 dette kapitel, efterkommelse af sådanne anmodninger eller videregivelse  

 af dem til de myndigheder, der har kompetence til at efterkomme dem.
 2. Enhver part skal på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument give Europarådets generalsekretær  

 meddelelse om navn og adresse på de myndigheder, der udpeges i  

 medfør af stk. 1 i denne artikel.
Artikel 30 Direkte kommunikation 1. De centrale myndigheder skal kommunikere direkte med hinanden.
2. I hastende tilfælde kan anmodninger om retshjælp eller  

 meddelelser med tilknytning hertil sendes direkte af den begærende  

 parts retlige myndigheder, herunder offentlige anklagere, til den anmodede  

 parts tilsvarende myndigheder.
I sådanne tilfælde skal der  

 samtidig sendes en kopi til den anmodede parts centrale myndighed gennem den  

 begærende parts centrale myndighed.
 3. Enhver anmodning eller meddelelse i henhold til denne artikels  

 stk. 1 eller 2 kan ske gennem International Criminal Police Organisation  

 (Interpol).
 4. Såfremt en anmodning afgives i medfør af denne artikels  

 stk. 2, og myndigheden ikke har kompetence til at behandle anmodningen,  

 skal den henvise anmodningen til den kompetente nationale myndighed og  

 informere den begærende part direkte om, at den har gjort dette.
 5. Anmodninger eller meddelelser i henhold til stk. 2 i denne  

 artikel, som ikke medfører tvangsforanstaltninger, kan fremsendes  

 direkte af den begærende parts kompetente myndigheder til den anmodede  

 parts kompetente myndigheder.
 6. Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument give Europarådets generalsekretær  

 meddelelse om, at anmodninger i henhold til dette kapitel af hensyn til  

 effektivitet, skal stiles til den centrale myndighed.
Artikel 31 Oplysning Den anmodede part skal straks oplyse den begærende part om  

 foranstaltninger, der iværksættes i medfør af en  

 begæring i henhold til dette kapitel og om slutresultatet af  

 sådanne foranstaltninger.
Den anmodede part skal ligeledes straks  

 oplyse den begærende part om omstændigheder, der gør det  

 umuligt at gennemføre den foranstaltning, der anmodes om, eller som  

 vil kunne forsinke den væsentligt.
KAPITEL V AFSLUTTENDE BESTEMMELSER Artikel 32 Undertegnelse og ikrafttræden 1. Denne konvention skal være åben for undertegnelse af alle  

 Europarådets medlemsstater samt ikke-medlemsstater, der har deltaget i  

 dens udarbejdelse.
Disse stater kan udtrykke deres samtykke til at være  

 bundet af den:
a)	ved undertegnelse uden forbehold for så vidt angår  

 ratifikation eller godkendelse, eller b)	ved undertegnelse med forbehold for ratifikation eller godkendelse  

 efterfulgt af ratifikation eller godkendelse.
 2. Ratifikations- eller godkendelsesinstrumenter skal deponeres hos  

 Europarådets generalsekretær.
 3. Denne konvention træder i kraft den første dag i den  

 måned, der følger efter udløbet af en periode på  

 tre måneder efter den dato, hvor 14 stater har udtrykt deres samtykke  

 til at være bundet af konventionen i overensstemmelse med  

 bestemmelserne i stk. 1. Stater, der ikke er medlem af Sammenslutningen  

 af Stater mod Korruption (GRECO) på tidspunktet for ratifikation,  

 bliver automatisk medlem på det tidspunkt, hvor konventionen  

 træder i kraft.
 4. For så vidt angår enhver undertegnende stat, der  

 efterfølgende udtrykker samtykke til at være bundet af den,  

 træder konventionen i kraft den første dag i den måned,  

 der følger efter udløbet af en periode på tre  

 måneder efter datoen for deres tilkendegivelse af at ville være  

 bundet af konventionen i overensstemmelse med bestemmelserne i stk. 1.  

 Undertegnende stater, der ikke er medlem af Sammenslutningen af Stater mod  

 Korruption (GRECO) på tidspunktet for ratifikation, bliver automatisk  

 medlem på det tidspunkt, hvor konventionen træder i kraft for  

 vedkommende stat.
Artikel 33 Tiltrædelse af konventionen 1. Efter denne konventions ikrafttræden kan Europarådets  

 Ministerkomité efter at have konsulteret de kontraherende parter  

 opfordre De Europæiske Fællesskaber og enhver stat, der ikke er  

 medlem af Europarådet, og som ikke har deltaget i dens udarbejdelse,  

 til at tiltræde konventionen ved beslutning truffet med det flertal,  

 der er fastsat i artikel 20.d. i Europarådets statut, og med  

 enstemmighed blandt repræsentanterne for de kontraherende stater, der  

 er berettiget til at sidde i Ministerkomitéen.
2. For så vidt angår De Europæiske Fællesskaber og  

 stater, der tiltræder konventionen efter stk. 1 ovenfor,  

 træder konventionen i kraft den første dag i den måned,  

 der følger efter udløbet af en periode på tre  

 måneder efter deponeringen af tiltrædelsesinstrumentet hos  

 Europarådets generalsekretær.
De Europæiske  

 Fællesskaber og stater, der tiltræder konventionen, bliver, hvis  

 vedkommende ikke allerede er medlem på tidspunktet for  

 tiltrædelsen, automatisk medlem af GRECO på det tidspunkt, hvor  

 konventionen træder i kraft for vedkommende.
Artikel 34 Territorialt anvendelsesområde 1. Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument angive, inden for hvilket område eller  

 hvilke områder denne konvention skal finde anvendelse.
2. Enhver part kan på et senere tidspunkt ved erklæring til  

 Europarådets generalsekretær udvide anvendelsen af denne  

 konvention til ethvert andet område, der er angivet i  

 erklæringen.
For så vidt angår et sådant område  

 træder konventionen i kraft den første dag i den måned,  

 der følger efter udløbet af en periode på tre  

 måneder efter datoen for generalsekretærens modtagelse af en  

 sådan erklæring.
 3. Enhver erklæring, der afgives i henhold til ovenstående to  

 stykker, kan for så vidt angår ethvert område, der er  

 anført i en sådan erklæring, tilbagetrækkes ved  

 notifikation stilet til Europarådets generalsekretær.  

 Tilbagetrækningen træder i kraft den første dag i den  

 måned, der følger efter udløbet af en periode på  

 tre måneder fra datoen for generalsekretærens modtagelse af en  

 sådan notifikation.
Artikel 35 Forholdet til andre konventioner og aftaler 1. Denne konvention berører ikke rettigheder og forpligtelser, der  

 følger af internationale, multilaterale konventioner vedrørende  

 særlige forhold.
 2. Parterne i denne konvention kan indgå bilaterale eller  

 multilaterale aftaler med hinanden vedrørende de forhold, der er  

 omhandlet i denne konvention, med henblik på at supplere eller styrke  

 dens bestemmelser eller fremme gennemførelsen af de principper, som  

 den indeholder.
 3. Såfremt to eller flere parter allerede har indgået en  

 aftale eller traktat for så vidt angår et spørgsmål,  

 der er omhandlet i denne konvention, eller på anden måde har  

 etableret indbyrdes relationer for så vidt angår dette  

 spørgsmål, er de berettiget til at lade denne aftale eller  

 traktat finde anvendelse eller til at lade det regulere på samme  

 måde i stedet for denne konvention, såfremt det fremmer  

 internationalt samarbejde.
Artikel 36 Erklæringer Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument erklære, at den vil fastsætte, at  

 det alene er en strafbar handling at udøve aktiv og passiv bestikkelse  

 af udenlandske tjenestemænd efter artikel 5, af tjenestemænd i  

 internationale organisationer efter artikel 9 eller af dommere og  

 tjenestemænd ved internationale domstole efter artikel 11, i det omfang  

 den pågældende tjenestemand eller dommer foretager eller undlader  

 at foretage en handling i strid med sine pligter.
Artikel 37 Forbehold 1. Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument forbeholde sig ret til helt eller delvis at  

 undlade at fastsætte, at det er en strafbar handling efter national ret  

 at handle som nævnt i artikel 4, 6-8, 10 og 12 eller at begå  

 passiv bestikkelse som nævnt i artikel 5.
 2. Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument erklære, at den benytter sig af det  

 forbehold, der er fastsat i artikel 17, stk. 2.
 3. Enhver stat kan på tidspunktet for undertegnelse eller ved  

 deponeringen af sit ratifikations-, godkendelses- eller  

 tiltrædelsesinstrument erklære, at den kan afslå at yde  

 gensidig retshjælp efter artikel 26, stk. 1, såfremt  

 begæringen vedrører en forbrydelse, som den anmodede stat anser  

 som en politisk forbrydelse.
4. En stat kan ved anvendelse af stk. 1, 2 og 3 i denne artikel ikke  

 tage forbehold over for mere end 5 af deri nævnte bestemmelser.
Der kan  

 ikke tages yderligere forbehold.
Forbehold af samme art med hensyn til  

 artikel 4, 6 og 10 anses som ét forbehold.
Artikel 38 Gyldighed og revision af erklæringer og  

 forbehold 1. Erklæringer som nævnt i artikel 36 og forbehold som  

 nævnt i artikel 37 er gyldige i en periode på 3 år fra  

 datoen for denne konventions ikrafttræden for den  

 pågældende stat.
Sådanne erklæringer og forbehold kan  

 dog fornyes for perioder af samme varighed.
2. Europarådets generalsekretær skal 12 måneder  

 før udløbet af erklæringen eller forbeholdet give  

 meddelelse herom til den pågældende stat.
Senest tre  

 måneder før udløbet skal den pågældende stat  

 meddele generalsekretæren, hvorvidt den opretholder, ændrer eller  

 tilbagekalder erklæringen eller forbeholdet.
Såfremt den  

 pågældende stat undlader at give meddelelse herom, skal  

 generalsekretæren oplyse staten om, at erklæringen eller  

 forbeholdet anses for at være automatisk forlænget for en periode  

 på 6 måneder.
Såfremt den pågældende stat  

 undlader at give meddelelse om sin hensigt om at opretholde eller ændre  

 erklæringen eller forbeholdet før udløbet af denne  

 periode, bortfalder erklæringen eller forbeholdet.
 3. Hvis en part afgiver erklæring eller tager forbehold i  

 overensstemmelse med artikel 36 og 37, skal den før fornyelse heraf  

 eller efter anmodning redegøre over for GRECO for de grunde, der  

 berettiger til at forlænge vedkommende erklæring eller  

 forbehold.
Artikel 39 Ændringer 1. Ændringer til denne konvention kan foreslås af enhver part,  

 og Europarådets generalsekretær skal give underretning herom til  

 Europarådets medlemsstater og til enhver ikke-medlemsstat, som har  

 tiltrådt eller er blevet opfordret til at tiltræde denne  

 konvention i overensstemmelse med bestemmelserne i artikel 33.
 2. Der skal gives underretning til European Committee on Crime Problems  

 (Europarådets Strafferetskomité) om enhver ændring, der  

 foreslås af en part, og denne komité skal forelægge  

 Ministerkomitéen en udtalelse om den foreslåede  

 ændring.
 3. Ministerkomitéen skal behandle den foreslåede  

 ændring og den udtalelse, der er afgivet af CDPC og kan efter at have  

 hørt ikke-medlemsstater, der har tiltrådt denne konvention,  

 vedtage ændringen.
 4. Teksten til enhver ændring, der vedtages af  

 Ministerkomitéen i overensstemmelse med denne artikels stk. 3,  

 skal fremsendes til parterne til godkendelse.
 5. Enhver ændring, der vedtages i overensstemmelse med denne  

 artikels stk. 3, træder i kraft den tredivte dag efter, at alle  

 parter har underrettet generalsekretæren om deres godkendelse  

 deraf.
Artikel 40 Afgørelse af tvister 1. Europarådets European Committee on Crime Problems skal holdes  

 underrettet om fortolkning og anvendelse af denne konvention.
 2. I tilfælde af tvist mellem parter for så vidt angår  

 fortolkning eller anvendelse af denne konvention skal de forsøge at  

 afgøre tvisten ved forhandling eller andre fredelige midler efter eget  

 valg, herunder indbringelse af tvisten for European Committee on Crime  

 Problems, for en voldgiftsinstans, hvis afgørelse skal være  

 bindende for parterne, eller for Den Internationale Domstol, efter aftale  

 mellem de berørte parter.
Artikel 41 Opsigelse 1. Enhver part kan på ethvert tidspunkt opsige denne konvention ved  

 notifikation stilet til Europarådets generalsekretær.
 2. En sådan opsigelse træder i kraft den første dag i  

 den måned, der følger efter udløbet af en periode  

 på tre måneder efter datoen for generalsekretærens  

 modtagelse af notifikationen.
Artikel 42 Notifikation Europarådets generalsekretær skal notificere  

 Europarådets medlemsstater og enhver stat, der har tiltrådt denne  

 konvention, om:
a	undertegelse, b	deponering af ratifikations-, godkendelses- eller  

 tiltrædelsesinstrumenter, c	datoen for denne konventions ikrafttræden i overensstemmelse  

 med artikel 32 og 33, d	erklæringer og forbehold i henhold til artikel 36 eller artikel  

 37, e	enhver anden handling, notifikation eller meddelelse  

 vedrørende denne konvention.
 Til bekræftelse heraf har undertegnede efter at være  

 behørigt bemyndiget hertil undertegnet denne konvention.
Udfærdiget i Strasbourg den ... 199. på engelsk og fransk,  

 idet begge tekster skal have samme gyldighed, i ét enkelt eksemplar,  

 der deponeres i Europarådets arkiver.
Europarådets  

 generalsekretær fremsender bekræftede genparter heraf til  

 Europarådets medlemsstater, til de ikke-medlemsstater, der har deltaget  

 i udarbejdelsen af denne konvention, samt til de medlemsstater, der er blevet  

 opfordret til at tiltræde den.
Bilag 9 EUROPARÅDET  

 MINISTERKOMITÉEN  

 BESLUTNING (98) 7 DER BEMYNDIGER TIL DEN PARTIELLE OG UDVIDEDE AFTALE OM  

 OPRETTELSE AF »SAMMENSLUTNINGEN AF STATER MOD KORRUPTION - GRECO« (vedtaget af Ministerkomitéen den 5. maj 1998  

 på dens 102. møde) Europarådets Ministerkomité har under hensyntagen til anbefalingerne fra de  

 europæiske justitsministres 19. og 21. konference (henholdsvis Valetta,  

 1994, og Prag, 1997), under hensyntagen til handlingsplanen mod korruption  

 vedtaget af Ministerkomitéen i 1996, i henhold til sluterklæringen og handlingsplanen  

 vedtaget af Europarådets stats- og regeringschefer på deres andet  

 topmøde i Strasbourg den 10.-11. oktober 1997, i betragtning af beslutning (97) 24 om de 20 vejledende  

 retningslinier for bekæmpelsen af korruption vedtaget af  

 Ministerkomitéen den 6. november 1997, i erindring om udtalelserne fra European Committee on  

 Legal Cooperation (CDCJ) (Europarådets Styringskomité for  

 (civil)retligt samarbejde) og fra European Committee on Crime Problems (CDPC)  

 (Europarådets Strafferetskomité), i lyset af beslutning (93) 28 om partielle og udvidede  

 aftaler samt beslutning (96) 36, der fastlægger kriterierne for  

 Europarådets partielle og udvidede aftaler, NOTERET sig udkastet til beslutning om den partielle og  

 udvidede aftale om oprettelse af »Sammenslutningen af Stater mod Korruption -  

 GRECO« (herefter kaldet »aftalen om oprettelse af GRECO«) godkendt af Den  

 tværfaglige gruppe vedrørende korruption (GMC), som det  

 fremgår af dokument CM (98) 54 som revideret den 29. april 1998, BEMYNDIGET vedtagelsen af aftalen om oprettelse af GRECO i  

 form af en partiel og udvidet aftale, OPFORDRET medlemsstater til at underrette  

 generalsekretæren om deres hensigt om at deltage i vedtagelsen af  

 Aftalen om oprettelse af GRECO i vished om, at denne aftale anses for at  

 være vedtaget den første dag i den måned, der  

 følger efter datoen, hvor generalsekretæren modtager den 14.  

 meddelelse fra en medlemsstat om dennes ønske om at deltage i den, OPFORDRET ikke-medlemsstater, der har deltaget i  

 udarbejdelsen af aftalen om oprettelse af GRECO, til at underrette  

 generalsekretæren om deres hensigt om at deltage i den, UDTRYKT ønske om, at samtlige medlemsstater i  

 Europarådet samt ovennævnte ikke-medlemsstater snart vil deltage  

 i aftalen om oprettelse af GRECO.
EUROPARÅDETS MINISTERKOMITÉ Strasbourg, den 29. april 1998 CM(98)54 revideret udgave DEN TVÆRFAGLIGE GRUPPE VEDRØRENDE  

 KORRUPTION  

 (GMC) AFTALE OM OPRETTELSE AF SAMMENSLUTNINGEN AF STATER MOD  

 KORRUPTION  

 (GRECO) DEN TVÆRFAGLIGE GRUPPE VEDRØRENDE  

 KORRUPTION  

 (GMC) BESLUTNING (98) ...  

 OM OPRETTELSE AF SAMMENSLUTNINGEN AF STATER MOD KORRUPTION  

 (GRECO) Repræsentanterne for Ministerkomitéen fra ...  

 (mindst en trediedel af Europarådets medlemsstater samt  

 repræsentanterne fra ... (ikke-medlemsstater, som er blevet opfordret  

 til at deltage i denne aftale) har i overbevisning om, at korruption udgør en alvorlig  

 trussel mod retsordenen, demokrati, menneskerettigheder, ligebehandling og  

 social retfærdighed, hindrer økonomisk udvikling og bringer de  

 demokratiske institutioners stabilitet og samfundets moralske grundlag i  

 fare, i bevidsthed om behovet for at fremme samarbejdet mellem  

 stater med henblik på bekæmpelse af korruption, herunder dens  

 forbindelse til organiseret kriminalitet og hvidvaskning af penge, med understregning af, at en vellykket strategi for  

 bekæmpelse af korruption kræver et bindende tilsagn fra stater om  

 at gøre en fælles indsats, udveksle erfaringer og handle i  

 fællesskab, i anerkendelse af, at en øget bevidsthed i  

 offentligheden og en styrkelse af etiske værdier er en effektiv metode  

 til at forebygge korruption, i erindring om anbefalingerne fra de europæiske  

 justitsministres 19. konference (Malta, 1994), under hensyntagen til handlingsplanen mod korruption  

 vedtaget af Europarådets Ministerkomité i 1996 og det deraf  

 følgende arbejde i Den tværfaglige gruppe vedrørende  

 korruption (GMC), under hensyntagen til resultaterne af det fælles  

 projekt mellem Europa-Kommissionen (Phare Programme) og Europarådet om  

 bekæmpelse af korruption og organiseret kriminalitet i kandidatlandene  

 (»Octopus Project«), i erindring om beslutning nr. 1 om forbindelsen mellem  

 korruption og organiseret kriminalitet vedtaget på den 21.  

 europæiske justitsministerkonference (Prag, 1997), i erindring om sluterklæringen vedtaget af  

 Europarådets stats- og regeringschefer på deres andet  

 topmøde (Strasbourg, 10.-11. oktober 1997), hvorved stats- og  

 regeringscheferne besluttede at søge fælles løsninger  

 på de udfordringer, som den stigende korruption og organiserede  

 kriminalitet stiller, i overensstemmelse med handlingsplanen vedtaget af  

 Europarådets stats- og regeringschefer på deres andet  

 topmøde (Strasbourg 10.-11. oktober 1997), hvori stats- og  

 regeringscheferne med henblik på at fremme samarbejdet om  

 bekæmpelse af korruption, herunder forbindelsen til organiseret  

 kriminalitet og hvidvaskning af penge, bl.a. pålagde  

 Ministerkomitéen at vedtage vejledende retningslinier til brug for  

 udvikling af national lovgivning og praksis samt hurtigt at oprette en  

 hensigtsmæssig og effektiv mekanisme til at overvåge  

 overholdelsen af de vejledende retningslinier og gennemførelsen af  

 andre internationale retsakter, som vedtages i henhold til handlingsplanen  

 mod korruption, i erindring om de 20 vejledende retningslinier for  

 bekæmpelse af korruption vedtaget af Ministerkomitéen på  

 dets 101. møde den 6. november 1997 (i det følgende kaldet de  

 »vejledende retningslinier«), i overbevisning om, at oprettelsen af GRECO, hvor  

 Europarådets medlemsstater og ikke-medlemsstater deltager på lige  

 fod, vil yde et betydeligt bidrag til at fremme en dynamisk proces hen imod  

 en effektiv forebyggelse og bekæmpelse af korruption, i overbevisning om, at GRECO gennem gensidig evaluering og  

 pres fra ligesindede vil være i stand til på en fleksibel og  

 effektiv måde at overvåge overholdelsen af de vejledende  

 retningslinier og gennemførelsen af de internationale retsakter  

 vedtaget af Europarådet med henblik på bekæmpelse af  

 korruption, i overbevisning om, at fuldt medlemsskab af GRECO  

 således skal forbeholdes stater, der uden begrænsninger deltager  

 i gensidig evaluering og accepterer selv at blive evalueret derved, i erindring om beslutning nr. (98) ... vedtaget af  

 Ministerkomitéen den 5. maj 1998 på dets 102. møde  

 på ministerielt niveau, der bemyndiger til vedtagelsen af  

 nærværende aftale, HERVED BESLUTTET at oprette Sammenslutningen af Stater mod Korruption (GRECO) ved  

 hjælp af denne udvidede og partielle aftale, der reguleres af den  

 vedlagte statut, AFTALT, at GRECO oprettes for en indledende periode på tre  

 år, AFTALT at foretage en revision af GRECO's virksomhed ved udgangen af den  

 indledende periode på tre år, UDTRYKT ønske om, at alle Europarådets medlemsstater bliver  

 medlem af GRECO i nær fremtid.
 Bilag til beslutning (98)...
STATUT FOR SAMMENSLUTNINGEN AF STATER MOD KORRUPTION  

 (GRECO) Artikel 1 GRECO's formål Formålet med Sammenslutningen af Stater mod Korruption (i det  

 følgende kaldet »GRECO«) er at forbedre medlemmernes evne til at  

 bekæmpe korruption ved gennem en dynamisk proces med gensidig  

 evaluering og pres fra ligesindede at følge op på overholdelsen  

 af deres forpligtelser på dette område.
Artikel 2 GRECO's opgaver For at opfylde det i artikel 1 fastlagte formål skal GRECO:
i.	overvåge overholdelsen af de vejledende retningslinier for  

 bekæmpelse af korruption som vedtaget af Europarådets  

 Ministerkomité den 6. november 1997, ii.	overvåge gennemførelsen af internationale retsakter,  

 som vedtages i henhold til handlingsplanen mod korruption i overensstemmelse  

 med bestemmelserne i sådanne retsakter.
Artikel 3 Sæde GRECO`s sæde skal være i Strasbourg.
Artikel 4 Fremgangsmåde for medlemsskab af GRECO 1. Enhver af Europarådets medlemsstater ud over dem, der er  

 nævnt i beslutningen om oprettelse af GRECO, kan til enhver tid blive  

 medlem af GRECO ved at give meddelelse herom til Europarådets  

 generalsekretær.
 2. Enhver ikke-medlemsstat, der har deltaget i udarbejdelsen af denne  

 udvidede og partielle aftale 1), ud over dem, der er nævnt i  

 beslutningen om oprettelse af GRECO, kan til enhver tid blive medlem af GRECO  

 ved at give meddelelse herom til Europarådets generalsekretær.  

 Meddelelsen skal være ledsaget af en erklæring om, at  

 ikke-medlemsstaten forpligter sig til at anvende de vejledende retningslinier  

 for bekæmpelse af korruption vedtaget af Europarådets  

 Ministerkomité den 6. november 1997.
 3. Stater, der tiltræder internationale retsakter vedtaget af  

 Europarådets Ministerkomité i henhold til handlingsplanen mod  

 korruption, som indeholder bestemmelser om obligatorisk medlemsskab af GRECO,  

 bliver automatisk ( ipso facto) medlem af GRECO i overensstemmelse med  

 bestemmelserne i disse retsakter.
4. Europarådets Ministerkomité, der i sin sammensætning  

 er begrænset til stater, som deltager i den udvidede og partielle  

 aftale, kan efter at have rådført sig med allerede deltagende  

 ikke-medlemsstater opfordre ikke-medlemsstater ud over dem, der er  

 nævnt i stk. 2 ovenfor, til at deltage i GRECO.
En  

 ikke-medlemsstat, der modtager en sådan opfordring, skal give  

 meddelelse til generalsekretæren om sin hensigt om at blive medlem af  

 GRECO ledsaget af en erklæring om, at den forpligter sig til at anvende  

 de vejledende retningslinier for bekæmpelse af korruption.
Artikel 5 Det Europæiske Fællesskabs deltagelse Ministerkomitéen kan opfordre Det Europæiske Fællesskab  

 til at deltage i GRECO's arbejde.
Formen for sådan deltagelse skal  

 fastlægges i beslutningen, der opfordrer til deltagelse.
Artikel 6 GRECO's sammensætning 1. Hvert medlem udpeger en delegation til GRECO bestående af  

 højst to repræsentanter.
En repræsentant udnævnes  

 til leder af delegationen.
 2. Budgettet for den udvidede og partielle aftale dækker rejse- og  

 opholdsudgifter for den ene repræsentant i delegationen.
3. De til GRECO udpegede repræsentanter har privilegier og immunitet  

 i henhold til artikel 2 i protokollen til Den almindelige overenskomst om  

 Europarådets rettigheder og immuniteter Artikel 7 Andre repræsentanter 1. The European Committee on Legal Cooperation (CDCJ) (Europarådets  

 Styringskomité for (civil)retligt samarbejde) og European Committee on  

 Crime Problems (CDPC) (Europarådets Strafferetskomité) udpeger  

 hver en repræsentant til GRECO.
 2. Ministerkomitéen kan opfordre andre organer i Europarådet  

 til at udnævne en repræsentant til GRECO efter at have  

 rådført sig med sidstnævnte.
 3. Styringskomitéen nedsat i henhold til artikel 18 udpeger en  

 repræsentant til GRECO.
4. Repræsentanter udpeget i henhold til stk. 1-3 ovenfor  

 deltager i GRECO's plenarmøder uden stemmeret.
Deres rejse- og  

 opholdsudgifter dækkes ikke af den udvidede og partielle aftales  

 budget.
Artikel 8 GRECO's virksomhed 1. GRECO skal træffe de beslutninger, der er nødvendige for  

 dets virksomhed, herunder specielt:
i.	vedtage evalueringsrapporter i overensstemmelse med artikel 15, ii.	godkende udkast til GRECO's årlige aktivitetsprogram samt i  

 overensstemmelse med Finansregulativet forelægge forslag for  

 Europarådets generalsekretær til udarbejdelsen af udkast til det  

 årlige budget inden videresendelse heraf til Styringskomitéen  

 nedsat i henhold til artikel 18, iii.	godkende GRECO's årsberetning, herunder årsregnskab,  

 inden forelæggelse heraf for Styringskomitéen og  

 Ministerkomitéen.
 2. GRECO skal holde mindst to plenarmøder om året og kan  

 beslutte at nedsætte arbejdsudvalg, når dette måtte  

 være påkrævet, i overensstemmelse med sin  

 forretningsorden.
 3. GRECO offentliggør hvert år sin årsberetning,  

 herunder årsregnskab, når den er godkendt af de relevante organer  

 i henhold til artikel 18.
4. GRECO skal udfærdige sin egen forretningsorden.
Alle stater eller  

 Det Europæiske Fællesskab anses ved optagelse som medlem af GRECO  

 for at have accepteret GRECO's statut og forretningsorden.
 5. GRECO's møder afholdes for lukkede døre.
6. Medlemmer af GRECO, som deltager i den gensidige evaluering, har  

 stemmeret.
Hvert medlem har en stemme.
Medmindre Styringskomitéen  

 beslutter andet, kan et medlem, som i en toårig periode har undladt at  

 betale hele eller en betydelig del af det obligatoriske bidrag til budgettet  

 for den udvidede og partielle aftale, dog ikke længere deltage i  

 beslutningsprocessen.
7. For vedtagelse af GRECO's beslutninger kræves to trediedele af de  

 afgivne stemmer 2) samt flertal blandt de stemmeberettigede.
Vedtagelse af  

 proceduremæssige beslutninger kræver dog kun simpelt flertal  

 blandt de afgivne stemmer.
 8. GRECO vælger sin formand og næstformand blandt  

 repræsentanterne for de stemmeberettigede medlemmer.
Artikel 9 Forretningsudvalg 1. Forretningsudvalget består af formanden og næstformanden  

 som nævnt i artikel 8, stk. 8, samt fem andre personer valgt af  

 GRECO blandt repræsentanterne for de stemmeberettigede medlemmer, som  

 så vidt muligt skal være part i mindst en af de internationale  

 retsakter vedtaget i henhold til handlingsplanen mod korruption.
 2. Forretningsudvalget skal varetage følgende hverv:
udarbejde foreløbigt udkast til det årlige  

 aktivitetsprogram og udkast til årsberetning, fremsætte forslag til GRECO vedrørende det  

 foreløbige udkast til budget, tilrettelægge landebesøg på grundlag af  

 beslutninger truffet af GRECO, fremsætte forslag til GRECO om sammensætningen af ad hoc  

 evalueringsgrupper, udarbejde dagsorden for GRECO's møder, herunder de  

 møder hvor evalueringsrapporter drøftes, fremsætte forslag til GRECO med hensyn til, hvilke bestemmelser  

 der skal udvælges til evaluering i henhold til artikel 10,  

 stk. 3, fremsætte forslag til GRECO vedrørende udnævnelse  

 af videnskabelige eksperter og konsulenter.
 3. Forretningsudvalget skal udføre ethvert andet hverv, som det  

 måtte blive pålagt af GRECO.
 4. Forretningsudvalget skal udføre sit hverv under GRECO's  

 generelle opsyn.
Artikel 10 Evaluering 1. GRECO skal forestå evaluering i forhold til hvert enkelt medlem i  

 henhold til artikel 2.
2. Evalueringen inddeles i runder.
En evalueringsrunde forløber  

 over en af GRECO fastsat periode, hvori der gennemføres en evaluering  

 med henblik på at vurdere medlemmernes opfyldelse af udvalgte  

 bestemmelser i de vejledende retningslinier og i andre internationale  

 retsakter vedtaget i henhold til handlingsplanen mod korruption.
 3. Ved begyndelsen af hver runde udvælger GRECO de nøjagtige  

 bestemmelser, som evalueringen skal bygge på.
 4. Hvert medlem skal udpege højst 5 eksperter, som vil være i  

 stand til at udføre de i artikel 12-14 fastlagte opgaver.
 5. Medlemmerne skal sikre, at deres respektive myndigheder i videst muligt  

 omfang samarbejder i forbindelse med evalueringen inden for grænserne  

 af national ret.
Artikel 11 Spørgeskema 1. GRECO skal vedtage et spørgeskema til hver evalueringsrunde, der  

 skal fremsendes til samtlige medlemmer, som er involveret i evalueringen.
 2. Spørgeskemaet udgør rammen for evalueringen.
 3. Medlemmerne fremsender deres svar til sekretariatet inden for de af  

 GRECO fastsatte tidsfrister.
Artikel 12 Evalueringsgrupper 1. GRECO udpeger en gruppe blandt de i artikel 10, stk. 4,  

 nævnte eksperter til evaluering af hvert medlem (i det følgende  

 kaldet »gruppen«). Når evalueringen vedrører  

 gennemførelsen af en af de internationale retsakter vedtaget i henhold  

 til handlingsplanen mod korruption, udpeger GRECO grupper, der udelukkende  

 består af eksperter foreslået af medlemmer, som er parter i de  

 pågældende retsakter.
 2. Gruppen gennemgår svarene til spørgeskemaet og kan om  

 nødvendigt anmode om yderligere oplysninger fra det medlem, der  

 evalueres, som skal afgives enten mundtligt eller skriftligt.
 3. Budgettet for den udvidede og partielle aftale dækker rejse- og  

 opholdsudgifter for de eksperter, der deltager i grupperne.
Artikel 13 Landebesøg 1. GRECO kan pålægge en gruppe at besøge et medlem med  

 henblik på at indhente yderligere oplysninger om medlemmets lovgivning  

 og praksis til brug for evalueringen.
 2. GRECO skal give mindst to måneders varsel til det  

 pågældende medlem om det påtænkte besøg.
 3. Besøget skal foregå i overensstemmelse med det program,  

 som det pågældende medlem har lagt under hensyntagen til de af  

 gruppen udtrykte ønsker.
 4. Gruppens medlemmer har privilegier og immunitet i henhold til artikel 2  

 i protokollen til Den almindelige overenskomst om Europarådets  

 rettigheder og immuniteter.
 5. Budgettet for den udvidede og partielle aftale dækker de  

 nødvendige rejse- og opholdsudgifter for at foretage  

 landebesøgene.
Artikel 14 Evalueringsrapporter 1. Gruppen skal på grundlag af de indsamlede oplysninger udarbejde  

 et foreløbigt udkast til en evalueringsrapport om gældende  

 lovgivning og praksis med hensyn til de til evalueringsrunden udvalgte  

 bestemmelser.
2. Det foreløbige udkast til rapport fremsendes til det medlem, der  

 evalueres, til udtalelse.
Gruppen skal inddrage udtalelsen ved  

 færdiggørelsen af udkastet til rapporten.
 3. Udkastet til rapporten forelægges for GRECO.
Artikel 15 Drøftelse og godkendelse af rapporter 1. GRECO drøfter det af gruppen forelagte udkast til rapport i  

 plenum.
 2. Medlemmet, der evalueres, har ret til at fremsætte mundtlige og/  

 eller skriftlige bemærkninger i plenum.
 3. Ved drøftelsernes afslutning skal GRECO med eller uden  

 ændringer godkende rapporten vedrørende det medlem, der  

 evalueres.
4. Alle medlemmer har ret til at deltage i afstemningen om godkendelse af  

 evalueringsrapporter vedrørende anvendelsen af de vejledende  

 retningslinier.
Kun medlemmer, som er part i en international retsakt  

 vedtaget i henhold til handlingsplanen mod korruption, har ret til at deltage  

 i afstemningen om godkendelse af evalueringsrapporter vedrørende  

 gennemførelse af den pågældende retsakt.
5. Evalueringsrapporter er fortrolige.
Medmindre andet besluttes, er  

 adgang til disse rapporter forbeholdt medlemmer af den gruppe, som har  

 foretaget evalueringen, og medlemmer af GRECO, Styringskomitéen samt  

 sekretariatet for disse organer.
6. GRECO's rapporter kan indeholde anbefalinger til medlemmet, der  

 evalueres, med henblik på forbedring af medlemmets nationale lovgivning  

 og praksis vedrørende bekæmpelse af korruption.
GRECO skal  

 opfordre medlemmet til at rapportere om, hvilke foranstaltninger der  

 træffes for at efterleve anbefalingerne.
Artikel 16 Pressemeddelelse 1. Styringskomitéen kan udsende en pressemeddelelse, hvis den  

 finder, at et medlem forholder sig passivt eller handler  

 utilstrækkeligt med hensyn til de modtagne anbefalinger  

 vedrørende anvendelsen af de vejledende retningslinier.
 2. Styringskomitéen, der udelukkende er sammensat af medlemmer, som  

 er part i den pågældende retsakt, kan udsende en  

 pressemeddelelse, hvis den finder, at et medlem forholder sig passivt eller  

 handler utilstrækkeligt med hensyn til de modtagne anbefalinger  

 vedrørende gennemførelsen af en retsakt vedtaget i henhold til  

 handlingsplanen mod korruption.
 3. Styringskomitéen skal informere det pågældende  

 medlem samt give medlemmet mulighed for at fremsætte yderligere  

 bemærkninger, inden den træffer beslutning om at udsende en  

 pressemeddelelse som nævnt i stk. 1 og/eller stk. 2.
Artikel 17 GRECO's finansiering 1. GRECO's budget finansieres gennem årlige obligatoriske bidrag fra  

 medlemmerne.
 2. GRECO kan modtage yderligere frivillige bidrag fra medlemmerne.
 3. GRECO kan endvidere modtage frivillige bidrag fra interesserede  

 internationale organisationer.
 4. Modtagelse af de i stk. 3 nævnte økonomiske midler er  

 betinget af Styringskomitéens forudgående godkendelse.
 5. GRECO's aktiver anskaffes og opbevares på vegne af  

 Europarådet og har samme privilegier og immunitet som Rådets  

 aktiver i henhold til gældende aftaler.
Artikel 18 Styringskomitéen 1. Styringskomitéen sammensættes af repræsentanter for  

 Ministerkomitéen for Europarådets medlemsstater, som også  

 er medlemmer af GRECO, samt af repræsentanter, som er udnævnt  

 specielt til det formål af de andre medlemmer af GRECO.
2. Styringskomitéen fastsætter årligt medlemmernes  

 obligatoriske bidrag til GRECO.
Beregningsgrundlaget for bidrag fra stater,  

 der ikke er medlem af Europarådet, fastsættes efter aftale med  

 sidstnævnte; dette beregningsgrundlag skal som udgangspunkt være  

 i overensstemmelse med kriterierne for fastlæggelsen af bidrag til  

 Europarådets generelle budget.
 3. Styringskomitéen vedtager årligt GRECO's budget for  

 udgifter i forbindelse med gennemførelsen af aktivitetsprogrammet og  

 fælles sekretariatsudgifter.
4. Styringskomitéen godkender årligt GRECO's  

 årsregnskab, som skal udfærdiges af Europarådets  

 generalsekretær i overensstemmelse med Europarådets  

 Finansregulativ og forelægges for Styringskomitéen ledsaget af  

 en revisionsberetning.
Med henblik på at fritage  

 generalsekretæren for ansvar for administrationen af det  

 pågældende regnskabsår fremsender Styringskomitéen  

 årsregnskabet med dets godkendelse eller eventuelle bemærkninger  

 samt revisionsberetningen til Ministerkomitéen.
 5. Europarådets Finansregulativ finder anvendelse med de  

 fornødne afvigelser (mutatis mutandis) på vedtagelse og  

 administration af budgettet.
Artikel 19 Sekretariatet 1. GRECO bistås af et sekretariat, der stilles til rådighed af  

 Europarådets generalsekretær.
 2. GRECO's sekretariat ledes af en sekretariatschef udnævnt af  

 Europarådets generalsekretær.
Artikel 20 Ændringer 1. GRECO eller ethvert medlem kan fremsætte forslag til  

 ændringer af denne statut til Styringskomitéen.
2. Denne statut kan ændres af Styringskomitéen ved enstemmig  

 beslutning.
Såfremt en ændring ikke er foreslået af GRECO,  

 skal Styringskomitéen rådføre sig med  

 sidstnævnte.
Artikel 21 Udtræden 1. Ethvert medlem kan med forbehold for gældende bestemmelser i  

 internationale retsakter som nævnt i artikel 2, stk. 2,  

 udtræde af GRECO ved en erklæring rettet til  

 generalsekretæren for Europarådet fra udenrigsministeren eller en  

 diplomat med særlig bemyndigelse dertil.
 2. Generalsekretæren skal anerkende modtagelsen af erklæringen  

 og oplyse det pågældende medlem om, at den vil blive forelagt for  

 Styringskomitéen.
 3. I lighed med artikel 7 i Statutten for Europarådet får  

 udtrædelsen virkning fra:
slutningen af det regnskabsår, hvori den meddeles,  

 såfremt meddelelsen gives inden for de første 9 måneder i  

 det pågældende regnskabsår, slutningen af det næste regnskabsår, såfremt  

 meddelelsen gives inden for de sidste 3 måneder i  

 regnskabsåret.
 4. Styringskomitéen skal i overensstemmelse med artikel 18 i  

 Europarådets Finansregulativ undersøge de økonomiske  

 konsekvenser af medlemmets udtræden og træffe de  

 nødvendige foranstaltninger.
 5. Generalsekretæren skal øjeblikkeligt oplyse det  

 pågældende medlem om følgerne af dets udtræden samt  

 holde Styringskomitéen underrettet om udfaldet.
 1)Disse stater er følgende: Hviderusland (10), Canada  

 (11), Georgien (5), Vatikanet (10), Japan (10), Mexico (10) og USA (11).  

 Bosnien-Herzegovina har to gange deltaget i GMC-møder.
 2) Kun stemmer »for« og »imod« tages i betragtning ved  

 sammentællingen af afgivne stemmer (Artikel 10, stk. 5, i  

 Stedfortræderkomitéens forretningsorden).
Bilag 10 Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændringer:
§ 93. --- Stk. 2. For overtrædelse af denne lovs § 296,  

 stk. 1, nr. 2 og 3, og stk. 2, § 297 og § 302 er  

 forældelsesfristen i intet tilfælde mindre end 5 år.
Det  

 samme gælder strafansvar for overtrædelser, hvorved nogen  

 unddrager sig betaling af told eller afgifter til det offentlige, eller som  

 er egnede til at medføre, at nogen uberettiget fritages for betaling  

 af sådanne beløb.
 1. I § 93, stk. 2, 2. pkt., indsættes efter  

 »sådanne beløb«: », jf. dog stk. 3, 2. pkt.«.
 Stk. 3. For overtrædelse af denne lovs §§ 223,  

 stk. 1, og 289, 1. pkt., eller §§ 13, 15 eller 16 i  

 skattekontrolloven er forældelsesfristen i intet tilfælde mindre  

 end 10 år.
 2. I § 93, stk. 3, indsættes som 2.  

 pkt.:
»Det samme gælder strafansvar for overtrædelse  

 af momsloven, hvorved nogen unddrager sig betaling af afgift, eller som  

 medfører, at nogen uberettiget opnår udbetaling af afgift.« Stk. 4. --- § 122. Den, som yder, lover eller tilbyder nogen, der virker i  

 offentlig tjeneste eller hverv, gave eller anden fordel for at formå  

 ham til at foretage eller undlade noget, hvorved han ville gøre sig  

 skyldig i pligtstridig handlemåde, straffes med fængsel indtil 3  

 år eller under formildende omstændigheder med hæfte eller  

 bøde.
 3. I § 122 indsættes som stk. 2:
»Stk. 2. På samme måde straffes den, som yder,  

 lover eller tilbyder nogen, der virker i udenlandsk eller international  

 offentlig tjeneste eller hverv, gave eller anden fordel med det i stk. 1  

 angivne formål.« § 144. Når nogen i udøvelse af offentlig tjeneste  

 eller hverv uberettiget modtager, fordrer eller lader sig tilsige gave eller  

 anden fordel, straffes han med hæfte eller med fængsel indtil 6  

 år, under formildende omstændigheder med bøde.
 4. I § 144 indsættes som stk. 2:
»Stk. 2. Stk. 1 finder tilsvarende anvendelse på  

 den, der virker i udenlandsk eller international offentlig tjeneste eller  

 hverv.« 5. I § 284 ændres »§ 289, 2. pkt.,« til:  

 »§ 122, § 144, § 289, 2. pkt., eller § 289 a«.
 § 284. For hæleri straffes den, som modtager eller  

 skaffer sig eller andre del i en ved tyveri, ulovlig omgang med hittegods,  

 underslæb, bedrageri, databedrageri, mandatsvig, afpresning,  

 skyldnersvig, røveri eller overtrædelse af § 289, 2. pkt.,  

 erhvervet vinding, samt den, som ved fordølgelse, hjælp til  

 afhændelse eller på lignende måde virker til at sikre en  

 anden udbyttet af en sådan forbrydelse.
§ 285. De i §§ 276, 278-281 og 283 nævnte  

 forbrydelser, hæleri med hensyn hertil og med hensyn til røveri  

 eller overtrædelse af § 289, 2. pkt., samt åger straffes med  

 hæfte eller med fængsel indtil 1 år og 6 måneder.
I  

 de i § 283, stk. 2, nævnte tilfælde kan straffen  

 såvel for skyldneren som for den begunstigede fordringshaver gå  

 ned til bøde.
 6. I § 285, stk. 1, 1. pkt., ændres  

 »§ 289, 2. pkt.,« til: »§ 122, § 144, § 289, 2. pkt.,  

 eller § 289 a«.
Stk. 2. --- § 289. Med fængsel indtil 4 år straffes den, der  

 gør sig skyldig i skattesvig af særlig grov karakter, jf.  

 skattekontrollovens § 13, stk. 1. På samme måde  

 straffes den, der gør sig skyldig i indsmugling af særlig grov  

 karakter, jf. toldlovens § 73, stk. 2, smh. med stk. 1, eller  

 den, der gør sig skyldig i en tilsvarende overtrædelse af  

 toldlovens § 73, stk. 3.
 7. § 289, 1. pkt., affattes således:
»Med fængsel indtil 4 år straffes den, der  

 gør sig skyldig i skattesvig af særlig grov karakter, jf.  

 skattekontrollovens § 13, stk. 1, eller i momssvig af særlig  

 grov karakter, jf. momslovens § 81, stk. 3.« 8. Efter § 289 indsættes:
»§ 289 a.
Med bøde, hæfte eller fængsel  

 indtil 4 år straffes den, der til brug for afgørelser om  

 betaling til eller udbetaling fra De Europæiske Fællesskabers  

 budget eller budgetter, der forvaltes af eller for De Europæiske  

 Fællesskaber, giver urigtige eller vildledende oplysninger eller  

 fortier oplysninger af betydning for sagens afgørelse med forsæt  

 til at unddrage sig eller andre betaling eller med forsæt til at  

 opnå uberettiget udbetaling til sig eller andre.
Stk. 2. På samme måde straffes den, der  

 uretmæssigt udnytter en lovligt opnået fordel med hensyn til  

 betalinger som nævnt i stk. 1, og den, der uretmæssigt  

 anvender udbetalinger som nævnt i stk. 1 til andre formål  

 end dem, de oprindelig var bevilget til.« § 299. Med bøde, hæfte eller med fængsel  

 indtil 6 måneder straffes den, som, uden at betingelserne for at  

 anvende § 280 foreligger, 1)	i et formueanliggende, som det påhviler ham at varetage for en  

 anden, ved tilsidesættelse af sin pligt påfører denne et  

 betydeligt formuetab, som ikke erstattes inden dom i første  

 instans, 2)	ved varetagelse af en andens formueanliggender for sig selv eller  

 andre af tredjemand modtager, fordrer eller lader sig tilsige en  

 formuefordel, hvis modtagelse skal holdes skjult for den, hvis anliggende  

 modtageren varetager, såvel som den, der yder, lover eller tilbyder  

 sådan fordel.
 9. I § 299 ændres »fængsel indtil 6  

 måneder« til: »fængsel indtil 1 år og 6 måneder« og  

 nr. 2 affattes således:
»2)	ved varetagelse af en andens formueanliggender for sig selv eller  

 andre på pligtstridig måde modtager, fordrer eller lader sig  

 tilsige gave eller anden fordel, såvel som den, der yder, lover eller  

 tilbyder en sådan gave eller anden fordel.« 10. Efter § 305 indsættes som 30.  

 kapitel:
»30. kapitel Afsluttende bestemmelser § 306. Der kan pålægges selskaber m.v. (juridiske  

 personer) strafansvar efter reglerne i 5. kapitel for overtrædelse af  

 § 122, § 289 a eller § 299, nr. 2, 2. led.
