Fremsat den 29. januar 2003 af  

 socialministeren (Henriette Kjær) Forslag til Lov om ændring af lov om retssikkerhed  

 og administration på det sociale område (Præcisering af reglerne om borgernes medvirken,  

 myndighedernes oplysningspligt, myndighedernes beføjelser til at  

 indhente fortrolige oplysninger om borgeren samt indførelse af  

 bestemmelser om uanmeldt eftersyn i virksomheder, bødestraf for grov  

 uagtsom vildledelse af de sociale myndigheder og mulighed for udveksling af  

 oplysninger mellem kommuner og sygehuse om borgernes indlæggelse og  

 udskrivning fra sygehuse) § 1 I lov om retssikkerhed og administration på det  

 sociale område, jf. lovbekendtgørelse nr. 807 af 26. september  

 2002, som ændret ved § 2 i lov nr. 1069 af 17. december 2002,  

 foretages følgende ændringer:
 1. Overskriften før § 10 og  

§§ 10-12 ophæves og i stedet indsættes:
 »Sagens oplysning m.v.
 § 10. Myndigheden har ansvaret  

 for, at sager, der behandles efter denne lov, er oplyst i  

 tilstrækkeligt omfang til, at myndigheden kan træffe  

 afgørelse.
§ 11. Myndigheden kan anmode  

 personer, der søger om eller får hjælp om 1)	at medvirke til at få de oplysninger frem, som  

 er nødvendige for at afgøre, hvilken hjælp, de er  

 berettiget til og 2)	at lade sig undersøge hos en læge eller  

 blive indlagt til observation og behandling som led i  

 sagsbehandlingen.
 Stk. 2. Personer, der får hjælp, har  

 pligt til at oplyse om ændringer, der kan have betydning for  

 hjælpen.
§ 11 a.
Myndigheden kan  

 efter forudgående samtykke fra den, der søger om eller får  

 hjælp, forlange, at andre offentlige myndigheder,  

 uddannelsesinstitutioner, sygehuse, læger, psykologer, autoriserede  

 sundhedspersoner i øvrigt og personer, der handler på disses  

 ansvar, arbejdsløshedskasser, pengeinstitutter, arbejdsgivere og  

 private, der udfører opgaver for det offentlige, giver oplysninger om  

 den pågældende, der er nødvendige for at behandle sagen.  

 Dette gælder også oplysninger om en persons rent private forhold  

 og andre fortrolige oplysninger, ligesom myndigheden kan indhente  

 lægejournaler, sygehusjournaler eller udskrifter heraf.
Myndigheden kan  

 forlange, at der optages retsligt forhør i overensstemmelse med  

 retsplejelovens § 1018, hvis oplysningerne ikke videregives.
Stk. 2. Myndigheden kan uden samtykke til brug for  

 behandlingen af en enkelt sag eller til brug for generel kontrol kræve  

 oplysninger om økonomiske forhold om den, der ansøger om eller  

 får hjælp og dennes ægtefælle, fra andre offentlige  

 myndigheder samt arbejdsløshedskasser.
Oplysningerne kan indhentes,  

 selv om den person, som oplysningerne vedrører, ikke bor i den kommune  

 eller amtskommune, som indhenter oplysningerne.
 Stk. 3. Ved klage til Det Sociale Nævn eller  

 Den Sociale Ankestyrelse og ved behandlingen af sager i Den Sociale  

 Sikringsstyrelse, kan samtykke til at indhente oplysninger efter § 11 a,  

 stk. 1, indhentes ved, at borgeren i den skriftlige bekræftelse af, at  

 en klage er modtaget, bliver gjort opmærksom på, hvilke typer af  

 oplysninger det kan blive nødvendigt at indhente, og får en  

 frist til eventuelt at gøre indsigelse imod dette.
§ 11 b.
Hvis borgeren ikke  

 medvirker, jf. § 11, stk. 1, nr. 1 og 2, eller ikke giver samtykke til,  

 at myndigheden kan indhente oplysninger, jf. § 11 a, stk. 1, skal  

 myndigheden behandle sagen om hjælp på det foreliggende grundlag,  

 medmindre oplysningerne kan indhentes uden samtykke, jf. § 11 a, stk. 2,  

 og § 11 c.
§ 11 c.
Hvis det er  

 nødvendigt for sagens behandling, kan kravet om samtykke efter  

 § 11 a, stk. 1 og 3, fraviges i sager om 1)	særlig støtte til børn og unge  

 efter kapitel 8 i lov om social service, hvor myndighederne kan  

 påbegynde en sag eller træffe afgørelse uden  

 forældrenes samtykke, 2)	førtidspension, hvor myndigheden kan  

 påbegynde en sag eller træffe afgørelse i en sag uden at  

 den pågældende person selv har rettet henvendelse herom, jf.  

 § 17, stk. 2, i lov om social pension, 3)	frakendelse af førtidspension, jf. § 44  

 i lov om social pension, og 4)	tilbagebetaling af sociale ydelser.
Stk. 2. Hvis er det nødvendigt for  

 behandlingen af en sag efter stk. 1, nr. 1, kan myndigheden desuden uden  

 samtykke anmode private, der har kendskab til forholdene om at give  

 oplysninger, der er nødvendige for at behandle sagen.
Myndigheden skal  

 ved anmodningen gøre opmærksom på, at den adspurgte ikke  

 er forpligtet til at svare.
 Stk. 3. I sager efter stk. 1, nr. 1, kan  

 myndigheden uden samtykke forlange oplysninger efter § 11 a, stk. 1, og  

 indhente oplysninger efter § 11 c, stk. 2, om personer, der er part i  

 sagen samt forældremyndighedsindehaverens samlever eller  

 ægtefælle.
 Stk. 4. Myndigheden skal, uanset adgangen til at  

 indhente oplysninger uden samtykke, jf. stk. 1, 2 og 3, forsøge at  

 få samtykke til at indhente oplysningerne.
Myndighedens oplysningspligt § 12. Myndigheden skal give  

 borgeren skriftlig besked om 1)	myndighedens adgang til at indhente oplysninger  

 efter §§ 11 a og c og til at foretage kontrol efter § 12 a, 2)	konsekvenserne, hvis borgeren ikke medvirker, jf.  

 § 11 b, 3)	hvilke typer af ændringer, der kan have  

 betydning for hjælpen og 4)	muligheden for at borgeren kan blive mødt med  

 et tilbagebetalingskrav og eventuelt blive tiltalt for bedrageri efter  

 straffelovens § 279 og efter § 12 b i denne lov, hvis borgeren ikke  

 oplyser om ændringerne, jf. § 11, stk. 2.
Kontrol § 12 a.
Kommunen har til  

 enhver tid uden retskendelse adgang til en virksomheds lokaler m.v. med  

 henblik på at kontrollere de oplysninger om borgernes  

 løn- og arbejdsforhold, som ligger til grund for udbetaling af ydelser  

 i sager, der er omfattet af denne lov, jf. § 2, stk. 4. Det er den  

 kommune, som virksomheden ligger i, der kan foretage kontrollen.
Stk. 2. Kommunen kan efterse virksomhedens  

 registreringer om borgerens løn- og arbejdsforhold, uanset om  

 oplysningerne findes i et manuelt eller elektronisk register.
Materiale, der  

 skønnes at være af betydning for videre kontrol, skal efter  

 anmodning udleveres eller indsendes til kommunen.
 Stk. 3. Kommunen skal forevise legitimation, inden  

 eftersynet begynder.
 Stk. 4. Virksomhedens indehavere og ansatte skal  

 være kommunen behjælpelige ved eftersynet.
 Stk. 5. Personer, der er beskæftiget i  

 virksomheden ved eftersynet, kan anmodes om at oplyse navn, adresse og  

 fødselsdato, ansættelsesperiode og løn- og  

 ansættelsesvilkår.
 Stk. 6. Politiet yder bistand til kommunen.  

 Socialministeren kan efter forhandling med justitsministeren og  

 beskæftigelsesministeren fastsætte nærmere regler  

 herom.
Straf § 12 b.
Med mindre  

 højere straf kan idømmes efter anden lovgivning, straffes med  

 bøde den, der ved grov uagtsomhed fremkalder, bestyrker eller udnytter  

 en vildfarelse hos myndigheden ved at afgive urigtige eller vildledende  

 oplysninger, eller ved at undlade at give oplysninger om forhold, der har  

 betydning for hjælpen, jf. § 11, stk. 1, nr. 1, og § 11, stk.  

 2, og derved påfører myndigheden et formuetab.
Anden udveksling af oplysninger § 12 c.
Til brug for  

 tilrettelæggelsen af omsorgsopgaver m.v. efter kapitel 14 i lov om  

 social service, lov om forebyggende hjemmebesøg til ældre m.v.  

 og lov om hjemmesygeplejerskeordninger, samt til brug for opfølgning  

 af sager efter § 24 i lov om dagpenge ved sygdom og fødsel kan  

 kommuner og sygehuse udveksle oplysninger om indlæggelse og udskrivning  

 fra sygehuse af borgere i kommunen.
Udvekslingen kan ske automatisk og uden  

 borgerens samtykke.« § 2 I lov om aktiv socialpolitik, jf. lovbekendtgørelse  

 nr. 614 af 26. juni 2001, som ændret bl.a. ved § 1 i lov nr. 1037  

 af 17. december 2002 og senest ved § 2 i lov nr. 1066 af 17. december 2002,  

 foretages følgende ændring:
 1. I § 91, nr. 1, ændres  

 »§ 11« til: »§ 11, stk. 2,«.
§ 3 I lov nr. 765 af 11. september 2002 om børnetilskud  

 og forskudsvis udbetaling af børnebidrag, som ændret ved  

 § 4 i lov nr. 1065 af 17. december 2002, foretages følgende  

 ændring:
 1. I § 24, stk. 1, ændres  

 »§ 11« til: »11, stk. 2,«.
§ 4 Loven træder i kraft den 1. maj 2003.
Bemærkninger til lovforslaget Almindelige bemærkninger Regeringen ønsker at sætte borgernes  

 retssikkerhed i centrum og at sikre, at borgerne i vidt omfang bliver  

 inddraget, når de offentlige myndigheder behandler sociale sager.  

 Samtidigt ønsker regeringen også at forhindre misbrug af det  

 sociale system, så det kun er de borgere, der reelt har brug for de  

 sociale ydelser, som modtager dem.
 Socialministeriet har gennem henvendelser fra flere  

 kommuner konstateret, at nogle kommuner er i tvivl om, hvilke  

 beføjelser de har til at indhente oplysninger om borgeren efter  

 §§ 10-12 i lov om retssikkerhed og administration på det sociale  

 område. §§ 10-12 i retssikkerhedsloven indeholder bestemmelser om  

 borgerens medvirken og myndighedernes beføjelser til at oplyse sociale  

 sager ved at indhente oplysninger fra andre myndigheder m.v.
Der henvises til forarbejderne til lov nr. 453 af 10. juni  

 1997 om retssikkerhed og administration på det sociale område (L  

 228 1996-97). Folketingstidende 1996-97, till.
A 4904, till.
A 4855, FF 6072,  

 till.
B 1176, FF 7861, till.
B 1426, FF 8297, till.
C 822.
 Kommunernes usikkerhed om reglerne gælder især  

 de sager, hvor kommunerne har en formodning om, at borgeren modtager en eller  

 flere sociale ydelser på et uberettiget grundlag, og hvor kommunen dels  

 skal afgøre, om borgeren fortsat er berettiget til at modtage ydelsen,  

 og dels skal afgøre om allerede udbetalt hjælp skal betales  

 tilbage.
Det er betænkeligt i forhold til borgerens  

 retssikkerhed, at myndighederne i visse tilfælde går for vidt,  

 når de oplyser sager, fordi loven er uklar.
Det er ligeledes uheldigt,  

 hvis myndighederne på grund af de manglende retningslinjer og  

 usikkerhed om retstilstanden i visse sager ikke får oplyst sagerne i  

 tilstrækkeligt omfang til at kunne træffe en korrekt  

 afgørelse.
Et af hovedformålene med lovforslaget er at forbedre  

 borgernes retssikkerhed ved at skabe klarhed over, hvilke beføjelser  

 myndighederne har til at oplyse forskellige typer af sociale sager.
Det  

 gælder også sager, hvor myndigheden skal stoppe udbetalingen af  

 en ydelse samt sager, hvor borgeren skal tilbagebetale en ydelse, der er  

 udbetalt på et uberettiget grundlag, fordi borgeren bevidst har givet  

 forkerte oplysninger eller har undladt at give oplysninger til myndigheden.  

 Dette gøres ved at foreslå en mere enkel og entydig struktur i  

 bestemmelserne.
Samtidig vil flere af bestemmelserne blive omformuleret eller  

 præciseret, således at borgerne og myndighederne ikke er i tvivl  

 om reglernes indhold og rækkevidde.
Det forudsættes, at  

 persondatalovens regler om behandling af oplysninger m.v. finder anvendelse,  

 i det omfang lovforslaget ikke udgør en særregulering heraf.
I forbindelse med visse myndigheders eftersyn i  

 virksomheder uden retskendelse, f.eks.
Arbejdsdirektoratets og Told &  

 Skats eftersyn, har det vist sig, at en række personer, der har  

 været til stede i virksomhederne, modtager kontanthjælp,  

 sygedagpenge, pensionstillæg m.v. samtidig med, at de udfører  

 arbejde i virksomheden uden at hverken virksomheden eller den  

 pågældende har oplyst myndighederne om den indtægt,  

 borgeren modtager for arbejdet.
Kommunerne har ikke som de nævnte  

 myndigheder hjemmel til at foretage eftersyn uden retskendelse og har derfor  

 ikke mulighed for - hverken på eget initiativ eller i samarbejde med  

 andre myndigheder - at foretage kontrol på området med henblik  

 på at afdække misbrug af det sociale system.
Det er ikke i overensstemmelse med formålet med  

 offentlige ydelser, at en person på samme tid kan udføre arbejde  

 i en virksomhed og modtage sygedagpenge eller kontanthjælp.
Det er  

 ligeledes problematisk, at de sociale myndigheder i sager, hvor kommunen skal  

 tage hensyn til borgerens indtægtsforhold, f.eks. pensionstillæg  

 og boligstøtte, ikke kan kontrollere, om de oplysninger om løn-  

 og ansættelsesforhold, som myndigheden er i besiddelse af, er korrekte.  

 Det er samtidig regeringens opfattelse, at de forskellige offentlige  

 myndigheder skal have samme adgang til kontrol, således at  

 myndighederne af borgerne opfattes som en helhed, der også samarbejder  

 på kontrolområdet.
 Det foreslås derfor, at kommunerne får samme  

 adgang som Arbejdsdirektoratet til at foretage uanmeldte eftersyn uden  

 retskendelse i lokaler m.v., der anvendes af en virksomhed.
Det foreslås desuden, at der indsættes en  

 bestemmelse, hvorefter grov uagtsom vildledelse af de sociale myndigheder kan  

 straffes med bøde.
Bestemmelsen svarer til straffelovens bestemmelse  

 om bedrageri, blot med den forskel, at der efter den nye bestemmelse kan  

 straffes for grov uagtsomhed.
Endelig foreslås det, at der indsættes en  

 hjemmel til, at sygehuse automatisk kan sende meddelelse til kommuner om, at  

 en borger er blevet indlagt eller udskrevet.
Formålet med meddelelsen  

 er, at kommunerne på denne måde kan indstille eller genoptage  

 udførelsen af forskellige serviceydelser, mens borgeren er indlagt,  

 f.eks. hjemmehjælp og madudbringning, samt foretage en effektiv  

 opfølgning i sager efter lov om dagpenge ved sygdom og  

 fødsel.
 De almindelige bemærkninger indeholder  

 følgende afsnit:
 1.	Præcisering af reglerne om borgerens medvirken  

 til sagens oplysning samt myndighedernes oplysningspligt og adgang til at  

 forlange oplysninger fra andre om borgeren.
 2.	Hjemmel for kommunerne til at foretage uanmeldt  

 eftersyn uden retskendelse i virksomheder med henblik på at kontrollere  

 løn- og arbejdsforhold.
 3.	Hjemmel til at straffe for grov uagtsom vildledelse  

 af de sociale myndigheder.
 4.	Hjemmel til udveksling af oplysninger mellem  

 kommuner og sygehuse om borgeres indlæggelse og udskrivning fra  

 sygehuse.
 1. Præcisering af reglerne om borgerens medvirken,  

 oplysningspligt m.v.
1.1. Lovfæstelse af officialprincippet De gældende §§ 10-12 i retssikkerhedsloven  

 bygger på officialprincippet.
Officialprincippet betyder, at det som  

 udgangspunkt er myndighedens ansvar at indhente tilstrækkeligt mange  

 oplysninger til, at myndigheden kan afgøre, hvilken hjælp  

 borgeren er berettiget til.
Det foreslås i forbindelse med den nye struktur som  

 noget nyt at lovfæste det allerede gældende forvaltningsretlige  

 princip og retsgrundsætning om, at det er myndigheden, der er  

 forpligtet til at oplyse sagen i tilstrækkeligt omfang  

 (officialprincippet). På denne måde vil baggrunden for, at  

 myndigheden har en række beføjelser til at indhente oplysninger  

 til brug for sagens behandling fremgå mere klart.
Officialprincippet  

 gælder for oplysningen af alle typer af sager på det sociale  

 område.
 Officialprincippet foreslås lovfæstet i  

 § 10.
1.2 Borgerens medvirken og oplysningspligt 1.2.1. Gældende ret Efter den gældende § 10, stk. 1 og stk.  

 2, har personer, der søger om eller får hjælp, pligt til  

 at medvirke til at få de oplysninger frem, som er nødvendige for  

 at afgøre, hvilken hjælp de er berettiget til.
Myndigheden kan  

 som led i sagsbehandlingen anmode borgeren om at blive undersøgt hos  

 en læge eller om at blive indlagt til observation og behandling.
Den gældende § 11, stk. 1, fastslår, at  

 en person, der modtager hjælp, har pligt til at oplyse kommunen og  

 amtskommunen om ændringer i sine forhold, der kan have betydning for  

 hjælpen.
Myndigheden skal give pågældende skriftlig besked  

 om pligten til at give oplysninger, hvilke typer af ændringer der kan  

 have betydning for hjælpen og konsekvenserne af, at der ikke oplyses om  

 ændringerne, jf. den gældende § 11, stk. 2.
1.2.2. Lovforslaget Det er et helt centralt element i behandlingen af sociale  

 sager, at borgeren inddrages i vidt omfang, og at myndighederne - inden for  

 lovens rammer - i samarbejde med borgeren finder den bedst mulige  

 løsning, der kan imødekomme borgerens ønsker og behov.  

 Det er derfor fastslået i retssikkerhedslovens § 4, at borgeren  

 skal have mulighed for at medvirke ved behandlingen af sin egen sag.
Kommunen  

 og amtskommunen skal desuden tilrettelægge behandlingen af sagerne  

 på en måde, der gør det muligt for borgeren at blive  

 inddraget i sagen.
Det betyder også, at myndighederne skal sikre, at  

 svage borgere har forstået de - ofte komplicerede - informationer, som  

 myndigheden giver borgeren.
Borgeren har det primære ansvar for sin  

 egen situation og borgerens medvirken skal sikre, at borgeren ikke  

 føler, at der bliver truffet afgørelser hen over hovedet  

 på vedkommende.
 Det foreslås derfor, at strukturen i bestemmelserne  

 tager udgangspunkt i, at det først og fremmest er borgeren, der skal  

 fremkomme med oplysninger til en sags behandling i det sociale system.
 I lovforslaget beskrives borgeren medvirken i  

 sagsbehandlingen i § 11. Bestemmelsen er med en sproglig modernisering  

 en videreførsel af den gældende § 10, stk. 1 og 2, samt  

 § 11, stk. l.
1.3 Indhentelse af oplysninger fra andre end borgeren selv 1.3.1. Gældende ret Efter retssikkerhedslovens § 12, stk. 1, kan en  

 myndighed forlange, at personer, myndigheder m.v., der har kendskab til  

 forholdene, giver oplysninger, der er eller må anses for  

 nødvendige for at behandle en sag.
Dette gælder også  

 oplysninger om en persons rent private forhold eller andre fortrolige  

 oplysninger, ligesom myndigheden kan indhente lægejournaler,  

 sygehusjournaler eller udskrifter heraf.
De gældende § 12, stk. 2-4, indeholder  

 herudover regler om, at en myndighed kan forlange, at der optages retsligt  

 forhør i overensstemmelse med retsplejelovens § 1018.
 myndigheden skal forsøge at få samtykke  

 til indhente oplysninger efter § 12, stk. 1.
myndigheden kan kræve at få oplysninger  

 om økonomiske forhold i elektronisk form fra andre offentlige  

 myndigheder samt arbejdsløshedskasser.
Oplysningerne kan indhentes,  

 selv om den person, som oplysningerne vedrører, ikke bor i den kommune  

 eller amtskommune, som indhenter oplysningerne.
Oplysningerne kan indhentes  

 som led i behandlingen af en enkelt sag eller som led i en generel  

 søgning til brug for kontrol.
1.3.2. Tvivl om forståelsen af gældende ret Socialministeriet har ved henvendelser fra kommuner  

 konstateret, at flere kommuner f.eks. er i tvivl om hvor langt borgerens  

 pligt til at medvirke til sagens oplysning rækker, og om kommunen i den  

 forbindelse kan kræve at borgeren skal afgive forklaring i retten ved  

 et indenretligt forhør.
Kommunerne har desuden været i tvivl om,  

 på hvilken måde kommunen kan skaffe sig oplysninger om borgeren  

 fra andre til brug for sagsbehandlingen.
Kommunerne har således  

 været i tvivl om, hvorvidt kommunen kan forlange at få  

 oplysninger fra en nabo, om kommunen generelt kan pålægge en  

 hjemmehjælper eller en pædagog i børnehaven at holde  

 øje med, om en borger, der modtager særlige ydelser til enlige,  

 eventuelt har en samlever.
Desuden har der været tvivl om, i hvilke  

 situationer borgeren skal samtykke til, at kommunen indhenter oplysninger fra  

 andre om borgeren.
Det har ligeledes givet anledning til tvivl, hvorvidt  

 kommunen med hjemmel i den gældende § 12, stk. 1, kan indhente  

 oplysninger om en formodet samlever.
1.3.3. Lovforslaget Det foreslås, at bestemmelserne om myndighedens  

 muligheder for at få oplyst sagen ved at forlange at få  

 oplysninger fra andre følger umiddelbart efter bestemmelserne om  

 borgerens medvirken og oplysningspligt i § 11 a.
Bestemmelsen er med en  

 sproglig præcisering en videreførsel af den gældende  

 § 12.
Muligheden for at indhente oplysninger i visse typer af  

 sager er desuden særligt reguleret i § 11 c.
Der henvises til  

 afsnit 1.5.
I den gældende bestemmelse i § 12, stk. 3, er  

 kravet kun, at myndigheden skal forsøge at indhente samtykke til at  

 indhente oplysninger efter § 12, stk. 1. For at understrege borgerens  

 selvbestemmelse foreslås det, at det præciseres, at myndigheden  

 kun kan forlange oplysninger fra andre end borgeren, hvis borgeren har givet  

 sit samtykke til dette, således at borgeren har kendskab til, hvilke  

 oplysninger myndigheden indhenter.
Det gælder både ved  

 ansøgningen om hjælpen og den løbende opfølgning  

 af sagen.
Dette vil bringe bestemmelsens ordlyd i overensstemmelse med  

 bestemmelsens anvendelse i praksis.
Det foreslås desuden, at bestemmelsen  

 præciseres ved positivt at nævne de myndigheder m.v., som de  

 sociale myndigheder kan forlange at få oplysninger fra til brug for  

 behandlingen af en social sag.
Det præciseres således, at  

 myndighederne som hovedregel ikke kan forlange at få informationer fra  

 private organisationer og almindelige privatpersoner.
Den udtømmende  

 beskrivelse af, hvem myndighederne kan forlange at få oplysninger fra,  

 medfører dog ingen ændring af praksis, da den svarer til  

 bestemmelsens anvendelse i praksis.
Det præciseres således, at myndighederne  

 generelt ikke kan forlange oplysninger fra privatpersoner, fx naboer, heller  

 ikke i tilbagebetalingssager.
I forhold til at indhente oplysninger fra  

 private, gøres der en undtagelse i forhold til sager om  

 tvangsfjernelse af børn og unge fra hjemmet.
Der henvises  

 nærmere til afsnit 1.5.
Det præciseres ligeledes, at det kun er den borger,  

 der søger om eller får hjælp, som myndigheden kan forlange  

 oplysninger om.
Myndigheden kan således ikke forlange at få  

 oplysninger om en formodet samlever til en borger, der modtager  

 forhøjede sociale ydelser til reelt enlige.
 Samtidig lovfæstes praksis for indhentelse af  

 samtykke, når de sociale klageinstanser og Den Sociale Sikringsstyrelse  

 behandler sager.
1.4. Lovfæstelse af princippet om den processuelle  

 skadevirkning Myndigheden skal respektere borgerens ønske, hvis  

 borgeren ikke ønsker at medvirke til sagens oplysning.
Det  

 foreslås derfor som noget nyt at lovfæste det gældende  

 forvaltningsretlige princip og retsgrundsætning om den processuelle  

 skadevirkning, der regulerer situationer, hvor borgeren ikke ønsker at  

 medvirke til sagens oplysning.
 Princippet indebærer, at myndigheden, hvis borgeren  

 ikke ønsker at medvirke, skal afgøre sagen ud fra de  

 oplysninger, myndigheden allerede har eller har fået samtykke til at  

 indhente og at borgeren på den baggrund måske ikke får den  

 ydelse, som borgeren ville have været berettiget til (den processuelle  

 skadevirkning).
En borger kan f.eks. på grund af mindre  

 gangbesvær ansøge om en el-scooter.
Hvis myndigheden mener, at  

 borgerens funktionsniveau er for højt, og at borgeren derfor ikke er  

 berettiget til det ansøgte hjælpemiddel, kan myndigheden anmode  

 borgeren om at medvirke til at afprøve et alternativt  

 transporthjælpemiddel, som myndigheden kan yde hjælp til.
Hvis  

 borgeren ikke ønsker at medvirke til afprøvningen af det  

 alternative transporthjælpemiddel, må myndigheden forsøge  

 at oplyse sagen på anden vis, f.eks. ved at få borgerens samtykke  

 til, at myndigheden kan indhente en lægeerklæring om borgerens  

 funktionsniveau.
Hvis borgeren ikke ønsker, at myndigheden får  

 lægen til at udfærdige denne lægeerklæring, må  

 myndigheden give afslag på at yde tilskud til den specialindrettede  

 scooter, hvis myndigheden ikke kan vurdere, om borgeren opfylder lovens krav  

 til at være berettiget til tilskuddet.
Findes der allerede  

 lægelige oplysninger i sagen, der godtgør, at borgeren efter  

 loven er berettiget til at få tilskud til det alternative  

 transportmiddel, skal myndigheden efter omstændighederne yde tilskud  

 til det alternative transportmiddel.
 Bestemmelsen om den processuelle skadevirkning  

 foreslås lovfæstet i § 11 b.
1.5. Sagsbehandlingen i visse typer af sager 1.5.1. Gældende ret Efter gældende ret skal myndigheden forsøge  

 at få samtykke til, at myndigheden kan indhente oplysninger fra andre  

 end borgeren selv, jf. den gældende § 12, stk. 1, jf. stk. 3.
Samtykket kan dog fraviges i sager, der er  

 nødvendige at få behandlet, uanset om borgen ønsker det.  

 I praksis er der ikke tvivl om, at kravet om at indhente samtykke kan  

 fraviges i sager om særlig støtte til børn  

 og unge efter servicelovens kapitel 8, der kan gennemføres uden  

 forældrenes samtykke og sager, hvor myndigheden selv rejser sag om tildeling  

 af pension til en borger efter § 17, stk. 2, i lov om social  

 pension.
1.5.2. Tvivl om forståelsen af gældende ret Som den gældende bestemmelse er formuleret i dag, er  

 det uklart, hvornår myndighederne kan indhente oplysninger uden  

 samtykke fra borgeren.
Lovbemærkningerne til den gældende  

 bestemmelse i § 12 omtaler kun børnesager og sager om  

 uansøgt førtidspension.
Flere kommuner har f.eks. været i  

 tvivl om, hvorvidt der kan indhentes oplysninger uden samtykke i  

 tilbagebetalingssager.
1.5.2. Lovforslaget Det foreslås, at det fremgår direkte af en  

 bestemmelse i loven, § 11 c, stk. 1, at kravet om samtykke, ud over de  

 sager, der er omtalt i afsnit 1.5.1, kan fraviges i sager om frakendelse af pension efter § 44 i lov  

 om social pension samt sager om tilbagebetaling af sociale  

 ydelser.
På denne måde vil myndighederne ikke  

 være i tvivl om, i hvilke tilfælde kravet om samtykke til at  

 indhente oplysninger efter lovforslagets § 11 a kan fraviges.
Det  

 præciseres således i lovforslaget, at myndigheden i  

 tilbagebetalingssager kan indhente oplysninger uden samtykke.
 I alle de sager, hvor det efter forslaget bliver muligt at  

 fravige samtykkekravet, er der andre hensyn, der er vægtigere end at  

 holde fast i borgerens selvbestemmelse, og derfor bør der være  

 mulighed for, at myndigheden kan fravige kravet om at indhente samtykke.
Det foreslås, at behandlingen af disse særlige  

 sager fremgår af en bestemmelse, der placeres umiddelbart efter  

 behandlingen af de "normale" sager, dvs. de sager hvor myndigheden  

 skal indhente samtykke fra borgeren til, at myndigheden kan indhente  

 oplysninger fra andre end borgeren selv.
Der henvises til afsnit 1.3.
Lovforslaget sikrer, at der gives retningslinjer for  

 indhentelsen af oplysninger i disse sager, således at der fortsat tages  

 hensyn til borgernes retssikkerhed.
Det bliver fortsat et centralt element i  

 disse atypiske sager også i forhold til tilbagebetalingssagerne, jf.  

 nedenfor   at borgeren i størst muligt omfang skal inddrages i  

 sagsbehandlingen, og at myndigheden fortsat skal forsøge at indhente  

 samtykke til at oplyse sagerne ved at forlange at få oplysninger fra  

 andre end borgeren selv.
1.5.3. Særligt om tilbagebetalingssager §§ 10-12 i retssikkerhedsloven skal sikre, at  

 myndighederne kan indhente relevante oplysninger om borgeren til brug for  

 sagsbehandlingen, således at borgeren får den eller de ydelser,  

 som borgeren har krav på.
Et andet formål med reglerne er at  

 sikre, at sociale ydelser kun udbetales til de borgere, som opfylder lovens  

 betingelser for at modtage hjælpen og som derfor har et reelt behov for  

 at modtage ydelserne.
Myndighederne skal derfor kunne afgøre, om de  

 oplysninger, som borgeren kommer med, er korrekte og pålidelige.
Det  

 gælder både, når borgeren første gang ansøger  

 om hjælp, og når myndigheden senere følger op på  

 sagen.
F.eks. kan enlige modtage forhøjede sociale  

 ydelser, hvis de betragtes som "reelt" enlige i den sociale  

 lovgivnings forstand.
Myndigheden skal i hver enkelt sag foretage en konkret  

 vurdering af, om en person er reelt enlig.
Borgeren skal hjælpe  

 kommunen med at få sagen oplyst, således at kommunen kan foretage  

 denne vurdering både ved sagens start og ved en senere  

 opfølgning af sagen.
Borgeren er desuden efterfølgende  

 forpligtet til at oplyse kommunen om, hvis han eller hun ikke længere  

 er enlig.
Hvis borgeren modtager forhøjet børnetilskud til  

 reelt enlige, er borgeren efter børnetilskudsloven desuden forpligtet  

 til, en gang årligt, at udfylde en erklæring på tro og love  

 om, at vedkommende fortsat er enlig.
 Retssikkerhedsloven varetager således på den  

 ene side hensynet til, at myndighederne på et tilstrækkeligt og  

 korrekt grundlag kan tildele hjælp til de borgere, der er berettiget  

 til at modtage den, men også hensynet til, at myndighederne kan gribe  

 ind, hvis de har en konkret formodning om, at borgeren bevidst har givet  

 myndigheden urigtige oplysninger, og derfor har modtaget en eller flere  

 sociale ydelser med urette.
Kommunerne og amtskommuner har en ubetinget pligt til at  

 rejse tilbagebetalingskrav, hvis borgeren har modtaget en ydelse med urette,  

 og borgeren har været vidende om dette.
Kommunens oplysning af sagen er  

 også i disse tilfælde afgørende for, at kommunen eller  

 amtskommunen kan træffe en korrekt afgørelse.
Kommunerne eller amtskommunen kan f.eks. ved henvendelse  

 fra andre borgere komme i besiddelse af oplysninger, der tyder på, at  

 en borger ikke (længere) er reelt enlig.
Kommunerne og amtskommunerne  

 har i disse tilfælde pligt til at undersøge sagen nærmere,  

 men nogle kommuner har i disse sager været i tvivl, om hvilke  

 beføjelser de har til at oplyse sagen.
Det gælder både i  

 forhold til vurderingen af, om borgeren fortsat er berettiget til den  

 forhøjede ydelse samt vurderingen af, om borgeren i en  

 forudgående periode har modtaget ydelsen, selv om betingelserne herfor  

 ikke var opfyldt, og borgeren derfor måske skal betale den  

 forhøjede ydelse tilbage.
Det er derfor nødvendigt at præcisere i  

 loven, at kravet om samtykke kan fraviges i tilbagebetalingssager, men det er  

 samtidigt vigtigt at fastsætte nærmere retningslinjer for  

 sagsoplysningen i tilbagebetalingssager.
De nærmere retningslinjer er  

 nærmere beskrevet i de specielle bemærkninger til § 11  

 c.
 På grund af usikkerhed om forståelsen af  

 bestemmelsen i praksis, kan præciseringen medføre en  

 praksisændring hos nogle myndigheder i forhold til  

 tilbagebetalingssagerne.
1.6. Myndighedens oplysningspligt 1.6.1. Gældende ret Efter den gældende § 10, stk. 3, og § 11,  

 stk. 2 skal myndigheden oplyse borgeren om pligten til at medvirke og om  

 adgangen til at indhente oplysninger efter den gældende § 12.  

 Myndigheden skal desuden oplyse om konsekvenserne, hvis den  

 pågældende ikke vil give samtykke til at indhente oplysninger  

 efter § 12. Borgeren skal efter den gældende § 11, stk. 2,  

 ligeledes have skriftlig besked om pligten til at give oplysninger, hvilke  

 typer af ændringer der kan have betydning for hjælpen og  

 konsekvenserne af, at der ikke oplyses om ændringerne.
1.6.2. Lovforslaget For at borgeren kan føle sig tryg ved  

 sagsbehandlingen, er det vigtigt, at borgeren har fået besked om sine  

 muligheder for at medvirke og om, hvilke beføjelser myndigheden har i  

 forhold til borgeren.
Dette bør ske skriftligt, idet dokumentationen  

 kan være afgørende for, om det senere er muligt at påvise,  

 at borgeren mod bedre vidende har modtaget en ydelse med urette,  

 således at den kan kræves betalt tilbage.
Det er vigtigt, at  

 borgeren får klar besked om, at borgeren skal oplyse om forandringer i  

 sine forhold, der kan have betydning for hjælpen, og konsekvenserne af,  

 at der ikke oplyses om ændringerne.
Myndighedens oplysningspligt over for borgeren er  

 beskrevet i lovforslagets § 12. Bestemmelsen er med en sproglig  

 præcisering en videreførsel af den gældende § 10,  

 stk. 3, og 11, stk. 2. Lovforslaget indeholder nye bestemmelser, der dels  

 giver mulighed for at straffe for grov uagtsom vildledelse af de sociale  

 myndigheder og dels giver hjemmel til, at kommunerne kan foretage  

 stikprøvekontrol i virksomheder med henblik på at  

 undersøge om borgere, der modtager sociale ydelser, arbejder sort.
Det  

 foreslås derfor som noget nyt, at oplysningspligten også skal  

 omfatte en pligt til at oplyse borgeren om muligheden for straf samt  

 kommunens muligheder for at foretage eftersyn i virksomheder.
Der henvises i  

 øvrigt til afsnit 3 og 4 om forslaget til den nye straffebestemmelse  

 og kontrolbestemmelsen.
2. Hjemmel for kommunerne til at foretage uanmeldt eftersyn uden  

 retskendelse i virksomheder med henblik på at kontrollere løn-  

 og arbejdsforhold 2.1. Gældende ret Efter lovforslagets § 11 a, stk. 1, i  

 retssikkerhedsloven vil myndigheden   kommunen - fortsat kunne forlange at  

 få en række oplysninger om borgeren fra andre myndigheder, m.fl.  

 Oplysningerne skal være nødvendige for sagsbehandlingen og  

 afgørelsen.
Myndigheden kan desuden fortsat som led i kontrol indhente  

 oplysninger om økonomiske forhold fra andre offentlige myndigheder  

 samt arbejdsløshedskasser uden borgerens samtykke, jf. lovforslagets  

 § 11 a, stk. 2.
Denne hjemmel til kontrol har vist sig ikke at være  

 tilstrækkelig til at opfange den udnyttelse af det sociale- og  

 beskæftigelsesmæssige system, der finder sted i forbindelse med  

 sort arbejde.
Kontrol med sort arbejde kan kun gennemføres ved  

 uanmeldte eftersyn i virksomhederne.
Efter § 91 a i lov om arbejdsløshedsforsikring  

 m.v. kan Arbejdsdirektoratet uden retskendelse foretage uanmeldte eftersyn i  

 virksomheder for at registrere, hvem der er beskæftiget i virksomheden  

 og de pågældendes tilknytning til virksomheden i øvrigt.  

 Denne adgang svarer til andre myndigheders adgang til at foretage eftersyn  

 uden retskendelse, f.eks.
Told & Skat, Arbejdstilsynet og  

 tilsynsmyndighederne efter lov om levnedsmidler.
2.2. Lovforslaget Det foreslås, at kommunerne får samme  

 muligheder for at foretage eftersyn i virksomheder på samme måde,  

 som Arbejdsdirektoratet har mulighed for at foretage eftersyn efter § 91  

 i lov om arbejdsløshedsforsikring.
Da forslaget til den nye bestemmelse alene regulerer  

 spørgsmål om stikprøvekontrol, skal der i  

 overensstemmelse med almindelige lovgivningsprincipper ikke indhentes  

 retskendelse.
Hvis der før gennemførelsen af  

 kontrolbesøget er begrundet mistanke om et strafbart forhold, kan der  

 ikke som led i kontrollen ske adgang uden retskendelse.  

 Spørgsmålet om adgang skal i så fald behandles af  

 domstolene efter retsplejelovens regler om ransagning.
Regeringen lægger vægt på at styrke  

 borgerens retssikkerhed, ikke mindst på grund af den stigende  

 regulering af samfundet, herunder en stigende adgang til at indhente en lang  

 række oplysninger om den enkelte borger.
Regeringen har derfor nedsat  

 Retssikkerhedskommissionen, som bl.a. har til opgave at overveje hvilke  

 hensyn, der kan begrunde regler om eftersyn uden retskendelse for  

 forvaltningsmyndigheder, og om der kan opstilles nogle overordnede principper  

 for tvangsindgreb.
Nærværende forslag er således omfattet  

 af Kommissionens arbejdsområde og vil   hvis der stilles forslag om  

 ændringer på dette område   være omfattet af  

 dette.
3. Hjemmel til at straffe for grov uagtsom vildledelse af de sociale  

 myndigheder Det foreslås, at der indsættes en bestemmelse,  

 hvorefter grov uagtsom vildledelse af de sociale myndigheder kan straffes med  

 bøde.
Vildledelsen kan bestå i, at borgeren giver urigtige eller  

 vildledende oplysninger eller undlader at oplyse om forhold, der har  

 betydning for hjælpen.
 I dag kan vildledelse af de sociale myndigheder  

 udelukkende straffes efter straffelovens § 279, hvis det kan bevises, at  

 borgeren forsætligt har givet forkerte oplysninger til myndighederne  

 eller har undladt at oplyse om ændringer, der kan have betydning for  

 den modtagne hjælp med den hensigt at påføre myndigheden  

 et formuetab.
Efter gældende ret er myndighederne forpligtet til  

 skriftligt at informere borgeren om, at borgeren skal oplyse myndigheden om  

 ændringer i sin situation, der kan medføre, at betingelserne for  

 at modtage den sociale ydelse ikke længere er til stede.
Myndighederne  

 har pligt til skriftligt at oplyse borgeren om, hvilke typer af  

 ændringer der kan bevirke, at ydelsen ikke længere kan modtages.  

 Myndighederne skal desuden oplyse borgeren om, at konsekvenserne af ikke at  

 oplyse om ændringerne kan medføre et tilbagebetalingskrav og  

 evt. straf for socialt bedrageri.
Borgeren kan således ikke  

 påberåbe sig uvidenhed i forhold til, hvornår der skal  

 oplyses om ændrede forhold.
Det kan derfor virke krænkende for  

 befolkningens retsbevidsthed og tillid til velfærdssystemet, at  

 myndighederne ikke har mulighed for at sanktionere de tilfælde, hvor  

 borgeren groft uagtsomt har vildledt forvaltningen og dermed fået  

 udbetalt en eller flere sociale ydelser på et uberettiget grundlag.
Der  

 henvises i øvrigt til afsnit 1.3. om borgerens oplysningspligt og  

 afsnit 1.6. om myndighedernes oplysningspligt.
Da de øvrige bestemmelser i særlovgivningen  

 om straf for groft uagtsomt at vildlede offentlige myndigheder alene giver  

 mulighed for at idømme bødestraf, foreslås det, at  

 bestemmelsen om straf for vildledelse af de sociale myndigheder udformes i  

 overensstemmelse hermed.
Simpel uagtsomhed i relation til vildledelse af de  

 sociale myndigheder er således straffri.
4. Hjemmel til udveksling af oplysninger mellem kommuner og sygehuse om  

 borgeres indlæggelse og udskrivning fra sygehuset Tilrettelæggelsen af omsorgsopgaver efter lov om  

 social service forudsætter, at kommunen bliver gjort bekendt med, om  

 borgeren midlertidigt opholder sig uden for boligen på grund af  

 indlæggelse på sygehus.
Indlæggelse kan ske akut,  

 således at det ikke er muligt for borgeren   eller dennes  

 pårørende   at aflyse besøg fra hjemmeplejen eller den  

 løbende madserviceordning m.v.
Borgeren og eventuelle  

 pårørende har ofte en forventning om, at kommunen automatisk  

 bliver orienteret om indlæggelse fra sygehusets administration.
 Ligeledes i forbindelse med udskrivning fra sygehuset  

 forudsætter tilrettelæggelsen af omsorgsopgaver i hjemmet, at  

 kommunen bliver gjort bekendt med, at borgeren udskrives og om tidspunktet  

 herfor, således at hjemmepleje og madservice m.v. straks kan  

 sættes i værk.
Det foreslås, at der indsættes en bestemmelse  

 i § 12 c, hvorefter kommuner og sygehuse kan udveksle oplysninger om  

 borgerens indlæggelse og udskrivning fra sygehuset med henblik på  

 tilrettelæggelsen af omsorgsopgaverne i det kommunale system samt til  

 at følge op på dagpengesager.
Bestemmelsen giver ikke mulighed  

 for udveksling af andre oplysninger så som diagnose, behandling eller  

 medicinering.
Efter bestemmelsen kræver udveksling af oplysninger  

 om indlæggelse og udskrivning fra sygehuset ikke, at kommunen eller  

 sygehuset indhenter patientens samtykke.
I praksis vil der forekomme  

 situationer, hvor patienten på grund af sin helbredstilstand ikke vil  

 være i stand til at give et samtykke eller, hvor det er unødigt  

 bebyrdende for patienten at afgive samtykke.
 Systemet er desuden hensigtsmæssigt, idet kommunen i  

 øvrigt har ansvaret for, at der følges op på sagen, hvis  

 en borger, der modtager omsorgsydelser, ikke reagerer, når kommunens  

 hjemmehjælper eller hjemmesygeplejerske henvender sig på  

 adressen.
5. Økonomiske og administrative konsekvenser for det  

 offentlige Forslaget skønnes isoleret set ikke at have  

 økonomiske eller administrative konsekvenser for det offentlige, men  

 vil kunne føre til afledte mindre udgifter til offentlige ydelser samt  

 afledte administrative merudgifter.
 Det er aftalt med de kommunale parter, at bloktilskuddet  

 ikke reguleres som følge af lovforslaget.
6. Økonomiske og administrative konsekvenser for  

 erhvervslivet Lovforslaget er blevet forelagt for Testpanelet.
7. Miljømæssige konsekvenser Forslagene har ikke miljømæssige  

 konsekvenser.
8. Administrative konsekvenser for borgerne Forslaget har ikke administrative konsekvenser for  

 borgerne.
9. Forholdet til EU-retten Datatilsynet har vurderet, at lovforslaget falder inden  

 for rammerne af EF-direktiv 95/46/EF af 24. oktober 1995 om beskyttelse af  

 fysiske personer i forbindelse med behandlingen af personoplysninger og om  

 fri udveksling af sådanne oplysninger.
10. Ligestillingsmæssige konsekvenser Forslaget indeholder ikke ligestillingsmæssige  

 aspekter.
11. Høring Lovforslaget har været sendt til høring  

 hos:
 Kommunernes Landsforening, Frederiksberg Kommune,  

 Københavns Kommune, Amtsrådsforeningen i Danmark, Den Sociale  

 Ankestyrelse, Arbejdsdirektoratet, Arbejdsmarkedsstyrelsen, Advokatsamfundet,  

 Den Sociale Sikringsstyrelse, Arbejdsskadestyrelsen, Ministeriet for  

 Flygtninge, Indvandrere og Integration, Finansministeriet, Statsministeriet,  

 Økonomi- og Erhvervsministeriet, Justitsministeriet,  

 Beskæftigelsesministeriet, Indenrigs- og Sundhedsministeriet,  

 Skatteministeriet, Sundhedsstyrelsen, Finansstyrelsen, Det Centrale  

 Handicapråd, Center for ligebehandling af Handicappede, Center for  

 Små Handicapgrupper, Domstolsstyrelsen, Socialchefforeningen,  

 Foreningen af Statsamtsmænd, Dansk Socialrådgiverforening,  

 Ældremobiliseringen, ÆldreSagen, Børne- og  

 Ungdomspædagogernes Landsforbund, Dansk Parkinsonforening,  

 Funktionærerne og tjenestemændenes Fællesråd,  

 Foreningen for Apopleksi- og Afasiramte, Dansk Psykologforening, De  

 Samvirkende Invalideorganisationer, Foreningen af Politimestre i Danmark, Den  

 Danske Dommerforening, Told- og Skattestyrelsen og Datatilsynet.
Samlet vurdering af lovforslagets konsekvenser Positive konsekvenser/  

 mindreudgifter Negative konsekvenser/ merudgifter Økonomiske konsekvenser for stat,  

 kommuner og amtskommuner Forslaget skønnes isoleret set ikke at  

 have økonomiske eller administrative konsekvenser for det offentlige,  

 men vil kunne føre til afledte mindre udgifter til offentlige ydelser  

 samt afledte administrative merudgifter.
 Det er aftalt med de kommunale parter, at bloktilskuddet  

 ikke reguleres som følge af lovforslaget.
Administrative konsekvenser for stat,  

 kommuner og amtskommuner Ingen Ingen Økonomiske konsekvenser for  

 erhvervslivet Lovforslaget er blevet forelagt for  

 Testpanelet Ingen Administrative konsekvenser for  

 erhvervslivet Lovforslaget er blevet forelagt for  

 Testpanelet Ingen Miljømæssige  

 konsekvenser Ingen Ingen Administrative konsekvenser for  

 borgerne Ingen Ingen Forholdet til EU-retten.
 Datatilsynet har vurderet at lovforslaget  

 falder inden for rammerne af EF-direktiv 95/46/EF af 24. oktober 1995 om  

 beskyttelse af fysiske personer i forbindelse med behandlingen af  

 personoplysninger og om fri udveksling af sådanne  

 oplysninger.
Bemærkninger til lovforslagets enkelte  

 bestemmelser Til § 1 Til retssikkerhedslovens § 10 Officialprincippet Det foreslås, at der i § 10 indsættes en  

 bestemmelse om, at det som udgangspunkt er den sociale myndighed, der har  

 forpligtelsen til at oplyse sagen i tilstrækkeligt omfang til at kunne  

 træffe en korrekt afgørelse.
Det er således som hovedregel  

 myndighedens ansvar, at alle nødvendige oplysninger foreligger, og at  

 de nødvendige undersøgelser bliver foretaget.
 Hvilke oplysninger og undersøgelser, der er  

 nødvendige, beror på en konkret vurdering fra sag til sag, men  

 vil ofte kunne udledes af de enkelte sociale love, der fastsætter  

 betingelserne for, hvornår borgeren er berettiget til at modtage en  

 ydelse efter loven.
 Den foreslåede § 10 er ny, men svarer til  

 almindelig gældende forvaltningsret om officialprincippet, også  

 kaldet undersøgelsesprincippet.
Til retssikkerhedslovens § 11 Borgerens medvirken Forslaget til § 11, stk. 1 og 2, svarer med  

 redaktionelle ændringer til den gældende § 10, stk. 1 og 2,  

 og § 11, stk. 1, om myndighedernes mulighed for at anmode borgeren om at  

 give oplysninger og medvirke til en sags oplysning, samt pligt til at oplyse  

 om ændringer i borgerens forhold, der kan have betydning for  

 hjælpen.
 Det foreslås, at den gældende § 10, stk.  

 1 og 2, og § 11, stk. 1, samles i en bestemmelse, således at det  

 mere overskueligt og sammenhængende fremgår, at borgeren kan  

 anmodes om at medvirke både ved selve behandlingen af  

 ansøgningen og i den periode, hvor der modtages hjælp.
For at understrege, at borgerens medvirken til sagens  

 oplysning er frivillig, beskrives borgerens medvirken i forslaget til  

 den nye bestemmelse ikke længere som en pligt til at medvirke.  

Hvis borgerens manglende medvirken skyldes, at borgeren har til hensigt  

 at vildlede de sociale myndigheder, fx ved at fortie oplysninger, kan der dog  

 blive tale om anmeldelse for et strafbart forhold.
Der henvises til  

 bemærkningerne til § 12 b om forslaget til den nye  

 straffebestemmelse.
 Det er dog fortsat nødvendigt at fastholde  

 beskrivelsen af borgerens medvirken i relation til at oplyse om fremtidige  

 ændringer, der har betydning for hjælpen, som en pligt i  

 lovforslagets § 11, stk. 2, da det i første omgang kun er  

 borgeren, der kan blive opmærksom på de ændrede  

 forhold.
Til retssikkerhedslovens § 11 a Myndighedens beføjelser til at forlange oplysninger fra andre  

 end borgeren I forlængelse af beskrivelsen af borgerens medvirken  

 i § 11 følger myndighedens muligheder for at forlange at få  

 oplysninger fra andre end borgeren selv til brug for sagens behandling i  

§ 11 a, stk. 1. § 11 a, stk. 1 er med en sproglig  

 præcisering en videreførsel af den gældende § 12,  

 stk. 1 og 3.
I forhold til den gældende formulering af § 12  

 om myndighedens muligheder for at forlange at få oplysninger fra andre  

 end den pågældende borger, foreslås det som noget nyt, at  

 det af selve bestemmelsen i § 11 a, stk. 1, fremgår, at  

 myndigheden som hovedregel kun kan forlange at få oplysninger efter  

 bestemmelsen efter forudgående samtykke fra borgeren.
Formuleringen er  

 i overensstemmelse med praksis for den gældende § 12, stk. 1, jf.  

 stk. 3, men foreslås nu indskrevet i selve lovteksten.
 Samtykket skal være tilstrækkeligt  

 præcist til, at borgeren ved, hvilke typer oplysninger der vil blive  

 indhentet fra hvem, og hvilken sag oplysningerne skal bruges til at  

 behandle.
Myndigheden kan kun forlange at få oplysninger om  

 den person, der søger om eller får hjælp, efter § 11  

 a, stk. 1, og ikke om en eventuel samlever eller ægtefælle.
Der  

 henvises til afsnittet nedenfor om ægtefæller og samlevere.
Hvis de sociale myndigheder har anmodet om oplysninger,  

 har de nævnte myndigheder m.v. pligt til at udlevere de  

 nødvendige oplysninger til de sociale myndigheder.
Hvis oplysningerne  

 ikke bliver udleveret, kan de sociale myndigheder anmode om, at der bliver  

 foretaget retsligt forhør i overensstemmelse med retsplejelovens  

 § 1018.
 Myndighedernes ret til at anmode om, at der bliver optaget  

 retsligt forhør efter retsplejelovens § 1018, gælder kun i  

 forhold til de myndigheder m.v., som de sociale myndigheder kan forlange  

 oplysninger fra efter § 11 a, stk. 1. Myndighederne kan således  

 ikke optage retsligt forhør af den borger, der har søgt om  

 eller har fået tildelt hjælp, ligesom myndigheden ikke kan  

 foretage retsligt forhør af en borger, overfor hvem myndigheden har  

 rejst en sag om tilbagebetaling af en ydelse.
Lovteksten indeholder som noget nyt en udtømmende  

 beskrivelse af, hvem myndigheden kan forlange at få oplysninger fra.  

 Private organisationer, frivillige foreninger og almindelige privatpersoner  

 som f.eks. ydelsesmodtagerens nabo er således ikke omfattet af  

 bestemmelsen.
Myndigheden kan således alene forlange at få  

 oplysninger fra offentlige myndigheder, uddannelsesinstitutioner, sygehuse,  

 læger, psykologer, autoriserede sundhedspersoner og personer, der  

 handler på disses ansvar, arbejdsløshedskasser,  

 pengeinstitutter, arbejdsgivere og private, der udfører opgaver for  

 det offentlige.
Definitionen af hvem, der er en sundhedsperson,  

 følger af § 4 i lov nr. 482 af 1. juli 1998 om patienters  

 retsstilling.
Ved en autoriseret sundhedsperson forstås en person, der  

 er meddelt autorisation efter de gældende autorisationslove som  

 læge, tandlæge, sygeplejersker, jordemoder, tandplejer m.v.  

 Personer, der arbejder under autoriserede personers ansvar, er f.eks. social-  

 og sundhedsassistenter, plejere og sygehjælpere.
Uautoriserede  

 psykologer er også omfattet af bestemmelsen.
Andre uautoriserede  

 sundhedspersoner, der ikke arbejder for en offentlig myndighed, er ikke  

 omfattet af bestemmelsen, men skal anses som "private", jf.  

 § 11 c, stk. 2.
Uddannelsesinstitutioner skal forstås meget bredt.  

 Der kan f.eks. være tale helt private og offentlige  

 uddannelsesinstitutioner, selvejende uddannelsesinstitutioner m.v.
Frie  

 grundskoler og højskoler er således omfattet af  

 bestemmelsen.
 Der er ikke tilsigtet en ændring af praksis som  

 følge af den udtømmende beskrivelse.
Myndigheden kan kun forlange at indhente oplysninger, der  

 er nødvendige for at behandle en sag.
Nødvendighedsvurderingen  

 skal foretages i hver enkelt sag.
Det er således vigtigt, at  

 myndigheden ved anmodningen om udlevering af oplysninger fra andre end  

 borgeren selv, jf. § 11 a, stk. 1, præciserer, hvilke oplysninger  

 myndigheden har brug for at indhente, for at forhindre, at der udleveres  

 oplysninger, der er irrelevante for behandlingen af den sociale sag.
 Myndigheden kan forlange at få alle  

 nødvendige oplysninger til brug for myndighedens behandling af sagen,  

 uanset hvordan oplysningerne måtte være tilgængelige.  

 Myndigheden kan således indhente oplysninger i form af  

 erklæringer, udtalelser, udskrifter fra sygehus- eller  

 lægejournaler, kopi af akter i en sag eller ved udskrift eller indsigt  

 i registre.
 I det omfang bestemmelsen anvendes til at forlange  

 oplysninger fra andre sociale myndigheder, fraviger § 11 a, stk. 1,  

 reglerne i persondatalovens § 8, stk. 3.
Forslagets § 11 a, stk. 2, er med en sproglig  

 præcisering en videreførsel af § 12, stk. 4, om  

 myndighedernes mulighed for at kræve at få oplysninger om  

 økonomiske forhold fra andre myndigheder og  

 arbejdsløshedskasser til brug for behandling af en enkelt sag eller  

 til brug for kontrol af en enkelt eller flere sager.
Der kan fortsat ske  

 udveksling i elektronisk form.
At der ikke længere i lovteksten er  

 henvist til, at oplysninger kan udveksles i elektronisk form, er alene udtryk  

 for, at bestemmelser om kommunikation i Socialministeriets regelsæt,  

 som udgangspunkt også omfatter elektronisk kommunikation, selv om det  

 ikke er udtrykkeligt nævnt i bestemmelserne.
Det præciseres  

 desuden i § 11 c, stk. 2, at myndigheden, ud over at indhente  

 oplysninger om ansøgerens eller ydelsesmodtagerens økonomiske  

 forhold, kan indhentes oplysninger om ægtefællens  

 økonomiske forhold.
Muligheden for i øvrigt at indhente  

 oplysninger om ægtefæller eller samlevere uddybes nærmere  

 nedenfor.
Særligt om indhentelse af oplysninger om ægtefæller  

 og samlevere Såfremt betingelser i de enkelte sociale love f.eks.  

 kræver, at myndigheden indhenter oplysninger om andre end den borger,  

 der søger om eller får hjælp, herunder f.eks. om borgerens  

 ægtefælle eller samlever, vil oplysninger om disse personer ikke  

 kunne indhentes efter § 11 a, stk. 1. Myndighedens indhentelse af  

 oplysninger om borgerens ægtefælle eller samlever vil være  

 omfattet af forvaltningslovens og persondatalovens almindelige regler om  

 udveksling af oplysninger herom.
Som udgangspunkt vil en redegørelse om borgerens  

 ægtefælles eller samlevers forhold, der har betydning for  

 tildeling af hjælp, komme fra den borger, der søger om eller  

 får hjælp.
Får myndigheden brug for at undersøge  

 ægtefællens eller samleverens forhold nærmere, kan  

 myndigheden indhente oplysninger om den pågældende efter  

 forvaltningslovens og persondatalovens regler herom, eller bede  

 ægtefællen eller samleveren om selv at fremskaffe den  

 fornødne dokumentation for nærmere angivne forhold.
Myndigheden kan dog forlange at få oplysninger om  

 ægtefæller eller samlevere i en børnesag efter kapitel 8 i  

 serviceloven, der kan gennemføres uden  

 forældremyndighedsindehaverens samtykke.
I disse tilfælde  

 reguleres ægtefællens og samleverens retsstilling af § 11 c,  

 stk. 3. I disse sager vil der således kunne indhentes oplysninger om  

 ægtefællen eller samleveren efter § 11 a, stk. 1, og  

 § 11 c, stk. 2, jf. § 11 c, stk. 3. Der henvises nærmere til  

 de specielle bemærkninger til § 11 c.
 Oplysninger om en ansøgers eller ydelsesmodtagers  

 ægtefælles økonomi kan dog indhentes efter § 11 a,  

 stk. 2. Oplysninger om en samlevers økonomi kan indhentes efter  

 forvaltningslovens og persondatalovens regler.
Indhentelse af samtykke i klagesager og sager, der behandles i Den  

 Sociale Sikringsstyrelse I § 11 a, stk. 3, lovfæstes den nuværende  

 praksis, hvorefter de sociale nævn og Den Sociale Ankestyrelse i den  

 skriftlige bekræftelse af, at en klage er modtaget, meddeler, at  

 ankeinstansen vil indhente nærmere beskrevne typer af oplysninger efter  

 § 11 a, stk. 1, til brug for sagsbehandlingen, medmindre parten har  

 indvendinger imod det.
Der indsættes en frist, inden for hvilken parten  

 kan gøre indsigelser.
Oplysninger, som indhentes efter denne praksis,  

 sendes til partshøring efter forvaltningslovens regler.
Tilsvarende  

 gælder for Den Sociale Sikringsstyrelses behandling af  

 ansøgningssager fra personer med bopæl i udlandet.
Hvis der gøres indsigelse i en  

 ansøgningssag, respekteres dette, men borgeren skal gøres  

 opmærksom på, at sagen må afgøres på det  

 foreliggende grundlag, jf. forslaget § 11 b (den processuelle  

 skadevirkning), medmindre samtykkekravet kan fraviges, jf. § 11 c.
Der  

 henvises i øvrigt til bemærkningerne til §§ 11 b og 11 c  

 vedrørende den processuelle skadevirkning og adgangen til at forlange  

 at få oplysninger fra andre om borgeren uden borgerens samtykke.
 Der er tale om lovfæstelse af en langvarig og  

 velfungerende praksis, som - for så vidt angår de sociale  

 klageinstanser - er beskrevet i lovbemærkningerne til den  

 gældende § 12 i retssikkerhedsloven og i § 12 i  

 bekendtgørelse nr. 1187 af 12. december 2002 om retssikkerhed og  

 administration på det sociale område (Regler om  

 anvendelsesområdet for lov om retssikkerhed og administration på  

 det sociale område, behandling af klager, praksiskoordinering,  

 amtskommunale brugerråd, statistik m.v.). Af hensyn til lovforslagets  

 præcisering af, i hvilke tilfælde der kræves indhentelse af  

 samtykke, og hvornår kravet om samtykke kan fraviges, når  

 myndigheden indhenter oplysninger efter § 11 a, stk. 1, bør  

 praksis vedrørende indhentelse af samtykke i ankesager, fremgå  

 direkte af loven.
Til retssikkerhedslovens § 11 b Den processuelle skadevirkning Det foreslås, at der i § 11 b indsættes  

 en bestemmelse om konsekvenserne af, at borgeren ikke medvirker til  

 behandlingen af ansøgningssager, jf. forslagets § 11, stk. 1, og  

 § 11 a, stk. 1, § 11 b i forslaget er en ny bestemmelse, men  

 svarer til almindelig gældende forvaltningsret om processuel  

 skadevirkning.
 Tildeling og opretholdelse af sociale ydelser  

 forudsætter, at borgerne deltager (oplyser og medvirker) i det omfang  

 afgørelsesgrundlaget nødvendiggør dette i visitationen  

 eller ved sagens genvurdering.
 Hvis borgeren ikke medvirker til sagens oplysning, jf.  

 § 11, stk. 1, enten fordi borgeren ikke ønsker at komme med  

 oplysninger til sagen, ikke vil medvirke til en undersøgelse eller  

 ikke vil samtykke til, at myndigheden indhenter oplysninger efter § 11  

 a, stk. 1, må sagens sagen afgøres på det foreliggende  

 grundlag.
 Den manglende dokumentation fra andre myndigheder m.v. kan  

 således medføre, at myndigheden ikke har tilstrækkelig  

 mange oplysninger til at kunne vurdere, om borgeren kan få tildelt den  

 ansøgte hjælp, eller om borgeren fortsat er berettiget til at  

 modtage hjælpen på samme niveau som hidtil.
 Myndigheden skal respektere, hvis borgeren ikke vil  

 medvirke til sagens behandling, men konsekvensen af den manglende medvirken  

 kan være, at borgeren får afslag på hjælp eller  

 får mindre end det, der er ansøgt om.
 Er det ikke muligt at færdiggøre en  

 undersøgelse hos en læge m.v., jf. forslagets § 11, stk. 1,  

 nr. 2) uden medvirken fra borgeren, beror det på myndighedens  

 vurdering, om det på baggrund af de allerede foretagne  

 undersøgelser og indsamlede oplysninger er muligt at træffe  

 afgørelse i sagen.
 Myndigheden bør være opmærksom  

 på, at manglende medvirken kan skyldes forhold, der i nogle  

 tilfælde i sig selv kan være tegn på behov for sociale  

 foranstaltninger.
Den processuelle skadevirkning finder ikke anvendelse i  

 sager, der skal behandles efter § 11 c, jf. § 11 a.
Det drejer sig  

 om sager, der behandles uden forældrenes samtykke efter kapitel 8 lov  

 om social service, sager om frakendelse af førtidspension efter  

 pensionslovens § 44, sager, hvor myndigheden på eget initiativ  

 rejser en sag om pension efter pensionslovens § 17, stk. 2, f.eks. til  

 en person uden sygdomserkendelse samt sager, hvor der er formodning om, at  

 borgeren har modtaget en ydelse med urette (tilbagebetalingssager). Der  

 henvises i øvrigt til de specielle bemærkninger til § 11  

 c.
 Ved borgerens manglende medvirken i sagen skal myndigheden  

 vurdere, om sagen falder ind under § 11 c, og derfor skal oplyses uden  

 borgerens (videre) deltagelse.
Myndighederne må ikke med en henvisning til den nye  

 bestemmelse om straf for vildledelse af myndighederne efter lovforslagets  

 § 12 b give borgeren det indtryk, at den nye straffebestemmelse kan  

 anvendes til at tvinge borgeren til at medvirke.
Hvis borgeren ikke  

 ønsker at medvirke, er dette ikke strafbart efter den nye  

 straffebestemmelse.
Der henvises i øvrigt til bemærkningerne til  

 § 12 b.
 For en nærmere beskrivelse af de sociale  

 ankeinstansers og Den Sociale Sikringsstyrelses fremgangsmåde ved  

 indhentelse af samtykke til at indhente oplysninger fra andre end borgeren  

 selv henvises til bemærkningerne til § 11 a.
Til retssikkerhedslovens § 11 c Sagsbehandlingen i visse typer af sager Det foreslås, at der i § 11 c, indsættes  

 en bestemmelse om, at myndigheden kan fravige kravet om at indhente samtykke  

 i sager om særlig støtte til børn  

 og unge efter servicelovens kapitel 8, der kan gennemføres uden  

 forældrenes samtykke, sager, hvor myndigheden selv rejser sag om tildeling  

 af pension efter pensionslovens § 17, stk. 2, sager om frakendelse af førtidspension efter  

 pensionslovens § 44 samt sager om tilbagebetaling af sociale  

 ydelser.
 I sager om særlig støtte til børn og  

 unge efter servicelovens kapitel 8, hvor der kan påbegyndes eller  

 træffes afgørelse uden forældrenes samtykke samt sager  

 efter pensionslovens § 17, stk. 2, hvor myndigheden kan rejse sag uanset  

 om borgeren ønsker det, vil det i nogle tilfælde være  

 nødvendigt at fravige kravet om samtykke ud fra et omsorgshensyn til  

 barnet eller den unge, eller i forhold til borgeren uden sygdomserkendelse,  

 der bør tildeles pension, fordi vedkommende på længere  

 sigt ikke kan forsørge sig selv.
 Det kan ligeledes være nødvendigt at fravige  

 kravet om samtykke i sager om frakendelse af pension efter pensionslovens  

 § 44, hvor myndigheden skal træffe afgørelse, hvis der sker  

 en væsentlig forbedring af pensionistens arbejdsevne samt i  

 tilbagebetalingssager.
Generelt Myndigheden skal altid forsøge at indhente samtykke  

 fra borgeren til, at oplysningerne kan indhentes, jf. § 11 c, stk. 4.  

 Dette gælder alle de sager, der er nævnt i § 11 c, stk.  

 1.
 Forsøg på at indhente samtykke kan dog efter  

 en konkret vurdering undlades, hvis myndigheden allerede på et  

 tidligere tidspunkt i sagsforløbet forgæves har forsøgt  

 at indhente samtykke og myndigheden derfor har en formodning om, at samtykke  

 igen vil blive nægtet, eller hvis borgeren allerede fra sagens  

 begyndelse generelt har vist en stærk modvilje mod at medvirke i  

 sagen.
 Det skal bemærkes, at myndigheden i de  

 tilfælde, hvor myndigheden indhenter oplysninger uden samtykke efter  

 § 11 c, efterfølgende skal foretage parthøring af borgeren  

 i overensstemmelse med forvaltningslovens regler.
Sager om særlig støtte til børn og unge efter  

 kapitel 8 i lov om social service, der kan gennemføres uden  

 forældrenes samtykke § 11 c, stk. 2, udvider den kreds af personer,  

 som myndigheden kan forlange at få oplysninger fra til brug for sagens  

 oplysning efter i de ovennævnte børnesager.
Det tilføjes  

 i bestemmelsen, at myndigheden i disse sager kan anmode private, f.eks.  

 naboen, om at komme med oplysninger, hvis det skønnes  

 nødvendigt for sagens behandling.
Det skyldes, at hensynet til barnet  

 eller den unges tarv er det vigtigste i disse sager, og at det derfor kan  

 være nødvendigt, at myndighederne går meget langt i  

 forhold til at få oplyst sagen mest muligt.
Oplysningerne kan indhentes  

 uden samtykke, men kravet om at forsøge at indhente samtykke  

 gælder også i disse tilfælde, jf. § 11 c, stk. 4.
 Der kan dog kun indhentes oplysninger fra private i disse  

 sager, hvis det er nødvendigt for sagens behandling.
Bestemmelsen regulerer ikke den privates adgang til at  

 afgive oplysninger til myndigheden.
Myndigheden kan efter bestemmelsen anmode  

 en privat om at bidrage til sagens oplysning, men vedkommende er ikke  

 forpligtet til at svare.
Der kan således ikke gennemføres  

 retsligt forhør over for private.
Myndigheden skal, ved anmodningen  

 til private om at bidrage til sagens oplysning, gøre opmærksom  

 på, at vedkommende ikke er forpligtet til at svare.
Det tilføjes desuden i § 11 c, stk. 3,  

 at myndigheden i de nævnte børnesager kan indhente oplysninger  

 efter § 11 a, stk. 1, og § 11 c, stk. 2, om personer, der er parter  

 i sagen samt samleveren og ægtefællen til  

 forældremyndighedsindehaveren.
Det skyldes, at bestemmelsen i § 11  

 a er formuleret således, at myndigheden kun kan indhente oplysninger om  

 den borger, der søger om eller får hjælp, og fx ikke en  

 samlever til den, der søger om eller får hjælp.
Udvidelsen af den kreds af personer, hvis forhold man kan  

 undersøge efter § 11 a, stk. 1, og § 11 c, stk. 2, kan  

 være nødvendig i sager om foranstaltninger over for børn  

 og unge, der gennemføres uden samtykke fra  

 forældremyndighedsindehaveren, da det kan ofte vil være yderst  

 relevant at undersøge forhold, der vedrører andre end  

 forældremyndighedsindehaveren.
Det kan f.eks. være  

 tilfældet, hvis forældremyndighedsindehaveren har giftet sig  

 på ny og myndigheden ønsker at undersøge forhold, der  

 vedrører den nye ægtefælle, uanset om denne har fået  

 tildelt forældremyndigheden.
Det kan også være relevant at  

 undersøge forholdene hos en biologisk far, der ikke har del i  

 forældremyndigheden i en samværssag efter servicelovens kapitel  

 8. Det kan ligeledes være nødvendigt at undersøge  

 forholdene hos en samlever, der ikke er part i sagen, men som bor sammen med  

 forældremyndighedsindehaveren.
 § 11 a, stk. 1, og § 11 c, stk. 2, kan anvendes  

 til at indhente oplysninger om hver af parterne samt  

 forældremyndighedsindehaverens ægtefælle eller samlever i  

 de nævnte børnesager, jf. § 11 c, stk. 3.
 Myndigheden skal i alle tilfælde forsøge at  

 indhente samtykke til indhentelse af oplysningerne fra alle de personer, der  

 bliver indhentet oplysninger om, jf. § 11 c, stk. 4.
Tilbagebetalingssager En myndighed har pligt til at rejse en sag om  

 tilbagebetaling, hvis myndighederne har en formodning om, at borgeren har  

 modtaget en ydelse med urette, og borgeren har været vidende om dette.  

 Det skyldes, at myndighederne kun har hjemmel til at tildele ydelser til de  

 borgere, der opfylder lovens betingelser for at modtage hjælpen.
 Ved bedømmelsen af, om borgeren fortsat har krav  

 på ydelsen, må myndigheden fortsat kun indhente oplysninger med  

 borgerens samtykke, jf. § 11 a, stk. 1, og herefter henholde sig til at  

 anvende den processuelle skadevirkning, hvis samtykket ikke gives.
Hvis myndigheden påbegynder en tilbagebetalingssag,  

 kan det forekomme, at borgeren ikke giver samtykke til, at myndigheden  

 undersøger sagen nærmere ved at forlange oplysninger fra andre  

 efter § 11 a, stk. 1. Myndigheden har dog fortsat pligt til at oplyse  

 sagen, således at afgørelsen om tilbagebetaling træffes  

 på et forsvarligt grundlag.
Myndigheden kan derfor ikke nøjes  

 med at bruge den processuelle skadevirkning, hvis borgeren ikke vil medvirke.  

 Myndigheden vil være nødsaget til at oplyse sagen uden borgerens  

 samtykke.
I disse sager bør hensynet til kontrol med udbetalingen af  

 sociale ydelser vægte tungere end hensynet til borgerens  

 selvbestemmelse.
Desuden er borgeren allerede på  

 ansøgningstidspunktet skriftligt blevet oplyst om konsekvensen af, at  

 der ikke oplyses om ændringerne, og har fået skriftlig oplysning  

 om, hvilke ændringer i borgerens forhold, der kan medføre, at  

 ydelsen ikke længere kan modtages.
 Myndigheden kan dog ikke uden videre forlange at få  

 oplysninger fra andre uden borgerens samtykke i sager, hvor der er en  

 formodning for, at borgeren har modtaget ydelsen med urette og mod bedre  

 vidende.
Myndigheden kan således kun forlange at få  

 oplysninger uden samtykke, når det må formodes at være  

 nødvendigt for at kunne træffe en forsvarlig afgørelse om  

 tilbagebetaling.
Om det er nødvendigt for myndigheden at indhente  

 oplysningen, afgøres ud fra en konkret vurdering i hver enkelt sag.  

 For at kunne foretage denne vurdering må myndigheden først  

 udnytte mulighederne for at få sagen oplyst i tilstrækkeligt  

 omfang på anden vis.
Myndigheden skal først søge at få  

 sagen oplyst yderligere ved at henvende sig til borgeren og i  

 overensstemmelse med forvaltningslovens § 19 partshøre borgeren  

 om eventuelle nye oplysninger i sagen.
Hvis myndigheden har brug for flere  

 oplysninger i sagen, skal myndigheden forsøge at få dem fra  

 borgeren selv eller eventuelt ved at forsøge at indhente samtykke til,  

 at myndigheden kan indhente nærmere specificerede oplysninger fra andre  

 efter § 11 a, stk. 1.
 Myndigheden bør ligeledes fortsat udnytte  

 muligheden for at indhente oplysninger om økonomiske forhold fra andre  

 offentlige myndigheder og arbejdsløshedskasser efter § 11 a, stk.  

 2. Indhentelse af disse oplysninger kræver ikke samtykke fra borgeren.  

 Mangler myndigheden fortsat de nødvendige oplysninger til  

 tilbagebetalingssagen, skal myndigheden kontakte borgeren og anmode borgeren  

 om evt. selv at fremskaffe den nødvendige dokumentation, f.eks. i form  

 af et kontoudtog fra et pengeinstitut, hvis borgeren ikke ønsker, at  

 myndigheden selv skal indhente oplysningerne.
Såfremt borgeren fortsat ikke medvirker til at  

 fremskaffe de fornødne oplysninger, må myndigheden vurdere, om  

 der er formodning for, at den oplysning, der mangler, er nødvendig at  

 indhente for, at myndigheden kan træffe afgørelse om  

 tilbagebetaling.
Først herefter kan myndigheden anvende  

 retssikkerhedslovens § 11 c, til at forlange at få oplysningen  

 uden samtykke.
§ 11 c sammenholdt med § 11 a, stk. 1, kan ikke  

 anvendes til brug for en generel kontrol af, om borgeren fortsat er  

 berettiget til at modtage ydelsen.
Myndigheden skal have en konkret mistanke  

 om, at ydelsen er modtaget med urette.
Denne mistanke kan f.eks. opstå  

 ved, at myndigheden har sammenkørt registre elektronisk, jf. § 11  

 a, stk. 2.
 § 11 c sammenholdt med § 11 a, stk. 1, giver  

 ikke hjemmel til, at myndighederne kan overvåge borgere eller gå  

 ind i hjemmet og undersøge forholdene hos borgere, der modtager  

 sociale ydelser.
 Myndigheden, der behandler en social sag eller klagesag,  

 kan heller ikke pålægge de personer, andre myndigheder m.v., fra  

 hvem myndigheden kan indhente oplysninger efter § 11 a, stk. 1, aktivt  

 at skaffe sig yderligere oplysninger om borgerens forhold, der ikke er  

 relevante for den adspurgte myndigheds eller persons almindelige funktion.  

 Myndigheden kan for eksempel ikke til brug for behandlingen af sager, hvor  

 det skal afgøres, om en person er berettiget til at modtage ydelser  

 til reelt enlige, pålægge hjemmesygeplejersken eller  

 hjemmehjælperen at holde øje med forhold, der indikerer, om  

 borgeren lever i et ægteskabslignede forhold med en anden, i  

 forbindelse med sygeplejerskens eller hjemmehjælperens besøg i  

 borgerens hjem.
 Myndigheden kan heller ikke pålægge ansatte at  

 skulle indsamle oplysninger og herefter foretage en indberetning til  

 myndigheden om forhold, der eventuelt kan have betydning for en social  

 sag.
Vurderingen af, om borgeren fortsat, dvs. fremover, er  

 berettiget til at modtage ydelsen eller om tildelingen af ydelsen eventuelt  

 skal stoppes, er ikke omfattet af § 11 c.
Har myndigheden brug for at  

 indhente oplysninger fra andre end borgeren selv for at kunne vurdere, om  

 borgeren fortsat er berettiget til at modtage ydelsen, skal sagen oplyses i  

 overensstemmelse med § 11 a, medmindre der er tale om en sag, der er  

 omfattet af § 11 c.
Der henvises til de specielle bemærkninger til  

 § 11 a.
Til retssikkerhedslovens § 12 Myndighedens oplysningspligt Forslaget til § 12 svarer med redaktionelle  

 ændringer til den gældende § 10, stk. 3, og § 11, stk.  

 2. De gældende bestemmelser omhandler myndighedens pligt til skriftligt  

 at gøre borgeren opmærksom på myndighedens muligheder for  

 at forlange at få oplysninger fra andre end borgeren selv og  

 konsekvenserne af, at borgeren ikke medvirker eller ikke oplyser om  

 ændringer i borgerens forhold, der kan have betydning for  

 hjælpen.
Myndigheden skal således oplyse borgeren om, at der  

 kan indhentes oplysninger efter forslagets § 11 a og § 11 c.
Som  

 følge af den nye kontrolbestemmelse i § 12 a, skal myndigheden  

 også oplyse borgeren om myndighedens muligheder for at foretage  

 udgående kontrol uden retskendelse i virksomheder med henblik på  

 at kontrollere om de økonomiske oplysninger, som myndigheden er i  

 besiddelse af, giver et retvisende billede af borgerens indtægt.
Der  

 henvises til de specielle bemærkninger til § 12 a.
Konsekvenserne af, at borgeren ikke medvirker i sagen,  

 fremgår af forslagets § 11 b.
Der henvises til  

 bemærkningerne til § 11 b om den processuelle skadevirkning.
Konsekvenserne, hvis borgeren ikke efterfølgende  

 giver oplysninger om ændringer, der har betydning for tildelingen af  

 hjælpen, jf. § 11, stk. 2, vil typisk være, at ydelsen ikke  

 længere kan tildeles, og at myndigheden rejser en sag om  

 tilbagebetaling, hvis betingelserne herfor er opfyldt.
Betingelserne for  

 tilbagebetaling fremgår af de enkelte sociale love.
Myndigheden skal  

 også oplyse om, at det kan være en konsekvens, at myndigheden  

 efter omstændighederne kan anmelde borgeren for socialt bedrageri efter  

 straffelovens § 279 eller for overtrædelse af den nye  

 straffebestemmelse i § 12 b hvis brugeren ikke oplyser om  

 ændringerne og derfor har modtaget en ydelse med urette.
Det er yderst vigtigt, at myndigheden skriftligt oplyser  

 borgeren om, at borgeren skal oplyse om ændringer, der kan have  

 betydning for hjælpen og specifikt får at vide, hvilke  

 ændringer der kan have betydning for hjælpen.
Den information,  

 som myndigheden skal give, skal være tilstrækkelig til, at  

 borgeren kan eller bør kunne indse, at ændringen gør det  

 muligt, at pågældende ikke helt eller delvist har ret til  

 ydelsen.
Hvis myndighedens oplysninger ikke er tilstrækkeligt  

 præcise, og myndigheden ikke senere kan dokumentere, at borgeren har  

 fået besked om oplysningspligten og dens omfang, vil det være  

 vanskeligt for myndigheden at godtgøre, at borgeren har vidst, at  

 ydelsen blev modtaget med urette og derfor skal betale ydelsen tilbage.
Det  

 vil ligeledes normalt være vanskeligt i en retssag at føre bevis  

 for, at en borger har handlet groft uagtsom eller forsætligt, og dermed  

 vanskeligt at dømme vedkommende for overtrædelse af den nye  

 straffebestemmelse i § 12 b eller straffelovens bedrageribestemmelse,  

 hvis myndigheden ikke har informeret borgeren om præcis hvilke  

 ændringer, der kan medføre, at ydelsen modtages med urette.
 For en nærmere beskrivelse af den ny  

 straffebestemmelse i § 12 b, henvises til de specielle  

 bemærkninger til bestemmelsen.
Til retssikkerhedslovens § 12 a Kontrolbestemmelsen Eftersynet er et led i den almindelige kontrol med  

 udbetalingen af de sociale og beskæftigelsesmæssige ydelser.
Der  

 kan kun foretages kontrol af borgerens løn- og  

 ansættelsesforhold, hvis borgeren søger om eller får en  

 ydelse, der er omfattet af denne lov, jf. § 2, stk. 4, eller hvis  

 borgeren modtager en ydelse, som beregnes på grundlag af  

 ægtefællernes samlede indtægter.
Anvendelsesområdet  

 for loven eller dele heraf, fremgår af bekendtgørelse nr. 1187  

 af 12. december 2002 om retssikkerhed og administration på det sociale  

 område.
Det er den kommune, som virksomheden ligger i, som alene  

 eller sammen med andre myndigheder kan foretage eftersynet.
Det er den  

 konkrete virksomhed i kommunen, som eftersynet kan foretages i, uanset at  

 virksomheden måtte have hovedsæde i en anden kommune.
Foretages eftersynet i samarbejde med andre myndigheder,  

 f.eks.
Arbejdsdirektoratet, skal de respektive myndigheder hver især  

 følge hjemlen i deres egen lovgivning.
Adgangen til at foretage eftersyn er begrænset til  

 lokaler m.v., der benyttes af virksomheder.
Der skabes derfor ikke adgang for  

 offentlige myndigheder til at foretage eftersyn uden retskendelse i private  

 hjem.
 Kommunen skal ved kontrollen legitimere sig på  

 behørig vis og de øvrige deltagere i eftersynet skal  

 redegøre for, hvilken myndighed vedkommende repræsenterer, hvis  

 kontrollen foretages i samarbejde med andre myndigheder.
Personer, der ved kontrollen skønnes at  

 udføre beskæftigelse i virksomheden, kan anmodes om at oplyse  

 navn, adresse og fødselsdato samt ansættelsesperiode og  

 løn- og ansættelsesvilkår.
Adgangen til at få  

 oplysninger om ansatte svarer således til den adgang, som de statslige  

 told- og skattemyndigheder fik i 2002 til efter kildeskattelovens § 86,  

 stk. 4, til at få oplysninger om de ansatte og deres arbejds- og  

 lønforhold m.v.
Kommunen kan efterse alt materiale, der vedrører  

 borgerens ansættelses- og lønforhold.
Det gælder uanset om  

 oplysningerne findes i et manuelt eller elektronisk register.
Løst  

 papirmateriale, der ikke findes i et manuelt eller edb-register, kan  

 ligeledes indgå i kommunens eftersyn.
 Eftersynet skal gennemføres således, at den  

 erhvervsdrivende ikke forhindres i at udføre sin daglige  

 virksomhed.
Der kan opstå situationer, hvor politiets bistand  

 kan blive nødvendig.
Det forudsættes, at bistanden kun ydes,  

 hvor det er absolut nødvendigt.
Der er indsat en  

 bemyndigelsesbestemmelse, hvorefter socialministeren efter forhandling med  

 justitsministeren og beskæftigelsesministeren kan fastsætte  

 nærmere regler herom.
Der er tale om en stikprøvekontrol i virksomheder.  

 Kontrollen kan ikke bruges i forhold til at oplyse konkrete sager, f.eks. en  

 konkret tilbagebetalingssag.
I disse tilfælde anvendes de almindelige  

 sagsbehandlingsregler, herunder oplysningspligtsreglerne.
Hvor der foreligger  

 mistanke om et strafbart forhold, skal sagen behandles efter retsplejelovens  

 regler.
 Eftersynet omfatter også selvstændige  

 erhvervsdrivende, herunder også tilfælde, hvor  

 ægtefællen er ansat hos den selvstændigt  

 erhvervsdrivende.
 Hvis de oplysninger, der er fremkommet ved eftersynet  

 indgår i en sag, der behandles efter denne lov, skal der  

 partshøres om oplysningerne i overensstemmelse med forvaltningslovens  

 regler.
Til retssikkerhedslovens § 12 b Straffebestemmelsen Det foreslås, at der i § 12 b indsættes  

 en bestemmelse, der giver mulighed for at straffe for grov uagtsom  

 vildledelse af myndighederne.
Bestemmelsen giver mulighed for at straffe den,  

 der groft uagtsomt fremkalder, bestyrker eller udnytter en vildfarelse hos  

 myndigheden ved at afgive urigtige eller vildledende oplysninger, eller ved  

 at undlade at give oplysninger om forhold, der har betydning for  

 hjælpen, jf. § 11, stk. 1, nr. 1, og stk. 2.
 Bestemmelsen har således nær sammenhæng  

 med § 11, stk. 1, nr. 1, og stk. 2, hvorefter myndigheden kan anmode  

 borgerne om at få de oplysninger frem, der er nødvendige for at  

 afgøre, hvilken hjælp de er berettiget til, samt til at oplyse  

 om fremtidige ændringer, der kan have betydning for hjælpen.
Betingelser for anvendelsen af bestemmelsen Bestemmelsen kan kun anvendes for vildledelse af  

 myndighederne i forbindelse med behandling af sager, der er omfattet af  

 retssikkerhedsloven.
Der henvises til § 1 i bekendtgørelse nr.  

 1187 af 12. december 2002 om retssikkerhed og administration på det  

 sociale område (Regler om anvendelsesområdet for lov om  

 retssikkerhed og administration på det sociale område, behandling  

 af klager, praksiskoordinering, amtskommunale brugerråd, statistik  

 m.v.), der angiver anvendelsesområdet for retssikkerhedsloven.
Efter den ny bestemmelse kan der kun idømmes straf,  

 hvis borgeren ikke for det samme forhold kan idømmes en hårdere  

 straf efter straffeloven.
Det drejer sig primært om  

 bedrageribestemmelsen i § 279. Er der i forbindelse med  

 ansøgningen afgivet urigtige oplysninger i en skriftlig  

 erklæring, kan der blive tale om overtrædelse af straffelovens  

 § 163 om afgivelse af urigtige erklæringer.
Der kan desuden blive  

 tale om straf for dokumentfalsk, jf. straffelovens § 171, f.eks. ved  

 indgivelse af falske lønsedler til myndigheden.
§ 12 b svarer til straffelovens bedrageribestemmelse  

 i § 279, blot med den forskel, at der efter den nye bestemmelse kan  

 straffes for grov uagtsomhed.
Det betyder blandt andet følgende:
Vildfarelsen Anvendelsen af bestemmelsen i § 12 b  

 forudsætter, at borgeren med sin adfærd har bragt myndigheden i  

 en vildfarelse om forhold, der har betydning for myndighedens vurdering af,  

 om borgeren er berettiget til at modtage ydelsen.
Borgeren kan kun straffes for at afgive urigtige eller  

 vildledende oplysninger eller for at fortie forhold, der har betydning for  

 afgørelsen.
Bedømmelsen af, hvilke oplysninger, der har  

 betydning for afgørelsen, hænger sammen med § 10 i  

 lovforslaget, hvorefter det er myndigheden, der har ansvaret for, at sager  

 efter den sociale lovgivning er oplyst i tilstrækkeligt omfang.
Det er  

 således myndigheden, som skal bedømme, hvilke oplysninger  

 borgeren skal bidrage med, jf. § 11.
En borger, der ikke ønsker at medvirke, jf.  

 § 11, stk. 1, kan ikke straffes efter § 12 b.
Der er i dette  

 tilfælde ikke tale om fortielse af oplysninger, der har resulteret i en  

 vildfarelse hos myndigheden, idet myndigheden er bekendt med, at der mangler  

 oplysninger i sagen.
Myndigheden skal, jf. § 11 b, fortsat behandle  

 sagen ud fra de foreliggende oplysninger, og kan ikke over for borgeren  

 gøre gældende, at vedkommende vil blive straffet efter § 12  

 b, hvis borgeren ikke medvirker.
Borgeren kan dog ikke under påskud af at  

 påberåbe sig retten til ikke at medvirke til sagsoplysningen  

 fortie forhold, der bringer myndigheden i en vildfarelse om de faktiske  

 forhold, der lægges til grund for myndighedens vurdering af, om  

 borgeren er berettiget til at modtage ydelsen.
Denne situation vil være  

 omfattet af § 12 b, jf. nedenfor.
Det svigagtige forhold og myndighedens formuetab Borgeren skal med afgivelsen af de urigtige eller  

 vildledende oplysninger eller fortielser fremkalde, bestyrke eller udnytte en  

 vildfarelse hos myndigheden om borgerens berettigelse til at modtage en  

 ydelse.
Dette kan ske ved positivt at afgive forkerte eller vildledende  

 oplysninger eller ved at fortie oplysninger, der har betydning for  

 afgørelsen.
Det er samtidig et krav, at myndigheden har lidt et  

 formuetab som følge af vildfarelsen.
 Med fremkaldelse af en vildfarelse menes, at borgeren  

 positivt skal have bidraget til myndighedens vildfarelse ved at afgive  

 urigtige oplysninger, f.eks. om at borgeren ikke har formue.
 Med bestyrkelse menes, at borgeren forstærker en  

 allerede bestående vildfarelse hos myndigheden, ved f.eks. at  

 underbygge fejlagtige slutninger med overbevisende detaljer.
 Med udnyttelse menes, at borgeren benytter sig af en  

 vildfarelse, der i forvejen er hos myndigheden, ved f.eks. at undlade at  

 berigtige relevante faktiske oplysninger, som myndigheden fejlagtigt  

 lægger til grund for afgørelsen.
 Bestemmelsen finder anvendelse, hvis borgeren ved sin  

 adfærd fremkalder, bestyrker eller udnytter en vildfarelse forud for  

 sagens afgørelse eller ved senere opfølgning af sagen.  

 Bestemmelsen finder ligeledes anvendelse, hvis borgeren senere undlader at  

 oplyse myndighederne om ændringer, der kan have betydning for  

 hjælpen, jf. § 11, stk. 2, og derved bestyrker eller udnytter en  

 vildfarelse hos myndigheden om, at borgeren fortsat er berettiget til at  

 modtage ydelsen.
De subjektive betingelser for straf Der kan alene straffes for overtrædelse af  

 bestemmelsen, hvis borgeren groft uagtsomt har fremkaldt, bestyrket eller  

 udnyttet en vildfarelse hos myndigheden.
Med en forenklet beskrivelse af  

 begrebet grov uagtsomhed, kan man sige, at borgeren burde have indset, at  

 myndigheden var eller blev bragt i en vildfarelse.
Borgeren skal derfor have en viden om, i hvilke  

 tilfælde afgivelse af urigtige eller vildledende oplysninger eller  

 fortielse vil kunne bringe myndigheden i en vildfarelse.
En  

 forudsætning for at borgeren har denne viden er, at myndigheden ved  

 sagens oplysning anmoder borgeren om de oplysninger, myndigheden skal bruge  

 for at afgøre om hjælpen kan ydes, jf. § 10 om  

 officialprincippet.
Det er ligeledes vigtigt, at myndigheden skriftligt  

 oplyser borgeren om, hvilke ændringer, der kan have betydning for  

 hjælpen, jf. § 12, stk. 1, nr. 3. Der henvises til de specielle  

 bemærkninger til § 12.
Strafferammen Straffen for overtrædelse af den ny bestemmelse er  

 bøde.
Forsøg på overtrædelse af bestemmelsen kan  

 ikke straffes, jf. straffelovens § 21, stk. 3, hvorefter der kun kan  

 straffes for forsøg, hvis der er foreskrevet højere straf end  

 fængsel i fire måneder.
Til retssikkerhedslovens § 12 c Udveksling af oplysninger mellem sygehuse og kommuner Der er etableret et system, som gør det teknisk  

 muligt at udveksle oplysninger automatisk i elektronisk form mellem  

 kommunerne og sygehusene om indlæggelse på og udskrivning fra  

 sygehus.
Udvekslingen kan ske i form af et indlæggelsesadvis og et  

 udskrivningsadvis, som sendes fra sygehuset til kommunen, hvorefter kommunen  

 sender et indlæggelsessvar til sygehuset, som har afsendt advis.
Formålet med systemet er blandt andet, at kommunerne  

 straks får oplysninger om indlæggelse og udskrivning,  

 således at ydelser fra hjemmeplejen m.v. kan bringes midlertidigt til  

 ophør eller sættes i værk umiddelbart i forlængelse  

 af patientens indlæggelse og udskrivning.
Formålet er desuden, at  

 kommunerne kan foretage en hurtig opfølgning af sager efter § 24  

 i lov om dagpenge ved sygdom og fødsel.
Systemet fungerer teknisk således, at sygehusenes  

 patientadministrative systemer automatisk sender meddelelser om alle indlagte  

 patienter til kommunernes centrale Sags- og Advissystem, hvis sygehuset er  

 tilmeldt systemet.
De kommuner, som har abonnement på  

 sygehusopholdsmeddelelser, får adviser om de indlagte patienter, der er  

 oprettet i kommunens Sags- og Advissystem, for eksempel som modtagere af  

 ydelser fra hjemmeplejen.
Meddelelser om personer, der ikke er oprettet i  

 kommunens system, frasorteres automatisk og meddelelsen slettes.
En indlæggelsesadvis indeholder kun oplysning om  

 patientens kommunenummer, patientens personnummer og sygehusafdeling.  

 Kommunens indlæggelsessvar indeholder oplysninger om afsenderkommune og  

 oplysninger om kontaktperson i kommunen.
Udskrivningsadvis indeholder  

 oplysninger om patientens personnummer, dato og tidspunkt for udskrivningen  

 og oplysning om, hvad patienten er udskrevet til.
 Det foreslås, at der etableres et retsgrundlag i  

 forslagets § 12 c , som regulerer kommunernes anvendelse af det centrale  

 Sags- og Advissystem, der giver mulighed for, at sygehuse og kommuner kan  

 udveksle de nævnte oplysninger uden at indhente patientens  

 samtykke.
 Udvekslingen af oplysninger bør kunne ske uden  

 indhentelse af patientens forudgående samtykke, da der i praksis vil  

 forekomme situationer, hvor det på grund af patientens helbredsforhold  

 ikke vil være praktisk muligt eller unødigt bebyrdende for  

 patienten at afgive samtykke.
 Det forudsættes, at udvekslingen af de omhandlede  

 advis sker på en sikkerhedsmæssig forsvarlig måde, jf.  

 Justitsministeriets bekendtgørelse nr. 528 af 15. juni 2000 om  

 sikkerhedsforanstaltninger til beskyttelse af personoplysninger, som  

 behandles af den offentlige forvaltning.
Kommuner og sygehuse har ikke pligt til at anvende det  

 centrale Sags- og Advissystem.
I tilfælde, hvor kommuner og sygehuse  

 indgår aftaler at udveksle advis elektronisk på andre måder  

 end ved brug af det centrale Sags- og Advissystem, er det en  

 forudsætning, at udvekslingen sker sikkerhedsmæssigt forsvarligt.  

 Det er ligeledes en forudsætning, at systemet ikke videregiver andre  

 oplysninger end de nævnte advis og ikke gør det muligt for andre  

 end den relevante sagsbehandler i kommunen og på sygehuset at  

 læse de pågældende advis.
Bestemmelsen giver alene mulighed for at udveksle de  

 elektroniske oplysninger, som indgår i de omtalte indlæggelse og  

 udskrivningsadvis samt indlæggelsessvar.
Denne begrænsning  

 skyldes, at udvekslingen sker automatisk og uden patientens samtykke.
Den  

 foreslåede bestemmelse giver ikke hjemmel til, at sygehusene og  

 kommunerne kan aftale at udveksle andre oplysninger elektronisk uden  

 borgerens samtykke, så som oplysninger om diagnose, behandling eller  

 medicinering.
Til § 2 Til nr. 1 Der er tale om en redaktionel konsekvensændring som  

 følge af omstruktureringen af de gældende §§ 10-11.
Til § 3 Til nr. 1 Der er tale om en redaktionel konsekvensændring som  

 følge af omstruktureringen af de gældende §§ 10-11.
Til § 4 Til nr. 1 Det foreslås, at loven træder i kraft den 1.  

 maj 2003.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om retssikkerhed og  

 administration på det sociale område, jf.  

 lovbekendtgørelse nr. 807 af 26. september 2002, som ændret ved  

 § 2 i lov nr. 1069 af 17. december 2002, foretages følgende  

 ændringer:
 1. Overskriften før  

 § 10 og §§ 10-12 ophæves og i stedet  

 indsættes:
 Oplysningspligt m.v.
 § 10. Personer, der søger om  

 eller får hjælp, har pligt til at medvirke til at få de  

 oplysninger frem, som er nødvendige for at afgøre, om eller  

 hvilken hjælp de er berettiget til.
 »Sagens oplysning m.v.
 § 10. Myndigheden har ansvaret for, at  

 sager, der behandles efter denne lov, er oplyst i tilstrækkeligt omfang  

 til, at myndigheden kan træffe afgørelse.
Stk. 2 Stk. 3. Myndigheden  

 skal oplyse om pligten til at medvirke og om adgangen til at indhente  

 oplysninger efter § 12. Myndigheden skal samtidig orientere om  

 konsekvenserne, hvis pågældende ikke vil medvirke eller ikke vil  

 give samtykke efter § 12, stk. 3.
 § 11.
1) at medvirke til at få de oplysninger  

 frem, som er nødvendige for at afgøre, hvilken hjælp, de  

 er berettiget til og 2) at lade sig undersøge hos en  

 læge eller blive indlagt til observation og behandling som led i  

 sagsbehandlingen.
 Stk. 2. Personer, der  

 får hjælp, har pligt til at oplyse om ændringer, der kan  

 have betydning for hjælpen.
 § 11.
Stk. 2.  

 Pågældende skal have skriftlig besked om 1) pligten til at give oplysninger, 2) hvilke typer af ændringer der kan  

 have betydning for hjælpen og 3) konsekvenserne af, at der ikke oplyses om  

 ændringerne.
§ 12. En myndighed kan forlange, at  

 personer, myndigheder m.v., der har kendskab til forholdene, giver  

 oplysninger, der er eller må anses for nødvendige for at  

 behandle en sag.
Dette gælder også oplysninger om en persons rent  

 private forhold eller andre fortrolige oplysninger, ligesom myndigheden kan  

 indhente lægejournaler, sygehusjournaler eller udskrifter heraf.
 Stk. 2. En myndighed  

 kan forlange, at der optages retsligt forhør i overensstemmelse med  

 retsplejelovens § 1018.
 Stk. 3. Myndigheden  

 skal forsøge at få samtykke til at indhente oplysninger efter  

 stk. 1.
Stk. 4. Oplysninger  

 om økonomiske forhold kan myndigheden kræve at få i  

 elektronisk form fra andre offentlige myndigheder samt  

 arbejdsløshedskasser.
Oplysningerne kan indhentes, selv om den person,  

 som oplysningerne vedrører, ikke bor i den kommune eller amtskommune,  

 som indhenter oplysningerne.
Oplysningerne kan indhentes som led i  

 behandlingen af en enkelt sag eller som led i en generel søgning til  

 brug for kontrol.
 § 11 a.
Stk. 2. Myndigheden  

 kan uden samtykke til brug for behandlingen af en enkelt sag eller til brug  

 for generel kontrol kræve oplysninger om økonomiske forhold om  

 den, der ansøger om eller får hjælp og dennes  

 ægtefælle, fra andre offentlige myndigheder samt  

 arbejdsløshedskasser.
Oplysningerne kan indhentes, selv om den person,  

 som oplysningerne vedrører, ikke bor i den kommune eller amtskommune,  

 som indhenter oplysningerne.
 Stk. 3. Ved klage til  

 Det Sociale Nævn eller Den Sociale Ankestyrelse og ved behandlingen af  

 sager i Den Sociale Sikringsstyrelse, kan samtykke til at indhente  

 oplysninger efter § 11 a, stk. 1, indhentes ved, at borgeren i den  

 skriftlige bekræftelse af, at en klage er modtaget, bliver gjort  

 opmærksom på, hvilke typer af oplysninger det kan blive  

 nødvendigt at indhente, og får en frist til eventuelt at  

 gøre indsigelse imod dette.
 § 11 b.
 § 11 c.
1) særlig støtte til børn  

 og unge efter kapitel 8 i lov om social service, hvor myndighederne kan  

 påbegynde en sag eller træffe afgørelse uden  

 forældrenes samtykke, 2) førtidspension, hvor myndigheden kan  

 påbegynde en sag eller træffe afgørelse i en sag uden at  

 den pågældende person selv har rettet henvendelse herom, jf.  

 § 17, stk. 2, i lov om social pension, 3) frakendelse af førtidspension, jf.  

 § 44 i lov om social pension, og 4) tilbagebetaling af sociale ydelser.
Stk. 2. Hvis er det  

 nødvendigt for behandlingen af en sag efter stk. 1, nr. 1, kan  

 myndigheden desuden uden samtykke anmode private, der har kendskab til  

 forholdene om at give oplysninger, der er nødvendige for at behandle  

 sagen.
Myndigheden skal ved anmodningen gøre opmærksom på,  

 at den adspurgte ikke er forpligtet til at svare.
 Stk. 3. I sager efter  

 stk. 1, nr. 1, kan myndigheden uden samtykke forlange oplysninger efter  

 § 11 a, stk. 1, og indhente oplysninger efter § 11 c, stk. 2, om  

 personer, der er part i sagen samt forældremyndighedsindehaverens  

 samlever eller ægtefælle.
 Stk. 4. Myndigheden  

 skal, uanset adgangen til at indhente oplysninger uden samtykke, jf. stk. 1,  

 2 og 3, forsøge at få samtykke til at indhente  

 oplysningerne.
Myndighedens oplysningspligt § 12. Myndigheden skal give  

 borgeren skriftlig besked om 1) myndighedens adgang til at indhente  

 oplysninger efter §§ 11 a og c og til at foretage kontrol efter  

 § 12 a, 2) konsekvenserne, hvis borgeren ikke  

 medvirker, jf. § 11 b, 3) hvilke typer af ændringer, der kan  

 have betydning for hjælpen og 4) muligheden for at borgeren kan blive  

 mødt med et tilbagebetalingskrav og eventuelt blive tiltalt for  

 bedrageri efter straffelovens § 279 og efter § 12 b i denne lov,  

 hvis borgeren ikke oplyser om ændringerne, jf. § 11, stk. 2.
Kontrol § 12 a.
Kommunen har til enhver tid  

 uden retskendelse adgang til en virksomheds lokaler m.v. med henblik  

 på at kontrollere de oplysninger om borgernes løn- og  

 arbejdsforhold, som ligger til grund for udbetaling af ydelser i sager, der  

 er omfattet af denne lov, jf. § 2, stk. 4. Det er den kommune, som  

 virksomheden ligger i, der kan foretage kontrollen.
Stk. 2. Kommunen kan  

 efterse virksomhedens registreringer om borgerens løn- og  

 arbejdsforhold, uanset om oplysningerne findes i et manuelt eller elektronisk  

 register.
Materiale, der skønnes at være af betydning for videre  

 kontrol, skal efter anmodning udleveres eller indsendes til kommunen.
 Stk. 3. Kommunen skal  

 forevise legitimation, inden eftersynet begynder.
 Stk. 4. Virksomhedens  

 indehavere og ansatte skal være kommunen behjælpelige ved  

 eftersynet.
 Stk. 5. Personer, der  

 er beskæftiget i virksomheden ved eftersynet, kan anmodes om at oplyse  

 navn, adresse og fødselsdato, ansættelsesperiode og løn-  

 og ansættelsesvilkår.
Stk. 6. Politiet yder  

 bistand til kommunen.
Socialministeren kan efter forhandling med  

 justitsministeren og beskæftigelsesministeren fastsætte  

 nærmere regler herom.
Straf § 12 b.
Med mindre højere  

 straf kan idømmes efter anden lovgivning, straffes med bøde  

 den, der ved grov uagtsomhed fremkalder, bestyrker eller udnytter en  

 vildfarelse hos myndigheden ved at afgive urigtige eller vildledende  

 oplysninger, eller ved at undlade at give oplysninger om forhold, der har  

 betydning for hjælpen, jf. § 11, stk. 1, nr. 1, og § 11, stk.  

 2, og derved påfører myndigheden et formuetab.
Anden udveksling af oplysninger § 12 c.
Til brug for  

 tilrettelæggelsen af omsorgsopgaver m.v. efter kapitel 14 i lov om  

 social service, lov om forebyggende hjemmebesøg til ældre m.v.  

 og lov om hjemmesygeplejerskeordninger, samt til brug for opfølgning  

 af sager efter § 24 i lov om dagpenge ved sygdom og fødsel kan  

 kommuner og sygehuse udveksle oplysninger om indlæggelse og udskrivning  

 fra sygehuse af borgere i kommunen.
Udvekslingen kan ske automatisk og uden  

 borgerens samtykke.« § 91.
1) når en person mod bedre vidende har  

 undladt at give kommunen oplysninger som krævet efter § 92,  

 stk. 4, i denne lov eller § 11 i lov om retssikkerhed og  

 administration på det sociale område, 2) når en person mod bedre vidende  

 uberettiget har modtaget ydelser efter denne lov, eller 3) når en person er omfattet af en  

 sanktion efter lov om arbejdsløshedsforsikring m.v.
§ 2 I lov om aktiv  

 socialpolitik, jf. lovbekendtgørelse nr. 614 af 26. juni 2001, som  

 ændret bl.a. ved § 1 i lov nr. 1037 af 17. december 2002 og senest  

 ved § 2 i lov nr. 1066 af 17. december 2002, foretages følgende  

 ændring:
 1. I § 91, nr. 1, ændres  

 »§ 11« til: »§ 11, stk. 2,«.
 § 24.
§ 3 I lov nr. 765 af 11.  

 september 2002 om børnetilskud og forskudsvis udbetaling af  

 børnebidrag, som ændret ved § 4 i lov nr. 1065 af 17.  

 december 2002, foretages følgende ændring:
 1. I § 24, stk. 1, ændres  

 »§ 11« til: »11, stk. 2,«.
§ 4 Loven træder i kraft den 1. maj 2003.
