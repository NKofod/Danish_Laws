Fremsat den 24. oktober 2001 af  

 trafikministeren (Jacob Buksti) Forslag til Lov om erstatningsansvar og ansvarsforsikring  

 for motordrevne køretøjer1) Lovens område § 1. Loven gælder for køretøjer, der er  

 forsynet med motor som drivkraft (motordrevet køretøj), og som  

 anvendes til færdsel på vej, der benyttes til almindelig  

 færdsel af en eller flere færdselsarter, jf. dog stk. 2.
 Stk. 2. Kørestole, der er konstrueret til en hastighed  

 på højst 15 km i timen, og som kun med væsentlig  

 konstruktiv forandring kan ændres til større hastighed, er ikke  

 omfattet af loven.
 Ansvarsgrundlaget m.v.
 § 2. Den, der er ansvarlig for et motordrevet  

 køretøj, skal erstatte skader, som køretøjet  

 volder ved færdselsuheld eller ved eksplosion eller brand, der  

 hidrører fra brændstofanlæg i køretøjet.
Stk. 2. Erstatningen for personskade eller tab af  

 forsørger kan nedsættes eller bortfalde, hvis skadelidte eller  

 afdøde forsætligt har medvirket til skaden.
Erstatningen kan  

 endvidere nedsættes og i særlige tilfælde bortfalde, hvis  

 skadelidte eller afdøde ved grov uagtsomhed har medvirket til  

 skaden.
 Stk. 3. Erstatningen for tingsskade kan nedsættes eller  

 bortfalde, hvis skadelidte forsætligt eller uagtsomt har medvirket til  

 skaden.
 § 3. Hvis et motordrevet køretøj volder skade  

 på anden måde end nævnt i § 2, stk. 1, skal den,  

 der er ansvarlig for køretøjet, betale erstatning efter  

 lovgivningens almindelige regler.
 § 4. Personskade eller tab af forsørger, der er en  

 følge af sammenstød mellem de i § 1 nævnte  

 køretøjer, erstattes efter bestemmelserne i § 2,  

 stk. 1 og 2.
 Stk. 2. Sker der tingsskade ved sammenstød mellem de i  

 stk. 1 nævnte køretøjer, afgøres det under  

 hensyn til de foreliggende omstændigheder, om og med hvor stort et  

 beløb erstatning bør ydes.
 § 5. Erstatningsansvaret efter §§ 2-4 påhviler den  

 ejer eller bruger, der benytter køretøjet eller lader det  

 benytte.
 Stk. 2. Føreren er erstatningsansvarlig efter  

 lovgivningens almindelige regler.
Forsikringspligt § 6. Krav om erstatning for skader forvoldt af motordrevne  

 køretøjer skal være dækket af en forsikring  

 i:
1)	Et ansvarsforsikringsselskab, der har Finanstilsynets tilladelse  

 (koncession) til at drive forsikringsvirksomhed, eller 2)	et udenlandsk forsikringsselskab, der har koncession i et andet land  

 inden for Den Europæiske Union eller i et andet land, der efter aftale  

 med EF har gennemført Rådets direktiv 92/49/EØF af 18.  

 juni 1992 om samordning af love og administrative bestemmelser  

 vedrørende direkte forsikringsvirksomhed, bortset fra livsforsikring,  

 og om ændring af direktiv 73/239/EØF og 88/357/EØF  

 (tredje skadesforsikringsdirektiv), og som i Danmark er anmeldt til  

 Finanstilsynet til at tegne ansvarsforsikring for motordrevne  

 køretøjer.
 Stk. 2. Alle forsikringsselskaber, der tegner  

 ansvarsforsikring for motordrevne køretøjer i Danmark, skal  

 være medlem af Dansk Forening for International  

 Motorkøretøjsforsikring (DFIM).
 Stk. 3. Alle forsikringsselskaber, der ønsker at tegne  

 ansvarsforsikring for registreringspligtige motordrevne  

 køretøjer i Danmark, skal herudover anmelde dette til  

 Centralregisteret for Motorkøretøjer.
 § 7. Den i § 6 nævnte forsikring skal dække  

 personskade eller tab af forsørger på indtil 79 mio. kr. og  

 tingsskade på indtil 16 mio. kr. for den ved en enkelt begivenhed  

 forårsagede skade.
Stk. 2. De i stk. 1 nævnte beløb reguleres  

 hvert år pr. 1. januar med 2 pct. tillagt tilpasningsprocenten for det  

 pågældende finansår, jf. lov om en satsreguleringsprocent.  

 De herefter fremkomne beløb afrundes til nærmeste med 1 million  

 delelige kronebeløb.
Trafikministeren bekendtgør hvert  

 år, hvilke reguleringer der skal finde sted.
 § 8. For motordrevne køretøjer, der skal  

 registreres eller godkendes, påhviler forsikringspligten ejeren eller  

 den person (brugeren), der har varig rådighed over  

 køretøjet.
 Stk. 2. For andre motordrevne køretøjer  

 påhviler forsikringspligten den, der bruger køretøjet  

 eller lader det bruge på vej.
Forsikringsselskabets hæftelse og regres § 9. Forsikringsselskabet hæfter umiddelbart over for  

 skadelidte for erstatning efter § 5, stk. 1.
 Stk. 2. En aftale mellem forsikringsselskabet og  

 forsikringstageren om, at selskabet skal have regres mod den, der efter  

 § 5 er ansvarlig for skaden, når forsikringsbegivenheden er  

 fremkaldt af den ansvarlige ved uagtsomhed, har kun retsvirkning, hvis  

 forsikringsbegivenheden er fremkaldt ved en uagtsomhed, der kan betegnes som  

 grov hensynsløshed.
Selvforsikrede køretøjer § 10. Motordrevne køretøjer, der tilhører  

 staten, en kommune eller en amtskommune, er undtaget fra forsikringspligt  

 efter § 6.
 Stk. 2. Er et køretøj ikke forsikret, jf.  

 stk. 1, hæfter den danske stat, den kommune, eller den  

 amtskommune, der ejer køretøjet, for erstatning i samme omfang  

 som et forsikringsselskab, i hvilket der er tegnet ansvarsforsikring efter  

 § 6.
Sagernes behandling § 11. Anlægger skadelidte sag mod forsikringsselskabet,  

 skal selskabet tilsige enhver, der er ansvarlig efter § 5, til ethvert  

 retsmøde med det varsel, som efter retsplejelovens § 175  

 gælder for vidner i borgerlige sager.
Tilsigelsen skal indeholde  

 oplysning om reglerne i stk. 2.
Stk. 2. Enhver, der tilsiges efter stk. 1, kan ved at  

 fremsætte begæring herom til retsbogen indtræde som part i  

 sagen.
Sker der ikke indtrædelse, er afgørelsen af  

 erstatningsspørgsmålet ved dom eller forlig bindende for  

 vedkommende.
§ 12. Hvis der rejses tiltale for en skadeforvoldende  

 lovovertrædelse, der kan medføre erstatningsansvar efter denne  

 lov, skal der gives den eller de skadelidte lejlighed til at  

 påstå erstatning.
Hvis der ikke opnås forlig om  

 erstatningen, skal erstatningspåstandene påkendes under sagen,  

 selv om straf ikke pålægges tiltalte.
 Stk. 2. I særlige tilfælde, hvor erstatningskravet  

 angår materiel skade og er af indviklet beskaffenhed, kan retten dog,  

 efter at forlig forgæves er prøvet, nægte kravets  

 forfølgning under straffesagen.
 § 13. Påkendelse af erstatningsspørgsmålet  

 kan ske før eller efter afgørelsen af spørgsmålet  

 om straf.
 Stk. 2. Det forsikringsselskab, i hvilket der er tegnet  

 ansvarsforsikring for det køretøj, som tiltalte benyttede,  

 eller den, der efter § 10, stk. 2, hæfter for den skete  

 skade, anses for erstatningsspørgsmålets vedkommende som part i  

 sagen og skal tilsiges til ethvert retsmøde med det varsel, som efter  

 retsplejelovens § 175 gælder for vidner i straffesager.
Stk. 3. Påhviler der efter § 5 andre end tiltalte  

 erstatningsansvar, skal disse tillige tilsiges til ethvert retsmøde  

 med det i stk. 2 nævnte varsel.
Bestemmelserne i § 11,  

 stk. 1, 2. pkt., og stk. 2, finder tilsvarende anvendelse.
 Stk. 4. Når erstatningsspørgsmålet  

 påkendes under sagen, kan retten i overensstemmelse med bestemmelserne  

 i retsplejelovens kapitel 30 pålægge rettergangsbøder og  

 sagsomkostninger.
 § 14. Ankes en straffesag, under hvilken  

 erstatningsspørgsmålet er blevet påkendt, anses enhver,  

 der for erstatningsspørgsmålets vedkommende har været part  

 i den indankede sag, tillige som part under anken, hvis  

 erstatningsspørgsmålet tages under påkendelse.
 Stk. 2. Den i retsplejelovens § 996 nævnte adgang  

 til at anke i den borgerlige retsplejes former står åben for  

 enhver, der, for så vidt angår  

 erstatningsspørgsmålet, har været part i sagen.
 Stk. 3. Med hensyn til anke betragtes en særskilt  

 påkendelse af straffe- eller erstatningspåstanden som en  

 selvstændig dom.
 Stk. 4. Retsplejelovens § 995, stk. 4, finder ikke  

 anvendelse i de sager, der er nævnt i § 12.
§ 15. Hvis spørgsmålet om straf for en  

 skadeforvoldende lovovertrædelse, der kan medføre  

 erstatningsansvar efter denne lov, er afgjort ved udenretligt  

 bødeforelæg, skal politiet efter anmodning fra en skadelidt  

 indbringe erstatningsspørgsmålet for den ret, for hvilken der  

 ellers ville være blevet rejst tiltale.  

 Erstatningsspørgsmålet behandles herefter, som om der var rejst  

 tiltale i sagen. § 12, stk. 2, § 13, stk. 2-4, og  

 § 14, stk. 2 og 4, finder tilsvarende anvendelse.
Politiet skal  

 underrette de skadelidte om deres adgang til at forlange  

 erstatningsspørgsmålet indbragt for retten.
Ansvar efter lov om fragtaftaler ved international  

 vejtransport § 16. Bestemmelserne i denne lov finder ikke anvendelse  

 på en fragtførers ansvar, hvis dette er omfattet af lov om  

 fragtaftaler ved international vejtransport.
 Bemyndigelsesbestemmelser m.v.
 § 17. Trafikministeren udpeger eller anerkender et  

 erstatningsorgan, der kan udbetale erstatning til skadelidte, som er  

 berettiget til erstatning for tab eller skade som følge af uheld i en  

 anden medlemsstat af Den Europæiske Union end den, hvor den skadelidte  

 er bosat, forvoldt af køretøjer, der er forsikret og  

 hjemmehørende i en medlemsstat.
 Stk. 2. Trafikministeren kan fastsætte nærmere  

 regler om udbetaling af erstatning samt om erstatningsorganets  

 sagsbehandling.
 § 18. Trafikministeren udpeger eller anerkender et  

 informationskontor, der kan bistå skadelidte med blandt andet  

 identifikation af det skadevoldende køretøj, korrekt  

 skadebehandlingsrepræsentanter og  

 motorkøretøjsansvarsforsikringsselskab.
 Stk. 2. Trafikministeren kan fastsætte nærmere  

 regler om informationskontorets virksomhed, herunder dets sagsbehandling.
 § 19. Trafikministeren kan fastsætte regler om:
 1)	I hvilket omfang forsikringen i medfør af § 6 skal  

 dække skade forvoldt i udlandet.
 2)	Forsikringspligtens gennemførelse, herunder om  

 motorkøretøjsansvarsforsikringsselskabernes pligt til at  

 deltage i en gensidig hæftelsesordning i tilfælde af, at et  

 motorkøretøjsansvarsforsikringsselskab ikke opfylder sine  

 forfaldne erstatningsforpligtelser i henhold til de tegnede lovpligtige  

 motorkøretøjsansvarsforsikringer.
 3)	Betingelser for betaling af løbende ydelser til DFIM.
 4)	Undtagelser fra forsikringspligten i § 6, for så vidt  

 angår motordrevne køretøjer, der tilhører fremmede  

 stater eller internationale organisationer.
 5)	Betaling af erstatning for skader, der forvoldes i udlandet af  

 selvforsikrede køretøjer.
 6)	Funktionerne for de skadebehandlingsrepræsentanter udenlandske  

 forsikringsselskaber udpeger i Danmark, herunder tidsfrister for  

 sagsbehandlingstiden m.v.
 7)	Anvendelse eller gennemførelse af Den Europæiske Unions  

 forordninger og direktiver om erstatning og forsikring for  

 motorkøretøjer.
 § 20. Trafikministeren kan bemyndige Færdselsstyrelsen  

 eller en anden under Trafikministeriet oprettet styrelse eller tilsvarende  

 institution til at udøve de beføjelser, der i denne lov er  

 tillagt trafikministeren.
 Stk. 2. Trafikministeren kan fastsætte regler om  

 adgangen til at påklage afgørelser, der er truffet i henhold til  

 stk. 1, herunder at afgørelserne ikke skal kunne indbringes for  

 ministeren.
 Udpantning m.v.
§ 21. Præmier for forsikringen er tillagt  

 udpantningsret.
Uanset om forsikring er tegnet for et større  

 beløb end efter § 7, omfatter denne bestemmelse hele  

 præmien.
 Stk. 2. Ved registrering m.v. af forsikringsbevis for et  

 motordrevet køretøj betales 7 kr. af vedkommende  

 forsikringsselskab.
Strafbestemmelser § 22. Med bøde straffes den, der overtræder  

 § 6.
 Stk. 2. I forskrifter, der udstedes i medfør af loven,  

 kan der fastsættes straf af bøde for overtrædelse af  

 reglerne i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter bestemmelserne i straffelovens 5. kapitel.
 § 23. I færdselsloven, jf. lovbekendtgørelse nr.  

 712 af 2. august 2001, foretages følgende ændringer og  

 ophævelser:
 1. I § 63, stk. 6, ændres »§ 105« til:  

 »§ 6 i lov om erstatningsansvar og ansvarsforsikring af motordrevne  

 køretøjer«.
 2. Kapitel 16 ophæves.
 3. I § 118, stk. 1, nr. 1, ændres »,  

 §§ 97-99 og § 105« til: »og §§ 97-99«.
 § 24. Loven træder i kraft den 1. oktober 2002, jf. dog  

 stk. 2.
 Stk. 2. § 17 og § 18 træder i kraft den 1.  

 januar 2002.
Bemærkninger til lovforslaget Almindelige bemærkninger 1. Indledning Det foreslås, at kapitel 16 i færdselsloven om  

 erstatningsansvar og ansvarsforsikring reguleres i en selvstændig lov.  

 Forslaget skal ses som en modernisering og forenkling af  

 færdselsloven.
Ved forslaget implementeres samtidig direktiv 2000/26/EF  

 om indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (Fjerde  

 motorkøretøjsforsikringsdirektiv), jf.
EF-tidende 2000 L 181,  

 side 65 ff.. Direktivet er optrykt som bilag 3 til lovforslaget.
Direktivet  

 forbedrer skadelidtes stilling for så vidt angår erstatning for  

 skader ved færdselsuheld med køretøjer forsikret i et  

 EU-land, der har fundet sted i et andet EU-land eller et tredjeland omfattet  

 af den såkaldte grønkortordning, herunder  

 spørgsmålet om udpegning af skadebehandlingsrepræsentanter  

 i de enkelte lande, oprettelse af informationskontor og erstatningsorgan.  

 Direktivets artikel 6, stk. 1, skal være implementeret inden den  

 20. januar 2002. Det øvrige direktiv skal være implementeret  

 inden den 20. januar 2003.
 Udover denne implementering er der ikke tilsigtet  

 indholdsmæssige ændringer af de nugældende bestemmelser i  

 færdselsloven.
2. Gældende ret Bestemmelserne om forsikring for  

 motorkøretøjer og erstatning for skade forvoldt af  

 motorkøretøjer fremgår af færdselslovens kapitel 16  

 (§§ 101   116).
 Bestemmelserne regulerer, hvornår der er tale om en  

 skade omfattet af færdselsloven, ansvarsgrundlaget for skaden og hvilke  

 typer skader, der er omfattet.
Det fremgår af færdselslovens § 1, at  

 loven kun gælder for færdsel på vej, som benyttes til  

 almindelig færdsel af en eller flere færdselsarter.
Dette  

 indebærer, at færdselslovens krav om forsikringspligt og  

 erstatning alene gælder for køretøjer, som anvendes til  

 færdsel på områder omfattet af § 1.
Det fremgår af færdselslovens § 101, at  

 bestemmelserne kun omfatter motordrevne køretøjer.
Det er i  

 henhold til færdselslovens § 2, nr. 12 og 13, bil, motorcykel,  

 traktor, motorredskab og knallert.
Dette betyder, at f.eks. cykler,  

 el-cykler, heste m.v. ikke er omfattet af bestemmelserne.
2.1. Ansvarsgrundlaget Udgangspunktet for ansvarsgrundlaget er, at ejeren eller  

 brugeren af køretøjet er omfattet af et objektivt ansvar.
 Det objektive ansvar omfatter i henhold til § 101,  

 stk. 1, dog kun tilfælde, hvor skaden er forvoldt ved et  

 færdselsuheld   det vil sige påkørsel, sammenstød,  

 væltning eller andre kørselsuheld - eksplosion eller brand,  

 når denne stammer fra brændstofanlægget i  

 køretøjet.
Er skaden opstået på anden måde,  

 omfatter ansvaret lovgivningens almindelige regler, det vil sige som  

 udgangspunkt culpareglen, jf. § 102. Som eksempel herpå kan  

 nævnes, at en cyklist kommer til skade ved at køre ind i en  

 parkeret bil.
I dette tilfælde vil bilejeren kun være  

 erstatningsansvarlig, hvis bilen har være parkeret uforsvarligt, det  

 vil sige, at ejeren eller føreren af bilen har parkeret den på  

 så uforsvarlig måde, at vedkommende burde have vidst, at dette  

 ville kunne resultere i et uheld.
Begrænsningen i § 101 til alene at omfatte ejer  

 eller bruger af køretøjet indebærer, at  

 færdselslovens særlige ansvarsbestemmelser ikke omfatter  

 førere, der ikke er ejer eller bruger af køretøjet,  

 f.eks. en chauffør.
Førere vil alene være omfattet af den  

 øvrige lovgivnings regler om ansvar, det vil sige culpareglen.  

 Fastlæggelsen af, hvem der er erstatningsansvarlig som ejer, bruger  

 eller fører af køretøjet vil normalt ikke have betydning  

 for den skadelidte, idet dennes erstatningskrav vil være dækket  

 af den lovpligtige ansvarsforsikring, jf. § 105, og dermed af det  

 objektive ansvar.
Det kan derimod have betydning for  

 ansvarsforsikringsselskabets mulighed for at foretage regres overfor  

 skadevolderen.
 Formålet med den lovpligtige ansvarsforsikring er at  

 sikre, at skadelidte får erstatning uden hensyn til skadevolders  

 betalingsevne, jf. nærmere under pkt. 2.2. Selve  

 erstatningsudmålingen følger ikke af færdselsloven, men af  

 erstatningsansvarsloven.
Efter færdselslovens § 101, stk. 2, kan  

 erstatning for personskade eller tab af forsøger nedsættes eller  

 bortfalde, hvis skadelidte eller afdøde forsætligt har medvirket  

 til skaden.
Har denne medvirken karakter af grov uagtsomhed, kan erstatningen  

 nedsættes eller i særlige tilfælde bortfalde.
Simpel  

 uagtsomhed kan aldrig medføre nedsættelse eller bortfald af  

 erstatningen.
 Ved tingsskade kan erstatningen nedsættes eller  

 bortfalde både ved forsætlig, grov eller simpel uagtsom  

 medvirken.
Det fremgår dels af Betænkning nr. 1036 af  

 1985 om erstatning og forsikring for skade opstået ved benyttelse af  

 motordrevne køretøjer s. 138   140, dels af domspraksis, at det  

 objektive ansvar ikke omfatter føreren af køretøjet.  

 Føreren kan således som udgangspunkt ikke få erstatning i  

 medfør af sin egen lovpligtige ansvarsforsikring for skader,  

 vedkommende pådrager sig i forbindelse med ulykker, hvor der ikke er  

 andre køretøjer involveret.
I praksis har nogle  

 forsikringsselskaber dog valgt at udbyde den almindelige lovpligtige  

 ansvarsforsikring med en dækning også for føreren.
 Ved sammenstød mellem to motordrevne  

 køretøjer fremgår det af § 103, stk. 1, at  

 personskade og tab af forsøger erstattes efter reglerne i § 101,  

 stk. 1-2. Dette indebærer, at en fører som udgangspunkt  

 altid vil have krav på erstatning på objektivt grundlag fra den  

 anden implicerede i sammenstødet, selv om føreren må  

 betragtes som den, der er skyld i sammenstødet, idet erstatningskravet  

 kun kan nedsættes, såfremt skadelidte forsætligt eller ved  

 grov uagtsomhed har medvirket til skaden, jf. § 101, stk. 2. Ved  

 tingsskade som følge af sammenstødet skal der derimod ske en  

 afvejning af skylden på begge sider.
Forsikringsselskabet hæfter direkte overfor  

 skadelidte, jf. færdselslovens § 108, stk. 1.  

 Forsikringsselskabet hæfter således også over for skadelidt  

 tredjemand, hvis køretøjet f.eks. er stjålet.  

 Forsikringsselskabet vil i sådanne tilfælde have regres mod  

 føreren af det stjålne køretøj.
Bestemmelsen  

 afviger fra den almindelige bestemmelse i forsikringsaftaleloven, hvorefter  

 skadelidte først kan anlægge sag mod selskabet, når  

 vedkommende har fået dom over den sikrede eller har sluttet forlig med  

 denne om erstatningen.
Forsikringsselskabets direkte hæftelse over for  

 skadelidte omfatter også rentekravet.
 For at lette skadelidtes adgang til at kræve  

 erstatningsspørgsmålet afgjort, bestemmer færdselslovens  

 §§ 110-115 fremgangsmåden for sagernes behandling ved domstolene.  

 Den væsentligste bestemmelse er § 111, hvoraf fremgår, at  

 der i forbindelse med en eventuel straffesag for  

 færdselslovsovertrædelser også skal tages stilling til  

 erstatningsspørgsmålet, medmindre dette ordnes  

 forligsmæssigt.
 Derudover bestemmes sagernes behandling ved domstolene,  

 herunder blandt andet, hvem der skal tilsiges, hvem der er part i sagen  

 (§ 110 og § 112), hvornår skadelidte skal have ret til at  

 påstå erstatning (§ 111), hvornår der skal ske  

 påkendelse af erstatningsspørgsmålet (§ 112),  

 hvorledes erstatningsspørgsmålet stiller sig i tilfælde af  

 anke (§ 113), og hvorledes erstatningsspørgsmålet  

 afgøres, når den underliggende straffesag er afgjort ved  

 udenretlige bødeforlæg (§ 115).
2.2. Forsikringspligt Efter færdselslovens § 105 skal alle  

 motordrevne køretøjer være omfattet af en forsikring i et  

 ansvarsforsikringsselskab.
Det fremgår af § 50 i  

 bekendtgørelse nr. 1350 af 18. december 2000 om registrering og syn af  

 motorkøretøjer, at det er en betingelse for registreringen, at  

 der foreligger bevis for, at der er tegnet en ansvarsforsikring for  

 køretøjet.
Hvis denne ikke foreligger, afvises registreringen  

 eller   hvis der er udleveret foreløbig registreringsattest og  

 nummerplader   inddrages disse af politiet, jf. bekendtgørelsens  

 § 61. Endvidere kan manglende forsikring straffes med bøde, jf.  

 færdselslovens § 118.
 For registreringspligtige køretøjer  

 påhviler forsikringspligten ejeren eller den person, der har varig  

 rådighed over køretøjet (en registreret bruger). For  

 ikke-registreringspligtige køretøjer, som f.eks. 30-km  

 knallert, påhviler forsikringspligten den, der bruger  

 køretøjet eller lader det bruge på vej, jf.  

 færdselslovens § 106.
I henhold til færdselslovens § 109 er  

 motordrevne køretøjer, der tilhører staten, en kommune  

 eller en amtskommune, undtaget fra forsikringspligten.
Staten eller den  

 kommune eller amtskommune, der ejer køretøjet hæfter for  

 erstatning for skader, som er forvoldt ved anvendelse af  

 køretøjet i samme omfang, som havde det været omfattet af  

 den lovpligtige forsikring.
Færdselslovens bestemmelser suppleres af  

 bekendtgørelse nr. 1171 af 16. december 1992 om ansvarsforsikring for  

 motordrevne køretøjer m.v., der fastsætter nærmere  

 regler om forsikringspligten.
Bekendtgørelsen er ændret ved  

 bekendtgørelse nr. 651 af 8. juli 1994 og bekendtgørelse nr.  

 148 af 7. marts 1995.
2.3. Grønkortordningen Det grønne kort er et internationalt  

 forsikringsbevis, der udfærdiges af et nationalt forsikringsselskab.  

 Beviserne trykkes på grønt papir, deraf navnet.
Grønkortordningen blev oprettet ved en henstilling  

 i 1949 fra en arbejdsgruppe under transportkomitéen i De Forenede  

 Nationers Økonomiske Europa-Kommission.
Ordningen har været i  

 kraft siden 1954 og har til formål at understøtte og forenkle  

 den mellemstatslige motorkøretøjstrafik.
Igennem  

 grønkortordningen har landene sluttet aftale med hinanden om gensidig  

 gyldighed af motorkøretøjsforsikringer.
 På nuværende tidspunkt er følgende  

 lande medlem af grønkortordningen: Albanien, Andorra, Belgien,  

 Bosnien-Herzegovina, Bulgarien, Cypern, Danmark, Estland, Finland, Frankrig,  

 F.Y.R.O.M (Makedonien), Grækenland, Holland, Iran, Irland, Island,  

 Israel, Italien, Kroatien, Letland, Luxemburg, Malta, Marokko, Norge, Polen,  

 Portugal, Rumænien, Schweiz, Slovakiet, Slovenien, Spanien,  

 Storbritannien og Nordirland, Sverige, Tjekkiet, Tunesien, Tyrkiet, Tyskland,  

 Ukraine, Ungarn og Østrig.
 Udgangspunktet er, at et motordrevet køretøj  

 fra et land, der er tilsluttet ordningen, skal kunne færdes i trafikken  

 i et andet land.
 Grønkortordningen sikrer, at skadelidte får  

 erstatning for skader forårsaget af et køretøj, der er  

 hjemmehørende i et andet land end uheldslandet, uanset om skaden er  

 sket i skadelidtes bopælsland eller i et andet land omfattet af  

 ordningen.
Hvis skaden forvoldes i et andet land end det land, hvor  

 køretøjet er hjemmehørende, skal erstatning betales af  

 grønkortbureauet i det pågældende land efter dette lands  

 erstatningsregler.
Det betalende grønkortbureau har  

 efterfølgende regres mod grønkortbureauet i  

 køretøjets hjemland eller direkte mod køretøjets  

 ansvarsforsikringsselskab.
For eksempel, hvis en dansk bil bliver impliceret  

 i et uheld, hvor en tysk statsborger bliver personskadet i Polen, skal  

 erstatningen til tyskeren udbetales af det polske grønkortbureau efter  

 polsk lov.
Det polske grønkortbureau vil derefter kræve  

 erstatningsbeløbet fra det danske grønkortbureau, der  

 efterfølgende vil kræve pengene fra det forsikringsselskab, der  

 har ansvarsforsikret køretøjet.
 I Danmark er Dansk Forening for International  

 Motorkøretøjsforsikring (DFIM) udpeget som  

 grønkortbureau.
3. Lovforslaget 3.1. Fjerde motorkøretøjsforsikringsdirektiv Europa-Parlamentets og Rådets direktiv 2000/26/EF af  

 16. maj 2000 (4. motorkøretøjsforsikringsdirektiv) har til  

 formål at give borgere bosat i et EU-medlemsland en bedre og lettere  

 skadesbehandling ved trafikuheld i andre EU-medlemslande.
 Direktivet er et supplement til  

 »grønkortordningen«, og en forlængelse af første, andet  

 og tredje motorkøretøjsforsikringsdirektiv, der alle er  

 implementeret i dansk ret.
Direktivet omfatter de trafikofre (skadelidte), som, mens  

 vedkommende opholder sig i en anden medlemsstat, lider person- eller  

 tingsskade ved et trafikuheld i denne medlemsstat.
Beskyttelsen omfatter  

 tillige uheld, der sker enten i et EU-land eller i et land, der er uden for  

 EU, men som er omfattet af grønkortordningen, hvis uheldet sker mellem  

 en borger, der er bosat i et EU-land og et køretøj, der er  

 indregistreret og forsikret i et EU-land, jf. ovenfor under pkt. 3.
Efter direktivet vil en skadelidt kunne få behandlet  

 sin erstatningssag i sit eget hjemland.
Denne indførelse af direkte  

 krav for skadelidte betyder, at forsikringsselskaberne fremover hæfter  

 direkte overfor denne.
Dette er i overensstemmelse med den gældende  

 danske færdselslov for uheld, der er sket i Danmark.
 Det nye i direktivet i forhold til gældende dansk  

 ret er, at personer med bopæl i Danmark, der skades i et EU-land eller  

 et land, der er medlem af grønkortordningen af  

 køretøjer, som er forsikrede i et EU-land, fremover vil  

 få en betydelig lettelse i forløbet ved fastlæggelse af  

 erstatningskravet og den eventuelle efterfølgende udbetaling af  

 erstatning, idet skadelidte ikke længere vil skulle identificere ejer  

 og forsikringsselskab på det skadevoldende køretøj med  

 deraf følgende sprog- og procedureproblemer.
 Direktivet ændrer ikke på den internationale  

 privatretlige hovedregel, hvorefter færdselsuheld som hovedregel vil  

 blive bedømt efter det lands lov, hvor uheldet er sket (lex loci  

 delicti-princippet).
 Endvidere indføres der nye tiltag til forbedring af  

 de skadelidtes stilling i forhold til den nuværende EU-regulering.
3.1.1. Skadebehandlingsrepræsentater Med direktivet stilles der krav om, at ethvert  

 forsikringsselskab, der vil tegne ansvarsforsikringer for  

 motorkøretøjer, skal udpege en  

 skadebehandlingsrepræsentant i hvert EU-land, der er bemyndiget til at  

 behandle skadessager.
 Dette betyder i praksis, at man som skadelidt kan henvende  

 sig til en skadebehandlingsrepræsentant i sit eget land, frem for at  

 skulle have behandlet sagen gennem forsikringsselskabet i det land, hvor det  

 skadevoldende køretøj er forsikret.
 Repræsentanterne skal være bemyndiget til at  

 behandle og afvikle skadessager i forbindelse med trafikuheld, hvor der  

 opstår et krav om erstatning for tab eller skade på grund af et  

 trafikuheld i et andet land, end dér hvor skadelidte er bosat.  

 Endvidere skal det skadeforvoldende køretøj være  

 forsikret og hjemmehørende i en anden medlemsstat i EU, end dér  

 hvor skadelidte er bosat.
Derudover skal skadebehandlingsrepræsentanten  

 også behandle sager vedrørende trafikuheld, hvor skadelidte er  

 bosat i et EU-land og motorkøretøjet er forsikret og  

 hjemmehørende i et EU-land, men uheldet sker i et land, der er  

 omfattet af grønkortordning.
Skadebehandlingsrepræsentanten skal  

 således behandle skadesanmeldelser, når skadelidte vælger  

 at kontakte skadesrepræsentanten og ikke det pågældende  

 forsikringsselskab.
Skadebehandlingsrepræsentanten skal være bosat  

 eller etableret i det land, vedkommende er udpeget i.
Dette betyder, at  

 skadebehandlingsrepræsentanten, hvis der er tale om en fysisk person,  

 skal have folkeregisteradresse i landet eller, hvis der er tale om en  

 juridisk person, skal selskabet have hjemsted i landet.
 Skadebehandlingsrepræsentanten udpeges af  

 forsikringsselskabet, men kan repræsentere flere  

 forsikringsselskaber.
Reglerne om de skadebehandlingsrepræsentanter, som  

 danske motorkøretøjsansvarsforsikringsselskaber og filialer af  

 udenlandske selskaber, der har modtaget koncession fra Finanstilsynet, skal  

 udpege, vil blive reguleret i lov om forsikringsvirksomhed samt underliggende  

 bekendtgørelser, idet kravene vil blive indarbejdet i de allerede  

 gældende koncessionskrav for forsikringsvirksomheder.
Der vil senere  

 blive fremsat lovforslag herom.
3.1.2. Erstatningsorganet Endvidere indføres der en ny ordning med etablering  

 af et erstatningsorgan.
 Erstatningsorganet skal udbetale erstatning ved  

 trafikuheld, hvor der opstår et krav om erstatning for tab eller skade  

 på grund af et trafikuheld i et andet land, end det hvor skadelidte er  

 bosat.
 For at erstatningsorganet skal kunne indtræde i  

 sagen, skal det skadeforvoldende køretøj være forsikret  

 og hjemmehørende i en anden medlemsstat af EU, end dér hvor  

 skadelidte er bosat.
 Erstatningsorganet kan udbetale erstatning ved  

 trafikuheld, hvor skadelidte er bosat i et EU-land og  

 motorkøretøjet er forsikret og hjemmehørende i et  

 EU-land, men uheldet sker i et land, der er omfattet af  

 grønkortordningen.
 En skadelidt kan indgive sit erstatningskrav til  

 erstatningsorganet, hvis skadelidte ikke inden 3 måneder har modtaget  

 et begrundet svar på det erstatningskrav, som skadelidte havde indgivet  

 til det forsikringsselskab, der forsikrer det skadeforvoldende  

 køretøj eller til forsikringsselskabets  

 skaderepræsentant.
Endvidere vil en skadelidt kunne indgive erstatningskrav  

 til erstatningsorganet, hvis det forsikringsselskab, der forsikrer det  

 køretøj, der har forvoldt skaden, ikke har udpeget en  

 skaderepræsentant i det land, hvor skadelidte er bosat.
Hvis skadelidte  

 har indgivet et erstatningskrav direkte til forsikringsselskabet, og derfra  

 har modtaget et begrundet svar inden 3 måneder, kan skadelidte ikke  

 anvende denne fremgangsmåde.
 Erstatningsorganet skal udpeges eller anerkendes af den  

 danske stat.
3.1.3. Informationskontor Endelig indføres der med direktivet en ny ordning  

 med informationskontorer.
 Informationskontorerne skal bistå en skadelidt med  

 identifikation af dels det køretøj, der har været  

 involveret i ulykken, dels identifikation af det ansvarlige  

 forsikringsselskab, herunder hvilken skadebehandlingsrepræsentant, der  

 er bemyndiget til at behandle sagen i skadelidtes hjemland.
Til dette brug skal informationskontorerne føre  

 register over samtlige de skadebehandlingsrepræsentanter, som  

 forsikringsselskaber med hjemsted i medlemsstaten har udpeget i de  

 øvrige 14 medlemsstater.
Endvidere skal informationskontorerne enten  

 selv føre eller have adgang til et register over medlemsstatens  

 registrerede køretøjer og de forsikringsselskaber, hvori  

 køretøjerne er forsikret.
 Informationskontorerne udpeges eller anerkendes af den  

 danske stat.
4. Administrative og økonomiske konsekvenser for stat, kommuner  

 og amtskommuner Lovforslaget skønnes ikke at have administrative  

 eller økonomiske konsekvenser for stat, kommuner eller  

 amtskommuner.
5. Administrative og økonomiske konsekvenser for  

 erhvervslivet Lovforslaget forventes ikke at medføre  

 administrative eller økonomiske konsekvenser for erhvervslivet.
6. Miljømæssige konsekvenser Lovforslaget forventes ikke at medføre  

 miljømæssige konsekvenser.
7. Forholdet til EU-retten Lovforslaget implementerer Europa-Parlamentets og  

 Rådets direktiv 2000/26/EF af 16. maj 2000 om indbyrdes  

 tilnærmelse af medlemsstaternes lovgivning om ansvarsforsikring for  

 motorkøretøjer og om ændring af Rådets direktiv  

 73/239/EØF og 88/357/EØF (Fjerde  

 motorkøretøjsforsikringsdirektiv).
8. Høring Lovforslaget er blevet sendt i høring hos de i  

 bilag 2 nævnte myndigheder og organisationer.
9. Samlet vurdering af lovforslagets konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Nej Nej Administrative konsekvenser for stat, kommuner og  

 amtskommuner Nej Nej Økonomiske konsekvenser for erhvervslivet  

 mv.
Nej Nej Administrative konsekvenser for erhvervslivet mv.
Nej Nej Miljømæssige konsekvenser Nej Nej Forholdet til EU-retten Lovforslaget implementerer Europa-Parlamentets og  

 Rådets direktiv 2000/26/EF af 16. maj 2000 om indbyrdes  

 tilnærmelse af medlemsstaternes lovgivning om ansvarsforsikring for  

 motorkøretøjer og om ændring af Rådets direktiv  

 73/239/EØF og 88/357/EØF (Fjerde  

 motorkøretøjsforsikringsdirektiv) Bemærkninger til lovforslagets  

 enkelte bestemmelser Til § 1 Bestemmelsen fastlægger, hvilke  

 køretøjer, der er omfattet af loven samt på hvilke  

 områder, loven er gældende.
Definitionerne er identisk med de  

 allerede gældende bestemmelser i færdselslovens § 1 og 2, og  

 der er med forslaget ikke tilsigtet ændringer i fortolkningen af disses  

 anvendelsesområde.
Det bemærkes, at ifølge den  

 gældende fortolkning af færdselslovens § 1 fortolkes  

 begrebet færdsel på vej som omfattende vej, gade, cykelsti,  

 fortov, plads, bro, tunnel, passage, sti eller lignende, hvad enten den er  

 privat eller ej.
Dertil kommer, at denne lov i henhold til direktiv  

 72/166/EØF (Første motorforsikringsdirektiv) ikke vil  

 være gældende for køretøj, der kører  

 på skinner på vej.
Da der ikke pt. findes sporvogne eller  

 lignende køretøjer på skinner på vej i Danmark, er  

 dette ikke et praktisk problem.
Endvidere omfatter loven ikke cykler,  

 rulleskøjter, heste m.v., herunder heller ikke el-cykler, der i dansk  

 ret er at betegne som en cykel.
For så vidt angår kravet om, at vejen skal  

 benyttes til almindelig færdsel af en eller flere færdselsarter,  

 er det afgørende den faktiske benyttelse, ikke om ejeren har givet  

 tilladelse til færdslen.
Der skal dog være tale om almindelig  

 benyttelse og ikke benyttelse af f.eks. en enkelt person eller en enkelt  

 familie.
Til §§ 2   5 og 8 Bestemmelserne er en videreførelse af de  

 oprindelige §§ 101   104 og 106 i færdselsloven.
Der er ikke med  

 forslaget tilsigtet ændringer i den nugældende praksis for  

 så vidt angår disse bestemmelser.
Til § 6 og 7 Bestemmelserne er en videreførelse af den  

 oprindelige § 105 i færdselsloven.
Det bemærkes, at  

 beløbsgrænserne for den maksimale erstatning er fastsat til det  

 nugældende beløb, det vil sige, at hidtidige  

 pristalsreguleringer er indarbejdet i nærværende forslag i  

 forhold til færdselsloven.
Endvidere bemærkes, at den  

 nugældende § 105 indeholder to bemyndigelser til trafikministeren,  

 der er overflyttet til den foreslåede nye § 19. Der er med  

 forslaget ikke tilsigtet ændringer i den nugældende praksis.
 For så vidt angår  

 påhængskøretøj er forsikringspligten i praksis i  

 dag udformet således, at hvis et motordrevet køretøj er  

 udstyret med en tilkoblingsanordning, vil køretøjets forsikring  

 omfatte eventuelt tilkoblede påhængskøretøjer.  

 Eventuelt gods vil være omfattet af en selvstændig forsikring.  

 Der tilsigtes ingen ændring i den nugældende praksis.
Til § 9 - 16 Bestemmelserne er en videreførelse af de  

 oprindelige §§ 108 - 116 i færdselsloven.
 Bemyndigelserne i § 109, stk. 2 og 4, er dog  

 overført til den foreslåede nye § 19. Der er ikke med  

 forslaget tilsigtet ændringer i den nugældende praksis for  

 så vidt angår disse bestemmelser.
Til § 17 Den foreslåede § 17 fastslår, at  

 trafikministeren udpeger eller anerkender et erstatningsorgan, der kan  

 udbetale erstatning til skadelidte, som er berettiget til erstatning for tab  

 eller skade som følge af uheld i en anden medlemsstat af Den  

 Europæiske Union end den, hvor den skadelidte er bosat, forvoldt af  

 køretøjer, der er forsikret og hjemmehørende i en  

 medlemsstat.
Der er tale om en ny ordning, der indføres som led i  

 implementeringen af 4. motorkøretøjsforsikringsdirektiv.
Det er  

 hensigten at udpege Dansk Forening for International  

 Motorkøretøjsforsikring (DFIM) som det danske erstatningsorgan  

 i Danmark.
Der henvises i øvrigt til de almindelige bemærkninger  

 pkt. 3.1.2.
Det er endvidere hensigten, at bemyndigelsen vil blive  

 udnyttet således, at der bliver fastsat krav til erstatningsorganets  

 sagsbehandling, herunder hvornår der foreligger et så  

 udførligt svar fra forsikringsselskabet eller  

 skadebehandlingsrepræsentanten, at erstatningsorganet skal træde  

 ud af sagen igen, krav til tidsfrister, sanktioner overfor  

 erstatningsorganet, hvis kravene ikke overholdes m.v.
Endvidere vil der blive  

 fastsat visse formkrav til sagsbehandlingen, herunder f.eks. krav om  

 partshøring m.v.
Der henvises endvidere til bemærkningerne til  

 § 19, stk. 2, for så vidt angår eventuelle sanktioner.  

 Bestemmelsen implementerer direktivets artikel 6.
Til § 18 Den foreslåede § 18 fastslår, at  

 trafikministeren udpeger eller anerkender et informationskontor, der  

 bistår skadelidte med identifikation af køretøj,  

 skaderepræsentanter, ansvarsforsikringsselskaber m.v.
Der er tale om en  

 ny ordning, der indføres som led i implementeringen af 4.  

 motorkøretøjsforsikringsdirektiv.
Det er hensigten, at  

 trafikministeren vil udpege Dansk Forening for International  

 Motorkøretøjsforsikring (DFIM) som det danske erstatningsorgan  

 i Danmark.
Bestemmelsen bemyndiger endvidere trafikministeren til at  

 fastsætte krav til informationskontorets sagsbehandling.  

 Centralregisteret for Motorkøretøjer fører i dag et  

 register over registreringsnumrene.
Det er hensigten, at Centralregistret  

 fortsat skal føre dette samt give informationskontoret de relevante  

 oplysninger i konkrete sager.
Derudover vil der i en bekendtgørelse blive  

 oplistet, hvilke andre oplysninger som informationskontoret skal have,  

 herunder blandt andet adgang til at indhente oplysninger i  

 forsikringsselskaber om forsikringspolicer, grønkortnumre,  

 selvforsikrede køretøjer m.v.
Der henvises til de almindelige  

 bemærkninger pkt. 3.1.3. Bestemmelsen implementerer direktivets artikel  

 5.
Til § 19 Den foreslåede nye § 19 indeholder de samme  

 bemyndigelser til trafikministeren, som i dag fremgår af  

 færdselslovens kapitel 16. Dertil kommer en række nye  

 bemyndigelser, der er en konsekvens af, at området bliver udskilt til  

 selvstændig lov, og implementeringen af fjerde  

 motorkøretøjsforsikringsdirektiv.
Nr. 1 Den foreslåede nr. 1 omfatter fastsættelse af  

 regler om, i hvilket omfang den lovpligtige ansvarsforsikring skal  

 dække for skade forvoldt i udlandet.
Bestemmelsen er en  

 videreførelse af den nugældende bemyndigelse i  

 færdselslovens § 105, stk. 4. Der er med hjemmel i denne  

 bestemmelse og § 107 udstedt bekendtgørelse nr. 1171 af 16.  

 december 1992 om ansvarsforsikring for motordrevne køretøjer  

 m.v.
Nr. 2 Den foreslåede nr. 2 omfatter fastsættelse af  

 regler om forsikringspligtens gennemførelse.
Bestemmelsen er en  

 videreførelse af den nugældende bemyndigelse i  

 færdselslovens § 107, stk. 1.
Nr. 3 Den foreslåede nr. 3 omfatter fastsættelse af  

 regler om betingelser for betaling af løbende ydelser til DFIM.  

 Bestemmelsen er en videreførelse af den nugældende bemyndigelse  

 i færdselslovens § 105, stk. 1, 4. pkt.
Nr. 4 Den foreslåede nr. 4 bemyndiger trafikministeren til  

 at undtage motordrevne køretøjer, der tilhører fremmede  

 stater eller internationale organisationer fra forsikringspligten.  

 Bestemmelsen er en videreførelse af den nugældende bemyndigelse  

 i færdselslovens § 109, stk. 2. Bemyndigelsen er ikke  

 udnyttet på nuværende tidspunkt.
Nr. 5 Den foreslåede nr. 5 omfatter fastsættelse af  

 regler om betaling af erstatning for skader, der forvoldes i udlandet af  

 selvforsikrede køretøjer.
Bestemmelsen er en  

 videreførelse af den nugældende bemyndigelse i  

 færdselslovens § 109, stk. 4. Bemyndigelsen er ikke udnyttet  

 på nuværende tidspunkt.
Nr. 6 Den foreslåede nr. 6 omfatter fastsættelse af  

 regler for sagsbehandlingen for de skadebehandlingsrepræsentanter  

 udenlandske ansvarsforsikringsselskaber udpeger i Danmark.
Bemyndigelsen forventes udnyttet således, at der vil  

 blive fastsat krav til sagsbehandlingen, herunder blandt andet om  

 hvornår der foreligger en anmeldelse af et krav, samt om  

 påløbne renter for erstatningskravet, hvis der ikke, inden 3  

 måneder efter at skadesanmeldelsen er modtaget, foreligger en  

 afgørelse på kravet eller et begrundet svar fra  

 skadebehandlingsrepræsentanten.
Der henvises i øvrigt til de  

 almindelige bemærkninger pkt. 3.1.1. samt bemærkningerne til  

 § 19, stk. 2.
Det skal i den forbindelse bemærkes, at reglerne om  

 danske forsikringsvirksomheders samt udenlandske filialers, der har  

 fået koncession af Finanstilsynet, udpegning af  

 skadebehandlingsrepræsentanter i udlandet vil blive reguleret i lov om  

 forsikringsvirksomhed, hvor det vil indgå som koncessionskrav til  

 forsikringsvirksomheden.
Bestemmelsen implementerer direktivets artikel  

 4.
Nr. 7 Den foreslåede nr. 7 bemyndiger trafikministeren til  

 at fastsætte regler om, hvorvidt anvendelsen eller  

 gennemførelsen af Den Europæiske Unions forordninger eller  

 direktiver om erstatning og forsikring for motorkøretøjer kan  

 foretages i bekendtgørelsesform.
Til § 20 Den foreslåede nye § 20 er en  

 videreførelse af færdselslovens § 134 a, hvorefter  

 administrationen af bestemmelser i loven kan henlægges til en  

 underliggende styrelse m.v.
Det er hensigten, at opgaven vil blive henlagt  

 til Færdselsstyrelsen, hvilket er tilfældet i dag.
Det  

 foreslåede nye stk. 2 svarer til den nugældende ordning i  

 færdselsloven.
Til § 21 Bestemmelsen er en videreførelse af  

 færdselslovens § 107, stk. 2 og 3. Der er ikke med forslaget  

 tilsigtet ændringer i forhold til gældende praksis.
Til § 22 Med den foreslåede nye § 22 bestemmes det, at  

 overtrædelser af bestemmelserne i forslagets § 6 om  

 forsikringspligten kan medføre bødestraf.
Den foreslåede  

 bestemmelse svarer til færdselslovens § 118, stk. 1, nr. 1,  

 hvorefter overtrædelse af forsikringspligten i § 105 kan straffes  

 med bøde.
Der er ikke med forslaget tilsigtet ændring i  

 gældende praksis.
 Bestemmelsen om at indføre bødestraf for  

 overtrædelse af regler, der er udstedt i forskrifter i medfør af  

 denne lov, svarer til færdselslovens § 118, stk. 6, 1. pkt.  

 Bestemmelsen forventes bl.a. udnyttet i forbindelse med udstedelsen af regler  

 om skadebehandlingsrepræsentanter, erstatningsorgan samt  

 informationskontorer.
Endvidere indføres det med forslaget, at både  

 fysiske og juridiske personer kan pålægges strafansvar efter  

 denne lov.
Bestemmelsen svarer til færdselslovens § 118,  

 stk. 8.
Til § 23 De foreslåede ændringer af færdselsloven  

 er en konsekvens af lovforslaget.
Til § 24 Loven foreslås at træde i kraft den 1. oktober  

 2002. Det fremgår af 4. motorkøretøjsforsikringsdirektiv,  

 at bestemmelserne om erstatningsorganet skal være trådt i kraft  

 senest den 20. januar 2002. Det vurderes derfor mest hensigtsmæssigt,  

 at bestemmelserne om erstatningsorgan og informationskontor (§§ 17 og  

 18) træder i kraft den 1. januar 2002.
Bilag 1 Lovforslaget sammenholdt med gældende lov Gældende formulering Lovforslaget § 23. I færdselsloven, jf. lovbekendtgørelse nr.  

 712 af 2. august 2001, foretages følgende ændringer og  

 ophævelser:
 § 63. Ikke registreringspligtig knallert må kun  

 føres af personer, som er fyldt 16 år.
Stk. 2. Personer under 18 år skal endvidere have  

 erhvervet bevis for med et tilfredsstillende resultat at have modtaget  

 undervisning i færdselsreglerne og kørsel med ikke  

 registreringspligtig knallert.
Dette gælder dog ikke for personer, der  

 har erhvervet kørekort til traktor.
 Stk. 3. Det påhviler kommunen at sørge for  

 undervisningen i færdselsreglerne og kørsel med ikke  

 registreringspligtig knallert.
Stk. 4. Trafikministeren fastsætter bestemmelser om  

 undervisningen og om beviset for modtagelsen heraf.
Trafikministeren kan  

 fravige reglerne i stk. 1 og 2 for øvelseskørsel på  

 vej.
 Stk. 5. Til personer under 18 år, der efter at have  

 erhvervet kørekort til traktor ikke længere er i besiddelse af  

 dette, kan politiet efter regler fastsat af trafikministeren udstede en  

 erklæring om, at vedkommende opfylder betingelserne for at føre  

 ikke registreringspligtig knallert.
Stk. 6. Føreren af en ikke registreringspligtig  

 knallert skal under kørslen medbringe præmiekvittering, der  

 viser, at ansvarsforsikring er tegnet og holdt i kraft, jf. § 105.  

 Knallertkørere under 18 år skal endvidere medbringe det i  

 stk. 2 nævnte bevis eller kørekort eller den i stk. 5  

 nævnte erklæring.
Præmiekvittering samt bevis,  

 kørekort eller erklæring skal på forlangende forevises  

 politiet.
 1. I § 63, stk. 6, ændres »§ 105« til:  

 »§ 6 i lov om erstatningsansvar og ansvarsforsikring af motordrevne  

 køretøjer«.
 Stk. 7. Stk. 2 gælder kun for personer, der har  

 bopæl her i landet.
 2. Kapitel 16 ophæves.
Kapitel 16 Erstatning og forsikring Ansvarsgrundlaget m.v.
 § 101. Den, der er ansvarlig for et motordrevet  

 køretøj, skal erstatte skader, som køretøjet  

 volder ved færdselsuheld eller ved eksplosion eller brand, der  

 hidrører fra brændstofanlæg i  

 køretøjet.
Stk. 2. Erstatningen for personskade eller tab af  

 forsørger kan nedsættes eller bortfalde, hvis skadelidte eller  

 afdøde forsætligt har medvirket til skaden.
Erstatningen kan  

 endvidere nedsættes og i særlige tilfælde bortfalde, hvis  

 skadelidte eller afdøde ved grov uagtsomhed har medvirket til  

 skaden.
 Stk. 3. Erstatningen for tingsskade kan nedsættes eller  

 bortfalde, hvis skadelidte forsætligt eller uagtsomt har medvirket til  

 skaden.
 § 102. Hvis et motordrevet køretøj volder skade  

 på anden måde end nævnt i § 101, stk. 1, skal  

 den, der er ansvarlig for køretøjet, betale erstatning efter  

 lovgivningens almindelige regler.
 § 103. Personskade eller tab af forsørger, der er en  

 følge af sammenstød mellem motordrevne køretøjer,  

 erstattes efter reglerne i § 101, stk. 1 og 2.
 Stk. 2. Sker der tingsskade ved sammenstød mellem  

 motordrevne køretøjer, afgøres det under hensyn til de  

 foreliggende omstændigheder, om og med hvor stort et beløb  

 erstatning bør ydes.
 § 104. Erstatningsansvaret efter §§ 101-103  

 påhviler den ejer eller bruger, der benytter køretøjet  

 eller lader det benytte.
 Stk. 2. Føreren er erstatningsansvarlig efter  

 lovgivningens almindelige regler.
Forsikringspligt § 105. Krav om erstatning for skader forvoldt af motordrevne  

 køretøjer skal være dækket af en forsikring i et  

 ansvarsforsikringsselskab, der har Finanstilsynets tilladelse (koncession)  

 til at drive forsikringsvirksomhed.
Et udenlandsk forsikringsselskab, der har  

 koncession i et andet land inden for Den Europæiske Union eller i et  

 andet land, der efter aftale med EF har gennemført Rådets  

 direktiv 92/49/EØF af 18. juni 1992 om samordning af love og  

 administrative bestemmelser vedrørende direkte forsikringsvirksomhed  

 bortset fra livsforsikring og om ændring af direktiv 73/239/EØF  

 og 88/357/EØF (tredje skadesforsikringsdirektiv), og som i Danmark er  

 anmeldt til at tegne ansvarsforsikring for motordrevne  

 køretøjer, kan ligeledes tegne ansvarsforsikring for  

 motordrevne køretøjer i Danmark.
Alle forsikringsselskaber, der  

 tegner ansvarsforsikring for motordrevne køretøjer i Danmark,  

 skal være medlem af Dansk Forening for International  

 Motorkøretøjsforsikring (DFIM). Betingelser for betaling af  

 løbende ydelser til DFIM fastsættes af trafikministeren.
Alle  

 forsikringsselskaber, der ønsker at tegne ansvarsforsikring for  

 registreringspligtige motordrevne køretøjer i Danmark, skal  

 herudover anmelde dette til Centralregisteret for  

 Motorkøretøjer.
 Stk. 2. Forsikringen skal dække personskade eller tab af  

 forsørger på indtil 50 mio. kr. og tingsskade på indtil 10  

 mio. kr. for den ved en enkelt begivenhed forårsagede skade.
Stk. 3. De i § 105, stk. 2, nævnte  

 beløb reguleres hvert år pr. 1. januar med 2 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.
De herefter fremkomne beløb afrundes til  

 nærmeste med 1 million delelige kronebeløb.
Trafikministeren  

 bekendtgør hvert år, hvilke reguleringer der skal finde  

 sted.
 Stk. 4. Trafikministeren kan fastsætte bestemmelser om,  

 i hvilket omfang forsikringen skal dække skader forvoldt i  

 udlandet.
 § 106. For motordrevne køretøjer, der skal  

 registreres eller godkendes, påhviler forsikringspligten ejeren eller  

 den person (brugeren), der har varig rådighed over  

 køretøjet.
 Stk. 2. For andre motordrevne køretøjer  

 påhviler forsikringspligten den, der bruger køretøjet  

 eller lader det bruge på vej.
 § 107. Trafikministeren fastsætter bestemmelser om  

 forsikringspligtens gennemførelse, herunder om forsikringsselskabers  

 pligt til at deltage i en gensidig hæftelsesordning i tilfælde  

 af, at et ansvarsforsikringsselskab ikke opfylder sine forfaldne  

 erstatningsforpligtelser i henhold til de tegnede lovpligtige  

 ansvarsforsikringer.
Stk. 2. Præmier for forsikringen er tillagt  

 udpantningsret.
Er forsikring tegnet for et større beløb end  

 efter § 105, stk. 2, gælder denne regel hele  

 præmien.
 Stk. 3. Ved registrering m.v. af forsikringsbevis for et  

 motordrevet køretøj betales 7 kr. af vedkommende  

 forsikringsselskab.
Forsikringsselskabets hæftelse og regres § 108. Forsikringsselskabet hæfter umiddelbart over for  

 skadelidte for erstatning efter § 105, stk. 1.
 Stk. 2. En aftale mellem forsikringsselskabet og  

 forsikringstageren om, at selskabet skal have regres mod den, der efter  

 § 104 er ansvarlig for skaden, når forsikringsbegivenheden er  

 fremkaldt af den ansvarlige ved uagtsomhed, har kun retsvirkning, hvis  

 forsikringsbegivenheden er fremkaldt ved en uagtsomhed, der kan betegnes som  

 grov hensynsløshed.
Selvforsikrede køretøjer § 109. Motordrevne køretøjer, der  

 tilhører staten eller en kommune, er undtaget fra forsikringspligt  

 efter § 105.
 Stk. 2. Trafikministeren kan træffe tilsvarende  

 bestemmelse med hensyn til motordrevne køretøjer, der  

 tilhører fremmede stater eller internationale organisationer.
 Stk. 3. Er et køretøj efter stk. 1 og 2  

 ikke forsikret, hæfter den danske stat eller den kommune, der ejer  

 køretøjet, for erstatning i samme omfang som et  

 forsikringsselskab, i hvilket der er tegnet ansvarsforsikring efter  

 § 105.
 Stk. 4. Trafikministeren kan fastsætte bestemmelser om  

 betaling af erstatning for skader, som forvoldes i udlandet af de  

 køretøjer, der er nævnt i stk. 1 og 2.
Sagernes behandling § 110. Anlægger skadelidte sag mod forsikringsselskabet,  

 skal selskabet tilsige enhver, der er ansvarlig efter § 104, til ethvert  

 retsmøde med det varsel, som efter retsplejelovens § 175  

 gælder for vidner i borgerlige sager.
Tilsigelsen skal indeholde  

 oplysning om reglerne i stk. 2.
Stk. 2. Enhver, der tilsiges efter stk. 1, kan ved at  

 fremsætte begæring herom til retsbogen indtræde som part i  

 sagen.
Indtræder han ikke, er afgørelsen af  

 erstatningsspørgsmålet ved dom eller forlig bindende for  

 ham.
§ 111. Hvis der rejses tiltale for en skadeforvoldende  

 lovovertrædelse, der kan medføre erstatningsansvar efter dette  

 kapitel, skal der gives den eller de skadelidte lejlighed til at  

 påstå erstatning.
Hvis der ikke opnås forlig om  

 erstatningen, skal erstatningspåstandene påkendes under sagen,  

 selv om straf ikke pålægges tiltalte.
 Stk. 2. I særlige tilfælde, hvor erstatningskravet  

 angår materiel skade og er af indviklet beskaffenhed, kan retten dog,  

 efter at forlig forgæves er prøvet, nægte kravets  

 forfølgning under straffesagen.
 § 112. Påkendelse af erstatningsspørgsmålet  

 kan ske før eller efter afgørelsen af spørgsmålet  

 om straf.
 Stk. 2. Det forsikringsselskab, i hvilket der er tegnet  

 ansvarsforsikring for det køretøj, som tiltalte benyttede,  

 eller den, der efter §109, stk. 3, hæfter for den skete skade,  

 anses for erstatningsspørgsmålets vedkommende som part i sagen  

 og skal tilsiges til ethvert retsmøde med det varsel, som efter  

 retsplejelovens § 175 gælder for vidner i straffesager.
Stk. 3. Påhviler der efter § 104 andre end tiltalte  

 erstatningsansvar, skal tillige disse tilsiges til ethvert retsmøde  

 med det i stk. 2 nævnte varsel.
Bestemmelserne i § 110,  

 stk. 1, 2. pkt., og stk. 2, finder tilsvarende anvendelse.
 Stk. 4. Når erstatningsspørgsmålet  

 påkendes under sagen, kan retten i overensstemmelse med reglerne i  

 retsplejelovens kapitel 30 pålægge rettergangsbøder og  

 sagsomkostninger.
 § 113. Ankes en straffesag, under hvilken  

 erstatningsspørgsmålet er blevet påkendt, anses enhver,  

 der for erstatningsspørgsmålets vedkommende har været part  

 i den indankede sag, tillige som part under anken, hvis  

 erstatningsspørgsmålet tages under påkendelse.
 Stk. 2. Den i retsplejelovens § 996 nævnte adgang  

 til at anke i den borgerlige retsplejes former står åben for  

 enhver, der, for så vidt angår  

 erstatningsspørgsmålet, har været part i sagen.
 Stk. 3. Med hensyn til anke betragtes en særskilt  

 påkendelse af straffe- eller erstatningspåstanden som en  

 selvstændig dom.
 Stk. 4. Retsplejelovens § 995, stk. 4, finder ikke  

 anvendelse i de sager, der er nævnt i § 111.
 § 114. (Ophævet).
§ 115. Hvis spørgsmålet om straf for en  

 skadeforvoldende lovovertrædelse, der kan medføre  

 erstatningsansvar efter dette kapitel, er afgjort ved udenretligt  

 bødeforelæg, skal politiet efter anmodning fra en skadelidt  

 indbringe erstatningsspørgsmålet for den ret, for hvilken der  

 ellers ville være blevet rejst tiltale.  

 Erstatningsspørgsmålet behandles herefter, som om der var rejst  

 tiltale i sagen. § 111, stk. 2, § 112, stk. 2-4, og  

 § 113, stk. 2 og 4, finder tilsvarende anvendelse.
Politiet skal  

 underrette de skadelidte om deres adgang til at forlange  

 erstatningsspørgsmålet indbragt for retten.
Ansvar efter lov om fragtaftaler ved international vejtransport § 116. Reglerne i dette kapitel finder ikke anvendelse  

 på en fragtførers ansvar, hvis dette er omfattet af lov om  

 fragtaftaler ved international vejtransport.
 § 118. Med bøde straffes den, der:
1)	overtræder § 3, stk. 1 og 2, §§ 4-8, § 9,  

 stk. 2, § 10, § 12, §§ 14-52, § 54, stk. 2-4,  

 § 55 a, stk. 1, § 60, stk. 5, § 62, stk. 2 og  

 3, §§ 63-65, § 67, § 70, stk. 1 og 2, § 72,  

 §§ 74-75, § 78, stk. 3, §§ 80-82, § 83 a, § 84,  

 stk. 2, §§ 86-88, §§ 97-99 og § 105, 3. I § 118, stk. 1, nr. 1, ændres »,  

 §§ 97-99 og § 105« til: »og §§ 97-99«.
2)	tilsidesætter vilkår for en tilladelse i henhold til  

 loven eller i henhold til forskrifter udstedt i medfør af loven  

 eller 3)	undlader at efterkomme forbud eller påbud, der er meddelt i  

 henhold til loven eller i henhold til forskrifter udstedt i medfør af  

 loven.
 § 24. Loven træder i kraft den 1. oktober 2002, jf. dog  

 stk. 2.
 Stk. 2. § 17 og § 18 træder i kraft den 1.  

 januar 2002.
Bilag 2 Oversigt over myndigheder og organisationer, der er anmodet  

 om en udtalelse i anledning af lovforslaget:
Amtsrådsforeningen Arbejdsgiverforeningen for Handel, Transport og Service Arbejdsgiverforeningen for Transport og Logistik Bestillingskontorernes Sammenslutning Danmarks Automobilforhandler Forening Dansk Arbejdsgiverforening Danske Busvognmænd Dansk Forening for International Motorkøretøjsforsikring Dansk Industri Danske Kørelæreres Landsforbund Dansk Kørelærer-Union Dansk Køreskole Forening Danske Sælgere Dansk Taxa Forbund Dansk Transport og Logistik De Samvirkende Invalideorganisationer De Danske Bilimportører Erhvervenes Transportudvalg Forbrugerrådet Forende Danske Motorejere Forsikring og Pension Frederiksberg Kommune Kommunernes Gensidige Forsikringsselskab Kommunernes Landsforening Københavns Kommune NOAH-Trafik Nævnet for Etnisk Ligestilling Storkøbenhavns Taxinævn Turistvognmændenes Arbejdsgiverforening Bilag 3 Europa-Parlamentets og Rådets direktiv 2000/26/EF  

af 16. maj 2000 om indbyrdes tilnærmelse af medlemsstaternes  

 lovgivning om ansvarsforsikring for motorkøretøjer og om  

 ændring af Rådets direktiv 73/239/EØF og  

 88/357/EØF  

 (Fjerde motorkøretøjsforsikringsdirektiv) EUROPA-PARLAMENTET OG RÅDET FOR DEN EUROPÆISKE UNION HAR - under henvisning til traktaten om oprettelse af Det Europæiske  

 Fællesskab, særlig artikel 47, stk. 2, og artikel 95, under henvisning til forslag fra Kommissionen(1) , under henvisning til udtalelse fra Det Økonomiske og Sociale  

 Udvalg(2) , i henhold til fremgangsmåden i traktatens artikel 251(3) , på grundlag af Forligsudvalgets  

 fælles udkast af 7. april 2000, og ud fra følgende betragtninger:
 (1) Der er i øjeblikket forskelle mellem medlemsstaternes love,  

 regler og administrative bestemmelser om ansvarsforsikring for  

 motorkøretøjer, og disse forskelle hæmmer den frie  

 bevægelighed for personer og forsikringstjenester.
 (2) Disse bestemmelser bør derfor tilnærmes hinanden for at  

 forbedre det indre markeds funktion.
 (3) Ved direktiv 72/166/EØF(4)  

  vedtog Rådet bestemmelser om indbyrdes tilnærmelse af  

 medlemsstaternes lovgivning om ansvarsforsikring for  

 motorkøretøjer og kontrollen med forsikringspligtens  

 overholdelse.
 (4) Ved direktiv 88/357/EØF(5)  

  vedtog Rådet bestemmelser om samordning af love og administrative  

 bestemmelser vedrørende direkte forsikringsvirksomhed, bortset fra  

 livsforsikring, og bestemmelser for faktisk at lette den frie udveksling af  

 tjenesteydelser.
 (5) Gennem ordningen med bureauer for det grønne forsikringskort  

 sikres der en problemløs afvikling af en skadessag efter et uheld i  

 skadelidtes eget land, selv når modparten kommer fra et andet  

 europæisk land.
 (6) Ordningen med bureauer for det grønne forsikringskort kan ikke  

 løse alle vanskeligheder for en skadelidt, som må gøre  

 sine krav gældende i en anden medlemsstat over for en dér  

 bosiddende modpart og et forsikringsselskab, der har fået sin  

 administrative godkendelse dér (et fremmed retssystem, et fremmed  

 sprog, en uvant afviklingsprocedure og en ofte uacceptabelt lang  

 afviklingstid).
 (7) Ved beslutning af 26. oktober 1995 om afvikling af skadessager efter  

 færdselsuheld uden for skadelidtes hjemland(6)  tog Europa-Parlamentet et initiativ i  

 medfør af traktatens artikel 192, stk. 2, og opfordrede Kommissionen  

 til at afhjælpe disse problemer ved at fremsætte forslag til et  

 direktiv, som skal vedtages af Europa-Parlamentet og Rådet.
 (8) Der er et reelt behov for at udbygge de ordninger, der blev  

 indført ved direktiv 72/166/EØF, 84/5/EØF(7)  og 90/232/EØF(8) , for at sikre en ensartet behandling af  

 personer, der har lidt tab eller skade ved uheld forvoldt af  

 motorkøretøjer, uanset hvor i Fællesskabet uheldet sker.  

 Der er mangler i forbindelse med afviklingen af skadelidtes erstatningskrav  

 efter uheld omfattet af dette direktiv, i en anden stat end den, hvor  

 skadelidte er bosat.
 (9) Anvendelsen af dette direktiv på uheld i tredjelande, som er  

 dækket af ordningen med grønne kort med hensyn til uheld, der  

 berører skadelidte bosat i Fællesskabet, og som involverer  

 køretøjer, der er forsikret og hjemmehørende i en  

 medlemsstat, medfører ikke en udvidelse af den tvungne geografiske  

 dækning for en motorkøretøjsforsikring som fastsat i  

 artikel 3, stk. 2, i direktiv 72/166/EØF.
 (10) Dette indebærer, at skadelidte får mulighed for at rejse  

 krav direkte mod det selskab, hvor skadevolder er forsikret.
 (11) En tilfredsstillende løsning på disse problemer kunne  

 være, at skadelidte, der har lidt tab eller skade som følge af  

 uheld omfattet af dette direktiv og forvoldt af motorkøretøjer  

 i en anden stat end den, hvor skadelidte er bosat, kan fremsætte sit  

 skadeserstatningskrav i sin egen medlemsstat over for en  

 skadebehandlingsrepræsentant, som skadevolders forsikringsselskab har  

 udpeget dér.
 (12) Denne løsning ville indebære, at skade, der er lidt uden  

 for skadelidtes hjemland, kan behandles på en måde, som  

 skadelidte er fortrolig med.
 (13) En sådan ordning med en skadebehandlingsrepræsentant i  

 skadelidtes hjemland ville ikke berøre spørgsmålet om,  

 hvilken materiel ret der konkret skal anvendes eller om den retslige  

 kompetence.
 (14) I forbindelse med indførelse af en ordning med en  

 skadebehandlingsrepræsentant er det et logisk supplement at give  

 skadelidte mulighed for at rejse krav direkte mod det pågældende  

 selskab, hvilket endvidere vil forbedre retsstillingen for personer, der har  

 lidt tab eller skade som følge af uheld forvoldt af  

 motorkøretøjer uden for den medlemsstat, hvor de  

 pågældende er bosat.
(15) For at afhjælpe de pågældende mangler bør  

 den medlemsstat, hvor forsikringsselskabet har fået sin tilladelse til  

 at drive forsikringsvirksomhed, pålægge selskabet at udpege  

 skadebehandlingsrepræsentanter, der er bosat eller etableret i de andre  

 medlemsstater.
En sådan repræsentant skal indsamle alle de  

 nødvendige oplysninger i forbindelse med erstatningskrav som  

 følge af uheld forvoldt af motorkøretøjer og, på  

 forsikringsselskabets vegne og for dettes regning, på passende  

 måde behandle kravene, herunder udbetale erstatning for forvoldt skade.  

 Skadebehandlingsrepræsentanten skal være bemyndiget til at  

 repræsentere selskabet over for personer, der har lidt skade som  

 følge af sådanne uheld, og til at repræsentere selskabet  

 over for nationale myndigheder, herunder, om nødvendigt,  

 repræsentere det ved domstolene, i det omfang dette er foreneligt med  

 den internationale privatrets regler om retternes kompetence.
 (16) Skadebehandlingsrepræsentantens virksomhed udgør ikke et  

 tilstrækkeligt grundlag for at fastslå domstolskompetence i den  

 medlemsstat, hvor skadelidte er bosat, medmindre der er hjemmel herfor i den  

 internationale privatrets regler om retternes kompetence.
(17) Det bør være en af betingelserne for at få adgang  

 til og for fortsat at udøve forsikringsvirksomhed i klasse 10 under  

 punkt A i bilaget til direktiv 73/239/EØF(9) , bortset fra fragtførerens ansvar,  

 at der udpeges repræsentanter, der er bemyndiget til at behandle  

 skadessager.
Denne betingelse bør derfor opfyldes ved den  

 administrative tilladelse, der er udstedt af myndighederne i den medlemsstat,  

 hvor forsikringsselskabet har sit hjemsted, som defineret i afsnit II i  

 direktiv 92/49/EØF(10) . Denne  

 betingelse bør ligeledes gælde selskaber, hvis hjemsted ligger  

 uden for Fællesskabet, men som har fået tilladelse til at drive  

 forsikringsvirksomhed i en af Fællesskabets medlemsstater.
På  

 dette punkt bør direktiv 73/239/EØF derfor ændres og  

 suppleres.
(18) Ud over at det bør sikres, at forsikringsselskabet har en  

 repræsentant i skadelidtes hjemland, bør skadelidte have  

 sikkerhed for, at sagen behandles hurtigst muligt.
De nationale lovgivninger  

 bør derfor indeholde passende effektive og systematiske  

 økonomiske eller tilsvarende administrative sanktioner - som f.eks. et  

 påbud kombineret med administrative bøder, regelmæssig  

 rapportering til tilsynsorganer, kontrol på stedet,  

 offentliggørelse i den nationale lovtidende og i pressen, suspension  

 af et selskabs aktiviteter (forbud mod at indgå nye aftaler i et vist  

 tidsrum), udpegelse af en særlig repræsentant for  

 tilsynsmyndighederne, der skal kontrollere, at forretningerne føres i  

 overensstemmelse med forsikringslovgivningen, inddragelse af en virksomheds  

 tilladelse, sanktioner over for ledelsen - mod det ansvarlige  

 forsikringsselskab, hvis selskabets repræsentant ikke efterkommer sin  

 pligt til at fremsætte et erstatningstilbud inden for en rimelig frist.  

 Dette er ikke til hinder for, at der anvendes enhver anden foranstaltning,  

 især i henhold til tilsynslovgivningen, der måtte anses for  

 hensigtsmæssig.
For at forsikringsselskabet kan fremsætte et  

 begrundet tilbud inden for den fastsatte frist, kræves det dog, at der  

 ikke er uenighed om ansvaret og de lidte tab og skader.
Det begrundede  

 erstatningstilbud bør være skriftligt og indeholde grundlaget  

 for vurderingen af ansvaret og skaden.
(19) Disse sanktioner bør suppleres med en bestemmelse om, at der  

 skal betales renter af det beløb, som forsikringsselskabet tilbyder i  

 erstatning, eller som en domstol tilkender skadelidte, såfremt  

 tilbuddet ikke er blevet fremsat inden for den fastsatte frist.
Hvis  

 medlemsstaterne allerede har nationale bestemmelser om renter ved forsinket  

 betaling, kan gennemførelsen af en sådan bestemmelse ske ved  

 henvisning hertil.
 (20) Personer, der lider tab eller skade som følge af uheld  

 forvoldt af motorkøretøjer, har undertiden vanskeligt ved at  

 få oplyst navnet på det forsikringsselskab, som har  

 ansvarsforsikret det motorkøretøj, der er impliceret i et  

 uheld.
(21) Medlemsstaterne bør i disse personers interesse oprette  

 informationskontorer for at sikre, at sådanne oplysninger kan  

 tilvejebringes hurtigt.
Informationskontorerne skal desuden stille  

 oplysninger til rådighed for skadelidte om  

 skadebehandlingsrepræsentanter.
Det er påkrævet, at  

 informationskontorerne samarbejder med hinanden og reagerer hurtigt på  

 anmodninger om oplysninger fra informationskontorer i andre medlemsstater.  

 Det er hensigtsmæssigt at indsamle oplysninger om, hvornår  

 forsikringsdækningen faktisk er ophørt, men ikke om  

 udløbet af policens oprindelige gyldighedsperiode, hvis aftalen er  

 forlænget stiltiende.
 (22) Der bør fastsættes særlige bestemmelser  

 vedrørende køretøjer (f.eks. offentlige eller  

 militære køretøjer), som er undtaget fra pligten til at  

 tegne ansvarsforsikring.
 (23) Skadelidte kan have en berettiget interesse i at blive underrettet  

 om, hvem der er ejeren eller den sædvanlige fører eller den  

 registrerede indehaver af køretøjet, f.eks. hvis der kun kan  

 fås erstatning fra disse personer, fordi køretøjet ikke  

 er behørigt forsikret, eller skaden overstiger forsikringssummen.  

 Disse oplysninger bør følgelig også stilles til  

 rådighed.
(24) Bestemte oplysninger som f.eks. navn og adresse på ejeren eller  

 den sædvanlige fører og forsikringspolicens nummer eller  

 køretøjets registreringsnummer er personoplysninger i henhold  

 til Europa-Parlamentets og Rådets direktiv 95/46/EF af 24. oktober 1995  

 om beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger(11) . Den behandling af personoplysninger, som  

 nærværende direktiv indebærer, bør derfor være  

 i overensstemmelse med de nationale foranstaltninger, der er truffet i  

 medfør af direktiv 95/46/EF.
Navn og adresse på den  

 sædvanlige fører bør kun meddeles, hvis dette har hjemmet  

 i den nationale lovgivning.
(25) Der bør oprettes et erstatningsorgan, som skadelidte kan rette  

 henvendelse til, hvis forsikringsselskabet ikke har udpeget en  

 repræsentant eller forhaler sagen betydeligt, eller hvis  

 forsikringsselskabet ikke kan identificeres, og som skal sikre, at skadelidte  

 får erstatning.
Erstatningsorganet bør kun træde ind i  

 sjældne konkrete tilfælde, hvor forsikringsselskabet ikke  

 efterkommer sine forpligtelser til trods for truslerne om sanktioner.
 (26) Erstatningsorganet skal kun afgøre  

 erstatningsspørgsmålet med hensyn til tab eller skade, som  

 skadelidte har lidt, hvis sagen kan bedømmes objektivt, og organet  

 skal derfor begrænse sine aktiviteter til - uden at behandle sagen - at  

 kontrollere, at der er fremsat et erstatningstilbud i overensstemmelse med de  

 fastsatte tidsfrister og procedurer.
 (27) Juridiske personer, der i henhold til lov indtræder i  

 skadelidtes erstatningskrav over for skadevolderen eller dennes  

 forsikringsselskab (f.eks. andre forsikringsselskaber eller organer inden for  

 den sociale sikring) bør ikke have ret til at fremsætte det  

 pågældende erstatningskrav over for erstatningsorganet.
(28) Erstatningsorganet bør have ret til subrogation i den  

 udstrækning, det har ydet erstatning til skadelidte.
For at gøre  

 det lettere at gennemtvinge erstatningsorganets krav mod  

 forsikringsselskabet, hvis dette har undladt at udpege en repræsentant  

 eller forhaler sagen betydeligt, bør organet i skadelidtes hjemland  

 automatisk have ret til refusion med ret til at lade erstatningsorganet i det  

 land, hvor forsikringsselskabet har sit etablerede forretningssted,  

 indtræde i skadelidtes rettigheder.
Dette organ vil bedre kunne indlede  

 regressøgsmål mod forsikringsselskabet.
(29) Selv om medlemsstaterne kan tillægge forelæggelsen af et  

 erstatningskrav for erstatningsorganet subsidiær karakter, bør  

 skadelidte ikke være forpligtet til at forelægge sit  

 erstatningskrav for skadevolderen, inden han forelægger det for  

 erstatningsorganet.
Skadelidtes stilling bør i dette tilfælde  

 mindst være den samme, som når der forelægges et krav for  

 en garantifond efter artikel 1, stk. 4, i direktiv 84/5/EØF.
 (30) Denne ordning vil kunne gennemføres ved indgåelse af en  

 aftale mellem de erstatningsorganer, medlemsstaterne har oprettet eller  

 anerkendt, hvori der fastsættes bestemmelser om disse organers funktion  

 og forpligtelser samt om fremgangsmåden ved refusion.
(31) Hvis forsikringsselskabet for et køretøj ikke kan  

 identificeres, bør det sikres, at den endelige debitor for det  

 beløb, skadelidte får udbetalt i erstatning, er garantifonden -  

 som omhandlet i artikel 1, stk. 4, i direktiv 84/5/EØF - i den  

 medlemsstat, hvor det uforsikrede køretøj, der har forvoldt  

 uheldet, er hjemmehørende.
Hvis køretøjet er ukendt,  

 skal det sikres, at den endelige debitor er garantifonden - som omhandlet i  

 artikel 1, stk. 4, i direktiv 84/5/EØF - i den medlemsstat, hvor  

 uheldet er sket - UDSTEDT FØLGENDE DIREKTIV:
Artikel 1 Anvendelsesområde 1. Dette direktiv har som mål at fastsætte særlige  

 bestemmelser for skadelidte, der er berettiget til erstatning for tab eller  

 skade som følge af uheld i en anden medlemsstat end den, hvor  

 skadelidte er bosat, forvoldt af køretøjer, der er forsikret og  

 hjemmehørende i en medlemsstat.
 Med forbehold af tredjelandes lovgivning om civilretligt ansvar og  

 international privatret finder dette direktiv også anvendelse på  

 skadelidte, der er bosat i en medlemsstat og er berettiget til erstatning for  

 tab eller skade som følge af uheld i tredjelande, hvis nationale  

 forsikringsbureau som defineret i artikel 1, stk. 3, i direktiv  

 72/166/EØF har tilsluttet sig ordningen med grønne kort,  

 når sådanne uheld forvoldes af køretøjer, der er  

 forsikret og hjemmehørende i en medlemsstat.
 2. Artikel 4 og 6 finder kun anvendelse i tilfælde af uheld, der er  

 forvoldt af et køretøj:
a)	som er forsikret gennem et etableret forretningssted i en anden  

 medlemsstat end den, hvor skadelidte er bosat, og b)	som er hjemmehørende i en anden medlemsstat end den, hvor  

 skadelidte er bosat.
 3. Artikel 7 finder ligeledes anvendelse på uheld, der er forvoldt  

 af køretøjer, der er hjemmehørende i et tredjeland og  

 omfattet af artikel 6 og 7 i direktiv 72/166/EØF.
Artikel 2 Definitioner I dette direktiv forstås ved:
a)	"forsikringsselskab": et selskab, som har opnået administrativ  

 tilladelse i overensstemmelse med artikel 6 i direktiv 73/239/EØF  

 eller artikel 23, stk. 2, i direktiv 73/239/EØF b)	"etableret forretningssted": et forsikringsselskabs  

 vedtægtsmæssige hjemsted, agentur eller filial, som defineret i  

 artikel 2, litra c), i direktiv 88/357/EØF c)	"køretøj": et køretøj som defineret i  

 artikel 1, stk. 1, i direktiv 72/166/EØF d)	"skadelidte": en skadelidt som defineret i artikel 1, stk. 2, i  

 direktiv 72/166/EØF e)	"den medlemsstat, i hvilken køretøjet er  

 hjemmehørende": det område, hvor køretøjet er  

 hjemmehørende som defineret i artikel 1, stk. 4, i direktiv  

 72/166/EØF.
Artikel 3 Direkte krav Medlemsstaterne sikrer, at de i artikel 1 nævnte skadelidte, hvis  

 tab eller skade er en følge af de deri omhandlede uheld, kan rejse  

 krav direkte mod det forsikringsselskab, som har ansvarsforsikret  

 skadevolder.
Artikel 4 Repræsentant bemyndiget til at behandle  

 skadessager 1. Medlemsstaterne træffer de nødvendige foranstaltninger for  

 at sikre, at ethvert forsikringsselskab, der dækker risici i  

 forsikringsklasse 10 under punkt A i bilaget til direktiv 73/239/EØF,  

 bortset fra fragtførerens ansvar, udpeger en  

 skadebehandlingsrepræsentant i alle andre medlemsstater end den, hvor  

 selskabet har fået sin administrative tilladelse.
Denne  

 repræsentant behandler og afvikler skadessager i forbindelse med uheld  

 i de i artikel 1 omhandlede tilfælde.  

 Skadebehandlingsrepræsentanten skal være bosat eller etableret i  

 den medlemsstat, hvor han er udpeget.
2. Valget af skadebehandlingsrepræsentanten sker efter  

 forsikringsselskabets skøn.
Medlemsstaterne kan ikke indskrænke  

 dette frie valg.
 3. Den repræsentant, som er bemyndiget til at behandle skadessager,  

 kan handle for et eller flere forsikringsselskabers regning.
4. Skadebehandlingsrepræsentanten indsamler i forbindelse med  

 sådanne erstatningskrav alle de oplysninger, der er nødvendige  

 for afvikling af skadessagerne og tager de nødvendige skridt til at  

 forhandle en afgørelse heraf.
Kravet om udpegelse af en  

 skadebehandlingsrepræsentant afskærer ikke skadelidte eller  

 skadelidtes forsikringsselskab fra at rejse krav direkte mod skadevolderen  

 eller skadevolderens forsikringsselskab.
5. Skadebehandlingsrepræsentanten skal have tilstrækkelig  

 bemyndigelse til at repræsentere forsikringsselskabet over for  

 skadelidte i de i artikel 1 omhandlede tilfælde, samt til fuldt ud at  

 imødekomme skadelidtes krav.
Repræsentanten skal være i  

 stand til at behandle sagen på de(t) officielle sprog i den  

 medlemsstat, hvor skadelidte har bopæl.
 6. Medlemsstaterne indfører en forpligtelse belagt med passende,  

 effektive og systematiske økonomiske eller tilsvarende administrative  

 sanktioner, for at sikre, at der senest tre måneder efter den dato,  

 hvor skadelidte fremsatte sit erstatningskrav enten direkte over for  

 skadevolderens forsikringsselskab eller over for den repræsentant,  

 selskabet har bemyndiget til at behandle skadessager:
a)	af skadevolderens forsikringsselskab eller dets  

 skadebehandlingsrepræsentant fremsættes et begrundet  

 erstatningstilbud i tilfælde, hvor ansvaret ikke bestrides, og tabet er  

 opgjort, eller b)	af det forsikringsselskab, som erstatningskravet er fremsat over  

 for, eller af dettes skadebehandlingsrepræsentant gives et begrundet  

 svar på de punkter, der er omhandlet i erstatningskravet, hvis ansvaret  

 afvises eller ikke er klart fastlagt, eller hvis skadelidtes tab ikke er  

 endeligt opgjort.
 Medlemsstaterne indfører bestemmelser med henblik på at  

 sikre, at der betales renter af det beløb, som forsikringsselskabet  

 tilbyder i erstatning, eller som en domstol tilkender skadelidte,  

 såfremt tilbuddet ikke er fremsat inden for tre måneder.
 7. Kommissionen rapporterer til Europa-Parlamentet og Rådet om  

 gennemførelsen af stk. 4, første afsnit, og om bestemmelsens  

 virkning samt om nationale sanktionsbestemmelsers overensstemmelse inden den  

 20. januar 2006 og forelægger om nødvendigt forslag.
 8. Udpegelsen af en skadebehandlingsrepræsentant kan ikke i sig selv  

 betragtes som oprettelse af et agentur eller en filial i henhold til artikel  

 1, litra b), i direktiv 92/49/EØF, og  

 skadebehandlingsrepræsentanten betragtes ikke som et etableret  

 forretningssted i henhold til artikel 2, litra c), i direktiv  

 88/357/EØF eller et forretningssted i henhold til  

 Bruxelles-konventionen af 27. september 1968 om retternes kompetence og om  

 fuldbyrdelse af retsafgørelser i borgerlige sager, herunder  

 handelssager(12) .
Artikel 5 Informationskontorer 1. Hver medlemsstat sørger for at oprette eller anerkende et  

 informationskontor, der med henblik på at give skadelidte mulighed for  

 at søge erstatning skal:
 a)	føre et register, som indeholder følgende  

 oplysninger:
1)	registreringsnumrene på de motorkøretøjer, som  

 er hjemmehørende i den pågældende medlemsstat 2) i)	numrene på de forsikringspolicer, der dækker disse  

 køretøjer for risici i forsikringsklasse 10 under punkt A i  

 bilaget til direktiv 73/239/EØF, bortset fra fragtførerens  

 ansvar, og, såfremt policens gyldighedsperiode er udløbet,  

 ligeledes datøn for forsikringsdækningens ophør ii)	nummeret på det grønne kort eller på  

 grænseforsikringspolicen, hvis køretøjet er dækket  

 af et af disse dokumenter, såfremt køretøjet er undtaget  

 i henhold til artikel 4, litra b), i direktiv 72/166/EØF 3)	de forsikringsselskaber, der dækker disse  

 køretøjer for risici i forsikringsklasse 10 under punkt A i  

 bilaget til direktiv 73/239/EØF, bortset fra fragtførerens  

 ansvar, og de skadebehandlingsrepræsentanter, som  

 forsikringsselskaberne har udpeget i henhold til artikel 4, og som er anmeldt  

 til informationskontoret i henhold til denne artikels stk. 2 4)	en liste over de køretøjer, der i hver medlemsstat er  

 undtaget fra pligten til at være dækket af en ansvarsforsikring,  

 jf. artikel 4, litra a) og b), i direktiv 72/166/EØF 5)	for så vidt angår de køretøjer, der er  

 omhandlet i nr. 4:
i)	navnet på den myndighed eller det organ, der i  

 overensstemmelse med artikel 4, litra a), andet afsnit, i direktiv  

 72/166/EØF er udpeget som ansvarligt for at erstatte skadelidte tabet  

 i de tilfælde, hvor den procedure, der er omhandlet i artikel 2, stk.  

 2, første led, i direktiv 72/166/EØF, ikke kan finde  

 anvendelse, hvis køretøjet er omfattet af undtagelsen i artikel  

 4, litra a), i direktiv 72/166/EØF ii)	navnet på det organ, der dækker køretøjet  

 i den medlemsstat, hvor det er hjemmehørende, hvis  

 køretøjet er omfattet af undtagelsen i artikel 4, litra b), i  

 direktiv 72/166/EØF b)	eller koordinere indsamling og formidling af disse oplysninger,  

 og c)	bistå berettigede personer med at få adgang til de i  

 litra a), nr. 1, 2, 3, 4 og 5, nævnte oplysninger.
 De i litra a), nr. 1, 2 og 3, omhandlede oplysninger opbevares i et  

 tidsrum af syv år efter køretøjets slettelse i registret  

 eller forsikringsaftalens ophør.
 2. Forsikringsselskaber, som er omhandlet i stk. 1, litra a), nr. 3, giver  

 informationskontorerne i alle medlemsstaterne oplysning om navn og adresse  

 på den skadebehandlingsrepræsentant, de har udpeget i den  

 pågældende medlemsstat i henhold til artikel 4.
 3. Medlemsstaterne sikrer, at skadelidte i en periode på syv  

 år efter uheldet har ret til fra informationskontoret i den  

 medlemsstat, hvor skadelidte er bosat, eller i den medlemsstat, hvor  

 motorkøretøjet er hjemmehørende, eller i den medlemsstat  

 hvor uheldet fandt sted, straks at få følgende  

 oplysninger:
a)	forsikringsselskabets navn og adresse b)	nummeret på forsikringspolicen, og c)	navn og adresse på forsikringsselskabets  

 skadebehandlingsrepræsentant i den medlemsstat, hvor skadelidte er  

 bosat.
 Informationskontorerne skal samarbejde.
4. Informationskontoret oplyser skadelidte om ejerens, den  

 sædvanlige førers eller den registrerede indehavers navn og  

 adresse, hvis skadelidte har en berettiget interesse i at få disse  

 oplysninger.
For at kunne give sådanne oplysninger henvender kontoret  

 sig navnlig:
a)	til forsikringsselskabet, eller b)	det centrale register for motorkøretøjer.
 Hvis køretøjet er undtaget i henhold til artikel 4, litra  

 a), i direktiv 72/166/EØF, meddeler informationskontoret skadelidte  

 navnet på den myndighed eller det organ, der i henhold til andet afsnit  

 i samme litra i nævnte direktiv er udpeget til at yde de skadelidte  

 erstatning i de tilfælde, hvor den procedure, der er omtalt i artikel  

 2, stk. 2, første led, i nævnte direktiv, ikke kan finde  

 anvendelse.
 Hvis køretøjet er undtaget i henhold til artikel 4, litra  

 b), i direktiv 72/166/EØF, meddeler informationskontoret skadelidte  

 navnet på det organ, der dækker køretøjet i det  

 land, hvor det er hjemmehørende.
 5. Behandlingen af de personoplysninger, som nævnes i de  

 foregående stykker, skal finde sted i overensstemmelse med nationale  

 foranstaltninger truffet i henhold til direktiv 95/46/EF.
Artikel 6 Erstatningsorganer 1. Hver medlemsstat sørger for at oprette eller anerkende et  

 erstatningsorgan, der kan udbetale erstatning til skadelidte i de i artikel 1  

 omhandlede tilfælde.
 En sådan skadelidt kan indgive erstatningskrav til  

 erstatningsorganet i sin bopælsmedlemsstat:
a)	hvis forsikringsselskabet eller skadebehandlingsrepræsentanten  

 ikke har givet et begrundet svar på det fremsatte erstatningskrav inden  

 for en frist på tre måneder fra det tidspunkt, hvor skadelidte  

 indgav sit erstatningskrav til det forsikringsselskab, der forsikrer det  

 køretøj, hvis anvendelse var årsag til uheldet, eller til  

 dettes skadebehandlingsrepræsentant, eller b)	hvis forsikringsselskabet ikke har udpeget en  

 skadebehandlingsrepræsentant i den medlemsstat, hvor skadelidte er  

 bosat, i overensstemmelse med artikel 4, stk. 1. De skadelidte kan i så  

 fald ikke indgive erstatningskrav til erstatningsorganet, hvis de har  

 indgivet erstatningskrav direkte til det selskab, der forsikrer det  

 køretøj, hvis anvendelse var årsag til uheldet, og har  

 modtaget et begrundet svar senest tre måneder efter indgivelsen af  

 erstatningskravet.
 De skadelidte kan ikke fremsætte erstatningskrav over for  

 erstatningsorganet, hvis de har anlagt søgsmål direkte mod  

 forsikringsselskabet.
 Erstatningsorganet træder ind senest to måneder efter, at  

 skadelidte har fremsat sit erstatningskrav over for dette organ, men  

 afslutter behandlingen af sagen, hvis forsikringsselskabet eller  

 skadebehandlingsrepræsentanten efterfølgende giver et begrundet  

 svar på erstatningskravet.
 Erstatningsorganet underretter øjeblikkelig:
a)	skadevolderens forsikringsselskab eller  

 skadebehandlingsrepræsentanten b)	erstatningsorganet i den medlemsstat, hvor det forsikringsselskab,  

 der har udstedt forsikringspolicen, har sit etablerede forretningssted c)	skadevolderen, hvis denne er kendt om, at det har modtaget et erstatningskrav fra skadelidte, og at det  

 vil behandle kravet senest to måneder efter, at skadelidte har fremsat  

 sit erstatningskrav.
Denne bestemmelse griber ikke ind i medlemsstaternes ret til at  

 tillægge eller undlade at tillægge erstatningsorganets  

 intervention en subsidiær karakter samt til at give regler for  

 regresretten mellem dette organ, den eller de for uheldet ansvarlige og andre  

 forsikringsselskaber eller organer inden for den sociale sikring, der skal  

 yde skadelidte erstatning for samme skade.
Medlemsstaterne må  

 imidlertid ikke tillade, at organet fastsætter andre betingelser for  

 udbetaling af erstatning end dem, der er fastsat i dette direktiv, og navnlig  

 gør udbetalingen betinget af, at skadelidte på nogen måde  

 godtgør, at den ansvarlige part er ude af stand til at betale eller  

 nægter at betale.
 2. Det erstatningsorgan, som har ydet erstatning til skadelidte i den  

 medlemsstat, hvor skadelidte er bosat, kan kræve refusion af den  

 udbetalte erstatning af erstatningsorganet i den medlemsstat, hvor det  

 forsikringsselskab, der har udstedt forsikringspolicen, har sit etablerede  

 forretningssted.
Sidstnævnte organ indtræder i skadelidtes rettigheder over for  

 skadevolderen eller dennes forsikringsselskab i den udstrækning,  

 erstatningsorganet i den medlemsstat, hvor skadelidte er bosat, har ydet  

 denne erstatning for tabet eller den lidte skade.
Hver medlemsstat har pligt  

 til at anerkende en sådan subrogation, der er fastsat af en anden  

 medlemsstat.
 3. Bestemmelserne i denne artikel har virkning:
a)	efter at der er indgået en aftale mellem de  

 erstatningsorganer, der er oprettet eller anerkendt af medlemsstaterne, om  

 deres funktion og forpligtelser og om fremgangsmåden ved refusion b)	fra den dato, som Kommissionen fastsætter, efter at den i  

 nært samarbejde med medlemsstaterne har forvisset sig om, at en  

 sådan aftale er indgået.
 Kommissionen aflægger rapport til Europa-Parlamentet og Rådet  

 om gennemførelsen af denne artikel og om dens virkning, inden den 20.  

 juli 2005 og fremlægger om nødvendigt forslag.
Artikel 7 Er køretøjet ukendt, eller er det ikke inden for to  

 måneder efter uheldet muligt at identificere forsikringsselskabet, kan  

 skadelidte rette en anmodning om erstatning til erstatningsorganet i den  

 medlemsstat, hvor skadelidte er bosat.
Erstatningen ydes i henhold til  

 artikel 1 i direktiv 84/5/EØF.
Erstatningsorganet kan i dette  

 tilfælde på samme betingelser som dem, der er fastsat i  

 nærværende direktivs artikel 6, stk. 2, rejse krav:
a)	hvis forsikringsselskabet ikke kan identificeres: mod garantifonden,  

 jf. artikel 1, stk. 4, i direktiv 84/5/EØF, i den medlemsstat, hvor  

 køretøjet er hjemmehørende b)	hvis der er tale om et ukendt køretøj: mod  

 garantifonden i den medlemsstat, hvor uheldet er sket c)	hvis køretøjet er hjemmehørende i et  

 tredjeland: mod garantifonden i den medlemsstat, hvor uheldet er  

 sket.
Artikel 8 I direktiv 73/239/EØF foretages følgende  

 ændringer:
 a)	I artikel 8, stk. 1, tilføjes følgende litra:
 "f)	oplyser navn og adresse på den  

 skadebehandlingsrepræsentant, som er udpeget i enhver anden medlemsstat  

 end den, hvor tilladelsen søges, hvis de dækkede risici  

 henhører under forsikringsklasse 10 i punkt A i bilaget, bortset fra  

 fragtførerens ansvar".
 b)	I artikel 23, stk. 2, tilføjes følgende  

 litra:
 "h)	oplyser navn og adresse på den  

 skadebehandlingsrepræsentant, som er udpeget i enhver anden medlemsstat  

 end den, hvor tilladelsen søges, hvis de dækkede risici  

 henhører under forsikringsklasse 10 i punkt A i bilaget, bortset fra  

 fragtførerens ansvar".
Artikel 9 I direktiv 88/357/EØF foretages følgende ændring:
 I artikel 12a, stk. 4, tilføjes følgende afsnit:
"Hvis forsikringsselskabet ikke har udpeget en repræsentant, kan  

 medlemsstaterne godkende, at den skadebehandlingsrepræsentant, der er  

 udpeget i henhold til artikel 4 i direktiv 2000/26/EF(13) , varetager hvervet som repræsentant  

 udpeget i henhold til dette stykke." Artikel 10 Gennemførelse i national ret 1. Medlemsstaterne vedtager og offentliggør inden den 20. juli 2002  

 de love og administrative bestemmelser, der er nødvendige for at  

 efterkomme dette direktiv.
De underretter straks Kommissionen herom.
 De anvender disse bestemmelser inden den 20. januar 2003.
2. Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 3. Uanset stk. 1 skal medlemsstaterne oprette eller godkende  

 erstatningsorganet i overensstemmelse med artikel 6, stk. 1, inden den 20.  

 januar 2002. Hvis erstatningsorganerne ikke har indgået en aftale i  

 overensstemmelse med artikel 6, stk. 3, inden den 20. juli 2002, skal  

 Kommissionen foreslå passende foranstaltninger, som skal sikre, at  

 bestemmelserne i artikel 6 og 7 får virkning inden den 20. januar  

 2003.
 4. Medlemsstaterne kan i overensstemmelse med traktaten opretholde eller  

 vedtage bestemmelser, som er gunstigere for skadelidte end dem, der  

 kræves for at efterkomme dette direktiv.
 5. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er  

 omfattet af dette direktiv.
Artikel 11 Ikrafttræden Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 12 Sanktioner Medlemsstaterne fastsætter sanktioner for overtrædelse af de  

 nationale bestemmelser, der udstedes for at gennemføre dette direktiv,  

 og træffer alle nødvendige foranstaltninger for at sikre, at  

 sanktionerne iværksættes.
Disse sanktioner skal være  

 effektive, stå i et rimeligt forhold til overtrædelsen og have en  

 afskrækkende virkning.
Medlemsstaterne underretter Kommissionen om  

 disse bestemmelser inden den 20. juli 2002 og giver den hurtigst muligt  

 meddelelse om enhver senere ændring.
Artikel 13 Adressater Dette direktiv er rettet til medlemsstaterne.
 Udfærdiget i Bruxelles, den 16. maj 2000.
På Europa-Parlamentets vegne Nicole Fontaine Formand På Rådets vegne Manuel Carrilho Formand (1)   EFT C 343 af 13.11.1997, s. 11 og EFT  

 C 171 af 18.6.1999, s. 4.
 (2)   EFT C 157 af 25.5.1998, s. 6.
 (3)   Europa-Parlamentets udtalelse af 16.  

 juli 1998 (EFT C 292 af 21.9.1998, s. 123), bekræftet den 27. oktober  

 1999, Rådets fælles holdning af 21. maj 1999 (EFT C 232 af  

 13.8.1999, s. 8) og Europa-Parlamentets afgørelse af 15. december 1999  

 (endnu ikke offentliggjort i EFT). Rådets afgørelse af 2. maj  

 2000 (endnu ikke offentliggjort i EFT) og Europa-Parlamentets  

 afgørelse af 16. maj 2000.
 (4)   EFT L 103 af 2.5.1972, s. 1,  

 specialudgave 1972 (II), s. 345. Direktivet er senest ændret ved  

 direktiv 84/5/EØF (EFT L 8 af 11.1.1984, s. 17).
 (5)   EFT L 172 af 4.7.1988, s. 1.  

 Direktivet er senest ændret ved direktiv 92/49/EØF (EFT L 228 af  

 11.8.1992, s. 1).
 (6)   EFT C 308 af 20.11.1995, s. 108.
 (7)   Rådets andet direktiv  

 (84/5/EØF) af 30. december 1983 om indbyrdes tilnærmelse af  

 medlemsstaternes lovgivning om ansvarsforsikring for  

 motorkøretøjer (EFT L 8 af 11.1.1984, s. 17). Direktivet er  

 senest ændret ved direktiv 90/232/EØF (EFT L 129 af 19.5.1990,  

 s. 33).
 (8)   Rådets tredje direktiv  

 (90/232/EØF) af 14. maj 1990 om indbyrdes tilnærmelse af  

 medlemsstaternes lovgivning om ansvarsforsikring for  

 motorkøretøjer (EFT L 129 af 19.5.1990, s. 33).
 (9)   Rådets første direktiv  

 (73/239/EØF) af 24. juli 1973 om samordning af de administrativt eller  

 ved lov fastsatte bestemmelser om adgang til udøvelse af direkte  

 forsikringsvirksomhed bortset fra livsforsikring (EFT L 228 af 16.8.1973, s.  

 3). Direktivet er senest ændret ved direktiv 95/26/EF (EFT L 168 af  

 18.7.1995, s. 7).
 (10)   Rådets direktiv  

 92/49/EØF af 18. juni 1992 om samordning af love og administrative  

 bestemmelser vedrørende direkte forsikringsvirksomhed bortset fra  

 livsforsikring og om ændring af direktiv 73/239/EØF og  

 88/357/EØF (tredje skadesforsikringsdirektiv) (EFT L 228 af 11.8.1992,  

 s. 1). Direktivet er ændret ved direktiv 95/26/EF (EFT L 168 af  

 18.7.1995, s. 7).
 (11)   EFT L 281 af 23.11.1995, s. 31.
 (12)   EFT C 27 af 26.1.1998, s. 1  

 (konsolideret udg.).
 (13)   

  Europa-Parlamentets og Rådet direktiv 2000/26/EF af 16. maj 2000 om  

 indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (EFT L 181 af  

 20.7.2000, s. 65).
1)  Loven indeholder bestemmelser, der gennemfører  

 Europa-Parlamentets og Rådets direktiv 2000/26/EF af 16. maj 2000 om  

 indbyrdes tilnærmelse af medlemsstaternes lovgivning om  

 ansvarsforsikring for motorkøretøjer og om ændring af  

 Rådets direktiv 73/239/EØF og 88/357/EØF (Fjerde  

 motorkøretøjsforsikringsdirektiv), jf.
EF-Tidende 2000 L 181,  

 side 65 ff.
