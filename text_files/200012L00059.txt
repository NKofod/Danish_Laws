Fremsat den 25. oktober 2000 af  

 skatteministeren (Ole Stavad) Forslag til Lov om ændring af lov om  

 afgift af visse emballager samt visse poser af papir eller plast m.v. og  

 andre afgiftslove1) (Miljøbaserede afgiftssatser m.v.) § 1 I lov om afgift af visse emballager samt visse poser  

 af papir eller plast m.v., jf. lovbekendtgørelse nr. 726 af 7. oktober  

 1998, som ændret ved lov nr. 912 af 16. december 1998, § 9 i lov  

 nr. 380 af 2. juni 1999 og § 23 i lov nr. 165 af 15. marts 2000  

 foretages følgende ændringer:
 1. Lovens titel affattes således:
»Lov om afgift af visse emballager, poser,  

 engangsservice og pvc-folier.« 2. I § 1, stk. 1, nr. 3, indsættes efter », jf.  

 nr. 14«: »og ernæringspræparater, der er tilskudsberettiget efter  

 § 8 a i lov om offentlig sygesikring«.
 3. I § 1, stk. 1, nr. 13, ændres »801 af 23.  

 oktober 1997« til: »734 af 31. juli 2000«.
 4. § 2, stk. 1, affattes således:
»Stk. 1. For beholdere af karton eller af laminater af  

 forskellige materialer, som er påfyldt varer omfattet af § 1, nr. 1 og 2, eller er godkendt i henhold til bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 og 4, eller er omfattet af § 3 i bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 eller 4 med et anprist  

 indhold af kulsyre udgør afgiften:
 pr. stk.
 1.
med et rumindhold under 10 cl 0,15 kr.
 2.
med et rumindhold ikke under 10 cl og ikke over 40 cl 0,30 kr.
 3.
med et rumindhold over 40 cl, men ikke over 60 cl 0,50 kr.
 4.
med et rumindhold over 60 cl, men ikke over 110 cl 1,00 kr.
 5.
med et rumindhold over 110 cl, men ikke over 160 cl 1,50 kr.
 6.
med et rumindhold over 160 cl 2,00 kr.« 5. § 2, stk. 2, affattes således:
»Stk. 2. For beholdere af andre materialer end de i  

 stk. 1 nævnte, som er påfyldt varer omfattet af § 1, nr. 1 og 2, eller er godkendt i henhold til bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 og 4, eller er omfattet af § 3 i bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 eller 4 med et anprist  

 indhold af kulsyre udgør afgiften:
 pr. stk.
 1.
med et rumindhold under 10 cl 0,25 kr.
 2.
med et rumindhold ikke under 10 cl og ikke over 40 cl 0,50 kr.
 3.
med et rumindhold over 40 cl, men ikke over 60 cl 0,80 kr.
 4.
med et rumindhold over 60 cl, men ikke over 110 cl 1,60 kr.
 5.
med et rumindhold over 110 cl, men ikke over 160 cl 2,40 kr.
 6.
med et rumindhold over 160 cl 3,20 kr.« 6. § 2, stk. 3, affattes således:
»Stk. 3. For salgsemballager og multipak, som indeholder varer  

 omfattet af § 1, nr. 3 - 17, bortset fra de beholdere, der er omfattet  

 af § 2, stk. 1 og 2, betales der afgift efter vægt.
Afgiften  

 udgør for emballage af pr. kg.
1) pap og papir, primært materiale samt tekstiler 0,95 kr.
2) pap og papir, sekundært materiale 0,55 kr.
3) plast (undtaget eps og pvc), primært materiale 12,95 kr.
4) plast (undtaget eps og pvc), sekundært materiale 7,75 kr.
5) plast (undtaget eps og pvc), højfyldt 7,75 kr.
6) plast (undtaget eps og pvc), UN-godkendt 10,35 kr.
7) eps og pvc 20,35 kr.
8) aluminium 33,30 kr.
9) hvidblik og stål 9,25 kr.
10) hvidblik og stål, UN-godkendt 7,40 kr.
11) glas og keramik 1,85 kr.
12) træ 0,55 kr.« 7. § 2, stk. 5, affattes således:
»Stk. 5. En virksomhed kan dog vælge at beregne afgiften  

 for den samlede emballage, herunder emballage, der består af laminater,  

 efter satsen for det materiale i emballagen, der har den højeste  

 afgiftssats og efter emballagens samlede vægt, jf. dog stk. 4, 3.  

 pkt.« 8. § 2, stk. 6, ophæves.
 Stk. 7 og 8 bliver herefter stk. 6 og 7.
 9. § 2, stk. 7, der bliver stk. 6, affattes  

 således:
»Stk. 6. Såfremt der ikke foreligger dokumentation for,  

 at indholdet af sekundært materiale udgør mindst 50 pct. af  

 emballage nævnt i stk. 3, nr. 2 og 4, skal der betales afgift  

 efter henholdsvis stk. 3, nr. 1 eller 3.« 10. I § 2, stk. 8, der bliver stk. 7,  

 ændres »stk. 3, nr. 4« til: »stk. 3, nr. 3«.
11. Efter § 2 b indsættes inden »II.
Registrerede  

 virksomheder«:
»§ 2 c.
Der svares afgift af engangsservice.
 Stk. 2. Afgiften udgør 11,50 kr. pr. kg.
§ 2 d.
Der svares afgift af folier fremstillet af blød  

 polyvinylklorid (pvc) til emballering af levnedsmidler.
Stk. 2. Afgiften udgør 20,35 kr. pr. kg.« 12. I § 3, stk. 1, ændres »eller § 2 a«  

 til: »§ 2 a, § 2 c eller § 2 d«.
 13. I § 3, stk. 2, ændres »§ 2 a« til:  

 »afgiftspligtige varer omfattet af § 2 a, § 2 c eller § 2  

 d«.
 14. § 3, stk. 5, affattes således:
»Stk. 5. Virksomheder omfattet af stk. 4, som har et  

 årligt salg af afgiftspligtige varer svarende til en afgift på  

 under 5.000 kr., skal dog ikke registreres eller betale afgift.
En  

 registrering gælder for minimum 2 år, med mindre virksomheden  

 ophører med at drive afgiftspligtig virksomhed.« 15. I § 3 a, indsættes efter »afgiftspligtige  

 varer«: »omfattet af § 1, nr. 1 - 4, og afgiftspligtige varer omfattet  

 af § 2 c eller § 2 d«.
 16. Efter § 3 a indsættes inden »III.  

 Opgørelse af den afgiftspligtige mængde«:
»§ 3 b.
De statslige told- og skattemyndigheder kan efter  

 ansøgning give en registreret virksomhed tilladelse til at lade  

 større partier varer fremstille for sin regning (lønarbejde) i  

 en anden registreret virksomhed (fabrikationsvirksomheden).
Stk. 2. De statslige told- og skattemyndigheder kan endvidere  

 efter ansøgning give tilladelse til, at virksomheder, der ikke har  

 erhvervsmæssig fremstilling af afgiftspligtige varer, registreres i de  

 tilfælde, hvor virksomheden er eneforhandler af en vare, som  

 virksomheden lader fremstille for sin regning (lønarbejde) i en anden  

 registreret virksomhed.« 17. § 6, stk. 2, affattes således:
»Stk. 2. De statslige told- og skattemyndigheder kan,  

 når den årlige godtgørelse er mindst 500 kr., meddele  

 virksomheder, der ikke er registreret efter § 3, godtgørelse af  

 den betalte afgift af afgiftspligtige emballager, som ubrugte eller med  

 påfyldt indhold leveres til udlandet, jf. § 5, stk. 1, nr.  

 2.« 18. § 6, stk. 3, affattes således:
»Stk. 3. De statslige told- og skattemyndigheder kan  

 ligeledes, når den årlige godtgørelse er mindst 500 kr.,  

 meddele virksomheder, der ikke er registreret efter § 3,  

 godtgørelse af den betalte afgift af afgiftspligtige poser,  

 engangsservice og pvc-folier til levnedsmidler, der leveres til udlandet, jf.  

 § 5, stk. 1, nr. 2.« 19. § 7 a, stk. 4, affattes således:
»Stk. 4. Varemodtagere, der modtager afgiftspligtige varer  

 svarende til en afgift på under 5.000 kr. årligt, skal ikke  

 anmeldes efter stk. 1 hos de statslige told- og skattemyndigheder,  

 afgive anmeldelse eller indbetale afgiften.
En registrering gælder for  

 minimum 2 år, medmindre virksomheden ophører med  

 indførsel af varer.« 20. I § 15 indsættes efter stk. 5 som nyt  

 stykke:
»Stk. 6. Leverandører af materialer eller dele til  

 fremstilling af varer, der i henhold til denne lov er afgiftspligtige, er  

 efter anmodning fra de statslige told- og skattemyndigheder pligtige til at  

 meddele de statslige told- og skattemyndigheder oplysninger om leverancer til  

 de virksomheder, der omfattes af denne lov.« Stk. 6, 7 og 8 bliver herefter stk. 7, 8 og 9.
 21. I § 15, stk. 7, der bliver stk. 8,  

 ændres »stk. 5 og 6« til: »stk. 5 - 7«.
 22. I § 15, stk. 8, der bliver stk. 9,  

 ændres »7« til: »8«.
 23. I § 18, stk. 1, nr. 2, ændres  

 »stk. 2 - 5» til: »stk. 2 - 6«.
 24. I § 21 b, stk. 1, nr. 2, ændres  

 »stk. 3 - 8« til: »stk. 3 - 7«.
§ 2 Stk. 1. Loven træder i kraft den 1. april 2001.
 Stk. 2. Loven finder anvendelse på varer, der fra og med  

 den 1. april 2001 udleveres fra registrerede virksomheder, angives til  

 fortoldning eller modtages fra udlandet.
 Stk. 3. Lov om visse miljøafgifter, jf.  

 lovbekendtgørelse nr. 637 af 21. august 1998, som ændret ved  

 § 6 i lov nr. 1056 af 23. december 1998, § 15 i lov nr. 380 af 2.  

 juni 1999 og § 25 i lov nr. 165 af 15. marts 2000, ophæves.
 Stk. 4. I lov om forskellige forbrugsafgifter, jf.  

 lovbekendtgørelse nr. 638 af 21. august 1998, som ændret ved  

 § 12 i lov nr. 380 af 2. juni 1999 og § 15 i lov nr. 165 af 15.  

 marts 2000 foretages følgende ændringer:
 1. § 6 ophæves.
 2. I § 14 a, stk. 4, ændres »§§ 3, 6,  

 11 og 11 b« til: »§§ 3, 11 og 11 b«.
Bemærkninger til lovforslaget Almindelige bemærkninger Med dette lovforslag foreslås den vægtbaserede  

 emballageafgift ændret således, at afgiftssatserne  

 fastsættes på grundlag af et miljøbaseret indeks.
Den  

 vægtbaserede emballageafgifts nuværende opbygning foreslås  

 bibeholdt, således at der fortsat kun er afgift på emballager til  

 udvalgte varegrupper.
Det foreslås endvidere at udvide lovens  

 anvendelsesområde, således at afgiften af engangsservice og  

 pvc-folier inddrages under loven.
I forbindelse hermed foreslås det at  

 ændre afgiften af engangsservice fra en værdibaseret afgift til  

 en vægtbaseret afgift og samtidig - i modsætning til tidligere -  

 lade engangsservice til erhvervsmæssig brug være omfattet af  

 afgiften.
 Endelig foreslås det at hæve den nedre  

 grænse i § 3, stk. 5 (bagatelgrænsen) - der  

 fastslår, hvornår virksomheder skal registreres og betale den  

 vægtbaserede emballageafgift - fra 2.500 kr. til 5.000 kr., at  

 indføre de i praksis anvendte regler om lønarbejde i loven, at  

 fritage visse ernæringspræparater fra emballageafgiften og at  

 foretage en række andre præciseringer af loven.
Revision senest august 2000 I forbindelse med behandlingen af lovforslaget L 90 til  

 den vægtbaserede emballageafgift i sommeren 1998 gav skatteministeren  

 Folketinget tilsagn om, at loven ville blive taget op til revision i  

 samarbejde med de berørte brancher senest den 1. august 2000 med  

 henblik på at gennemføre de ændringer, der måtte  

 vise sig at være behov for.
 I bemærkningerne til forslaget til den  

 vægtbaserede emballageafgift blev det anført:
»Det foreslåede indeks er således ikke et  

 såkaldt LCA-indeks baseret på en livscyklusvurdering af de  

 enkelte emballagematerialers miljøbelastning.
Det er ikke på  

 nuværende tidspunkt muligt at udarbejde et metodemæssigt og  

 datamæssigt tilstrækkeligt velfunderet LCA-indeks.
Regeringen  

 ønsker på længere sigt at kunne supplere det  

 ovennævnte afgiftsindeks med resultaterne fra LCA vurderinger af de  

 enkelte materialer.« Til dette arbejde blev en arbejdsgruppe nedsat i november  

 1999 med deltagere fra Skatteministeriet og Miljø- og  

 Energiministeriet.
Arbejdsgruppen har især undersøgt  

 mulighederne for, at fastlæggelsen af afgiftssatserne i loven kan  

 suppleres med miljøvurderinger af en række emballagematerialers  

 miljøbelastning.
Endvidere er det på baggrund af regeringens  

 affaldsplan, Affald 21, overvejet, om en udvidelse af det afgiftspligtige  

 område kan understøtte disse initiativer.
Som et led i forberedelserne af revisionen blev et  

 høringsbrev den 19. november 1999 tilsendt de berørte brancher  

 og myndigheder med en opfordring til disse om at komme med eventuelle  

 bemærkninger til emballageafgiftsloven og eventuelle forslag til  

 forbedringer af afgiften.
De indkomne høringssvar er indgået i  

 arbejdet med denne revision af emballageafgiften.
Endvidere har et forslag  

 til det miljøbaserede indeks samt et udkast til lovforslag været  

 sendt i høring hos de berørte brancher og myndigheder i  

 løbet af august og september 2000.
Visse virksomheder har under høringen  

 vedrørende det miljøbaserede indeks bemærket, at  

 miljøbelastningen fra distribution bør medtages i  

 miljøvurderingen.
Miljøstyrelsen har derfor undersøgt  

 omfanget af miljøeffekter og ressourceforbrug ved distribution af  

 forskellige typer emballagematerialer pr. kg materiale.
På baggrund  

 heraf er miljøindekset blevet revideret, og som følge heraf er  

 indekset for aluminium blevet nedsat fra indeks 19 til indeks 18, og indekset  

 for eps og pvc er blevet nedsat fra indeks 12 til indeks 11.
Høringen vedrørende lovforslaget har ikke  

 givet anledning til større ændringer.
Dog foreslås det ved  

 dette forslag, at visse ernæringspræparater fritages for  

 emballageafgift.
Forslag til miljøbaseret indeks for emballager Miljøstyrelsen har fået udarbejdet en  

 miljøvurdering af 11 emballagematerialer og har på den baggrund  

 opstillet et forslag til et egentligt miljøindeks for emballager.
De  

 forskellige emballagematerialers miljøbelastning er således  

 vurderet ved hjælp af en LCA (Life Cycle Assessment) screening, som er  

 en overordnet livscyklusvurdering.
En LCA screening er en vurdering af de  

 væsentligste miljøpåvirkninger og ressourceforbrug i  

 emballagematerialets livsforløb.
Beregningerne af emballagematerialernes  

 miljøbelastning er foretaget ud fra de anvisninger, der er i UMIP.  

 UMIP står for Udvikling af Miljøvenlige Industriprodukter og var  

 et 4-årigt forskningsprojekt støttet af bl.a.
Rådet  

 vedrørende Genanvendelse og Mindre Forurenende Teknologi.
Et af  

 formålene med projektet var at udvikle metoder til  

 miljøvurdering af industriprodukter.
De parametre, som er vurderet i LCA screeningen, kan  

 overordnet opdeles i miljøeffekter, ressourceforbrug og  

 affaldsmængder.
Desuden er primært energiforbrug og  

 CO2-emission medtaget som særskilte parametre, men  

 gennemgående har disse parametre visse ligheder med f.eks.  

 miljøeffekterne, der bl.a. omfatter drivhuseffekten.
UMIP metoden giver ikke mulighed for at lægge alle  

 effekterne sammen til ét tal.
Det er derfor stadig nødvendigt  

 at vurdere mange parametre i forhold til hinanden, men i UMIP metoden  

 omregnes miljøeffekter, ressourceforbrug og affaldsmængder til  

 samme enhed indenfor hver af de tre grupper, hvorved der er bedre muligheder  

 for at sammenligne størrelsen af effekterne indbyrdes.
 De vurderede emballagematerialer består af: pap,  

 glas, hvidblik, stål, aluminium og plast (ekspanderet polystyren (eps),  

 polystyren (ps), polyethylentereftalat (pet), polyvinylklorid (pvc), high  

 density polyethylen (hdpe), low density polyethylen (ldpe) og polypropylen  

 (pp)).
Miljøbelastningen er ikke beregnet for specifikke  

 emballager som f.eks. en 200 grams papæske, men for 1 kg  

 gennemsnitsemballage af et givent materiale.
LCA screeningen omfatter ikke  

 distribution og brug af emballagen.
 På baggrund af de undersøgte  

 emballagematerialers miljøeffekt, primært energiforbrug, fossilt  

 ressourceforbrug og affaldsdannelse ses nogle overordnede  

 træk:
 1.	Pap og glas har gennemgående de laveste  

 miljøpåvirkninger.
2.	En gruppe af plastmaterialerne (ldpe, hdpe, pp, pet og ps) har de  

 næst laveste miljøbelastninger.
Ps og pet ligger i den  

 øvre del af denne gruppe.
 3.	Stål ligger på flere parametre på niveau med den  

 brede gruppe af plastmaterialer, men har en stor belastning m.h.t.  

 affald.
 4.	De største miljøpåvirkninger stammer  

 gennemgående fra pvc, eps og aluminium.
Som nævnt giver UMIP metoden ikke mulighed for at  

 lægge alle miljø- og ressourceeffekter sammen til ét tal.  

 Miljøstyrelsen oplyser, at sammenlægning af alle  

 miljøeffekter, sammenlægning af alle ressourceforbrug og  

 sammenlægning af affaldsmængder ikke normalt er brugt i  

 international sammenhæng.
Det vurderes dog at være en  

 hensigtsmæssig fremgangsmåde i dette tilfælde for at skabe  

 et overblik over de samlede miljøffekter, ressourceforbrug og  

 affaldsmængder for det enkelte materiale, og for dernæst at kunne  

 foretage en sammenligning imellem materialerne.
Senere opdatering af afgiften Miljøstyrelsen vil gennemføre nye  

 beregninger vedrørende det miljøbaserede indeks, når  

 UMIP-databasen er opdateret - bl.a. med bidrag fra de relevante brancher -  

 når disse nye data er kvalitetssikret.
Miljøstyrelsen forventer,  

 at dette arbejde vil kunne påbegyndes indenfor 3 år, hvorefter  

 miljøindekset og dermed den vægtbaserede emballageafgift kan  

 opdateres.
Ved denne lejlighed bør det miljøbaserede indeks  

 endvidere gennemgås af en ekstern ekspert.
 Skatteministeren vil inden udgangen af 2004 give  

 Folketingets Skatteudvalg en redegørelse om, hvorvidt det  

 miljøbaserede indeks har medført en ændring i de  

 berørte branchers valg af materialer til emballager i retning af brug  

 af mere miljørigtige materialetyper.
Den vægtbaserede emballageafgifts struktur bibeholdes Det foreslås, at den vægtbaserede  

 emballageafgifts nuværende opbygning bibeholdes, således at der  

 alene er afgift på emballager til udvalgte varegrupper.
Udgangspunktet  

 er fortsat miljømæssigt.
Afgiften skal således medvirke  

 til at nedbringe affaldsmængder og skabe incitament til at bruge mindre  

 og mere miljøvenlig emballage.
Arbejdsgruppen har som nævnt undersøgt  

 mulighederne for en eventuel udvidelse af det afgiftspligtige område  

 for den vægtbaserede emballageafgift.
I denne forbindelse er muligheden  

 for en generel emballageafgift på alle typer af emballage til alle  

 formål blevet overvejet.
En sådan afgift skulle  

 pålægges grossistledet - dvs. producenter og importører af  

 emballage.
En generel afgift vil imidlertid kunne medføre, at et meget  

 stort antal virksomheder må påregnes at skulle registreres.  

 Derfor har arbejdsgruppen set på nogle udvalgte varegrupper for en  

 eventuel udvidelse af afgiften.
Overvejelserne har centreret sig om  

 følgende varegrupper: Papirvarer, dybfrost (grøntsager og  

 frugt), morgenmad, (cerealier m.v.) underholdningselektronik, hårde  

 hvidevarer, snacks (chips m.v.) og konserves.
Varegrupperne er udvalgt fordi  

 de alle er emballagetunge.
Det er imidlertid besluttet alene at indarbejde  

 det miljøbaserede indeks i dette lovforslag.
Arbejdsgruppen vil fortsætte arbejdet med en  

 udvidelse af varegrupperne.
Arbejdsgruppen lægger vægt på,  

 at der både bliver tale om en administrerbar og juridisk holdbar  

 udvidelse.
Endvidere er det vigtigt, at udvidelsen understøtter  

 regeringens målsætninger om affald og emballage.
Udvidelse af lovens anvendelsesområde Med dette lovforslag foreslås det endelig at  

 overføre afgiften af engangsservice og pvc-folier til  

 emballageafgiftsloven.
Da både emballageafgiften og afgiften af  

 engangsservice og pvc-folier har et affaldsbegrænsende mål vil  

 det være nærliggende at samle de tre afgifter i én  

 lov.
Afgiften af engangsservice Afgiften af engangsservice blev indført i 1982 som  

 led i en række forbrugsbegrænsende foranstaltninger.
Afgiften er  

 med til at begrænse anvendelsen af engangsservice og dermed nedbringe  

 affaldsmængderne og fremme genanvendelsen.
I forbindelse med  

 overførslen af afgiften til emballageafgiftsloven foreslås det  

 at ændre afgiften af engangsservice fra en værdibaseret afgift  

 til en vægtbaseret afgift og samtidig - i modsætning til  

 tidligere - at lade engangsservice til erhvervsmæssig brug være  

 omfattet af afgiften.
Afgiften af pvc-folier til levnedsmidler Afgiften af folier fremstillet af blød pvc til  

 emballering af levnedsmidler trådte i kraft den 1. januar 1999.  

 Afgiften blev indført med henblik på at fremme brugen af mere  

 miljøvenlige former for folier til emballering.
Folier til emballering af levnedsmidler skal overholde de  

 krav, der er til levnedsmiddelemballager med hensyn til migration og  

 udgangsstoffer.
Visse levnedsmidler har meget specifikke krav til emballagens  

 barriereegenskaber, som hidtil kun har kunnet opfyldes af bløde  

 pvc-folier.
Der er imidlertid efter det oplyste nu udviklet alternative  

 folier, som tilnærmelsesvis kan opfylde de samme funktioner som  

 pvc-folier, men som ikke har de negative miljøkonsekvenser, som er  

 forbundet med bortskaffelsen af pvc-folier.
Øvrige ændringer Endelig foreslås det at hæve den nedre  

 grænse i § 3, stk. 5 fra 2.500 kr. til 5.000 kr. for den  

 vægtbaserede emballageafgift, at de i praksis anvendte regler om  

 lønarbejde indføjes i loven, at fritage visse  

 ernæringspræparater fra emballageafgift og i øvrigt at  

 præcisere visse bestemmelser i loven.
Den volumenbaserede afgift for emballager til øl,  

 vin, spiritus og læskedrikke med kulsyre ændres ikke, idet disse  

 varer oftest forhandles i emballager, der indgår i et retursystem, og  

 det derfor er andre hensyn, der gør sig gældende ved  

 fastsættelsen af afgiftssatserne.
Afgiften af poser af papir eller  

 plast ændres heller ikke med dette forslag.
Den volumenbaserede afgift vil derimod blive taget op til  

 overvejelse i forbindelse med EF-Domstolens afgørelse i sagen om det  

 danske dåseforbud.
I denne sammenhæng er det vigtigt, at et  

 velfungerende retursystem fastholdes i Danmark.
Dommen forventes afsagt i  

 løbet af 2001.
Provenumæssige konsekvenser Som følge af forslaget om miljøbaserede  

 afgiftssatser reduceres antallet af afgiftssatser under den  

 vægtbaserede emballageafgift.
Desuden hæves den nedre  

 grænse i § 3, stk. 5 for den vægtbaserede  

 emballageafgift fra 2.500 kr. til 5.000 kr. om året.
Afgiften af  

 engangsservice foreslås ændret fra en værdiafgift til en  

 vægtbaseret afgift, og afgiftsområdet udvides med engangsservice  

 til erhvervsmæssigt formål.
Satserne for den volumenbaserede  

 afgift samt afgiften af poser af papir og plast ændres ikke.
Som følge af det miljøbaserede indeks  

 reduceres antallet af afgiftssatser under den vægtbaserede afgift fra  

 13 til 12. Satserne for pap og papir samt plast opdeles på  

 primært og sekundært materiale.
Eneste satsudvidelse er en  

 separat sats for emballager af plasttyperne eps og pvc.
Laminatsatsen i den  

 nuværende lov foreslås ophævet, således at der  

 betales afgift af hvert enkelt materiale i laminatet eller efter satsen for  

 det dyreste materiale i emballagen for hele emballagens vægt.  

 Satsændringerne skønnes at give et merprovenu på ca. 75  

 mill. kr. på helårsbasis og ca. 50 mill. kr. i finansåret  

 2001.
 Forhøjelsen af den nedre grænse i § 3,  

 stk. 5 skønnes at give et provenutab på ca. 0,5 mill. kr.  

 på helårsbasis.
Fritagelsen af visse ernæringspræparater fra  

 emballageafgift skønnes at give et beskedent provenutab på  

 helårsbasis.
I den forbindelse bemærkes, at det offentlige har  

 refunderet 60 pct. af udgifterne til indkøb af disse  

 præparater.
Afgiften af engangsservice overføres til  

 emballageafgiftsloven.
Samtidig omlægges afgiften fra en værdi-  

 til en vægtbaseret afgift.
Den foreslåede afgiftssats på  

 11,50 kr. pr. kg skønnes at være provenuneutral.
Med udvidelsen  

 af afgiftsområdet, hvorefter afgiften foreslås også at  

 omfatte engangsservice til erhvervsmæssig brug, skønnes  

 merprovenuet at blive ca. 25 mill. kr. på helårsbasis og ca. 20  

 mill. kr. i finansåret 2001. Skønnet er usikkert, da der ikke  

 forefindes konkrete opgørelser over mængden af engangsservice  

 til erhvervsmæssig brug.
Afgiften af pvc-folier til levnedsmidler overføres  

 til emballageafgiftsloven.
Samtidig hæves afgiftssatsen til 20,35 kr.  

 pr. kg.
Merprovenuet skønnes som følge heraf at blive ca. 4  

 mill. kr. på helårsbasis og ca. 2 mill. kr. i finansåret  

 2001.
Under forudsætning om uændret adfærd  

 skønnes dette lovforslag i alt at give et merprovenu på ca. 100  

 mill. kr. på helårsbasis.
For finansåret 2001  

 skønnes forslaget at give ca. 70 mill. kr. i merprovenu.  

 Indførelsen af miljøbaserede afgiftssatser for den  

 vægtbaserede emballageafgift må forventes at medføre en  

 vis adfærdsmæssig tilpasning hos de omfattede virksomheder i  

 retning af brug af lettere emballager til en lavere afgift målt pr.  

 stk. samt en ændring i valget af emballagematerialer hen mod de  

 mindre miljøbelastende og dermed afgiftsmæssigt billigere  

 materialer.
Denne adfærd er der ikke taget højde for i  

 provenuskønnene.
Miljømæssige konsekvenser Med dette forslag om at indføre  

 miljøbaserede afgiftssatser for den vægtbaserede emballageafgift  

 forstærkes incitamentet til at anvende de mest miljøvenlige  

 emballagematerialer væsentligt i forhold til den nugældende  

 afgift.
Som det også er tilfældet for den gældende afgift  

 vil forslaget fortsat skabe incitamenter for at reducere vægten af de  

 afgiftsbelagte emballager.
En vægtafgift vil således tilskynde  

 til at nedsætte mængden af materialeanvendelse til emballering af  

 den enkelte vare.
 Herved opnås der et mindre forbrug af de mest  

 miljøbelastende emballagematerialer samt generelt et mindre  

 emballageforbrug og - som en direkte følge heraf - mindre  

 affaldsmængder.
 I den gældende vægtbaserede emballageafgift  

 stilles i udgangssituationen den gennemsnitlige emballage til 1 liter vare  

 afgiftsmæssigt ens uafhængigt af emballagematerialet.  

 Således skal der i dag i gennemsnit betales samme afgift pr.  

 stk. for emballager af forskellige materialer men med samme volumen.  

 Denne neutrale behandling af emballagerne ophører med dette  

 forslag.
Afgiften i dag har den ulempe, at den i nogle  

 tilfælde kan tilskynde til et skift til andre emballagematerialer, hvor  

 der er større mulighed for at reducere emballagens vægt og  

 dermed reducere afgiften m.v.
Et skift til et andet materiale kan i nogle  

 tilfælde være til gavn for miljøet, men kan også i  

 andre tilfælde øge miljøbelastningen afhængigt af  

 det valgte materiale.
Når der ikke ligger en afvejning af de enkelte  

 emballagematerialers miljøbelastning i det nuværende  

 vægtindeks, kan afgiftsbetingede skift i anvendelsen af  

 emballagematerialer således være miljømæssigt  

 uønskelige.
 Dette problem er nu forsøgt løst ved dette  

 forslag om miljøbaserede afgiftssatser for den vægtbaserede  

 emballageafgift.
Forslaget om at engangsservice til erhvervsmæssigt  

 brug for fremtiden skal være omfattet af afgiften må antages at  

 medføre, at forbruget af engangsservice til erhvervsmæssigt brug  

 begrænses.
Endvidere underbygges afgiftens miljømæssige  

 sigte ved, at det foreslås, at der skabes et incitament til at  

 nedbringe materialeforbruget ved fremstillingen af engangsservice.
Afgiften  

 foreslås således omlagt fra en værdibaseret afgift til en  

 vægtbaseret afgift.
Forslaget om at overføre afgiften af pvc-folier til  

 emballageafgiften og samtidig hæve afgiften til 20,35 kr. pr. kg vil  

 også have positive miljømæssige konsekvenser.
Forbruget af  

 pvc-folier til levnedsmidler må som følge heraf forventes at  

 falde.
Pvc er et olieprodukt med et højt indhold af klor og de  

 negative miljømæssige konsekvenser forbundet med bløde  

 pvc-folier til emballering opstår ved bortskaffelsen, da disse folier  

 ikke genvindes og derfor håndteres ved affaldsforbrænding.
Pvc giver således anledning til problemer ved  

 bortskaffelsen, idet klorindholdet medvirker til en væsentlig  

 forøgelse af mængden af restprodukter fra  

 affaldsforbrænding.
Disse restprodukter er klassificeret som farligt  

 affald og skal anvises til særlig deponering.
Ved deponering af pvc kan  

 der på langt sigt ske en nedbrydning og udvaskning af f.eks.  

 blødgørere.
I EU-Kommissionens forslag til Rådets direktiv om  

 udrangerede køretøjer (KOM(97) 358) fremhæves det  

 tilsvarende, at det er særdeles problematisk at håndtere pvc i  

 forbrænding, og at Kommissionen efter en nærmere  

 undersøgelse heraf om nødvendigt vil fremsætte et  

 passende forslag.
EU-Kommissionen har endvidere i år sendt en  

 grønbog om pvc i høring.
 Eftersom forslaget tilskynder til at reducere anvendelsen  

 af bløde pvc-folier til emballering, vil det medføre en  

 nedbringelse af pvc, som bortskaffes ved affaldsforbrænding.
Økonomiske og administrative konsekvenser for  

 erhvervslivet Erhvervsøkonomiske konsekvenser Lovforslaget indebærer en omlægning af de  

 eksisterende afgiftssatser for den vægtbaserede emballageafgift.
Denne  

 omlægning er foretaget på grundlag af et miljøbaseret  

 indeks.
Dette vil medføre, at visse emballagetyper vil blive dyrere at  

 anvende afgiftsmæssigt, mens andre bliver væsentligt billigere.  

 Afgiftsbelastningen vil derfor variere fra erhverv til erhverv.
Forslaget om forhøjelse af den nedre grænse i  

 § 3, stk. 5 (bagatelgrænsen) medfører, at ca. 200  

 virksomheder under den vægtbaserede afgift, der i dag er registreret og  

 betaler afgift, for fremtiden ikke skal registreres og betale afgift.
Derimod  

 vil forslaget om, at engangsservice til erhvervsmæssig brug skal  

 omfattes af afgiften af engangsservice, medføre, at flere virksomheder  

 skal registreres og betale afgift.
Dog er det nærliggende at antage, at  

 afgiften af engangsservice til erhvervsmæssig brug vil vedrøre  

 mange af de virksomheder, der allerede i dag er registreret efter den  

 gældende engangsserviceafgift.
Antallet af nye registrerede  

 virksomheder, der skal betale afgift, vil derfor blive begrænset.
For erhvervslivet som helhed medfører forslaget  

 under forudsætning af uændret adfærd en merbelastning  

 på ca. 100 mill. kr. årligt, hvoraf det må forventes, at en  

 ganske stor del vil blive overvæltet på forbrugerne.
For  

 finansåret 2001 skønnes forslaget at medføre en  

 merbelastning på ca. 70 mill. kr.
Indførelsen af  

 miljøbaserede afgiftssatser for den vægtbaserede emballageafgift  

 må forventes at medføre en vis adfærdsmæssig  

 tilpasning hos de omfattede virksomheder i retning af brug af lettere  

 emballager til en lavere afgift målt pr. stk. samt en  

 ændring i valget af emballagematerialer hen mod de mindre  

 miljøbelastende og dermed afgiftsmæssigt billigere materialer.  

 Denne adfærd er der ikke taget højde for i  

 provenuskønnene.
Administrative konsekvenser Forslaget om miljøbaserede afgiftssatser for den  

 vægtbaserede emballageafgift forventes efter indførslen ikke at  

 medføre væsentligt forøgede administrative byrder for  

 virksomhederne.
Reglerne for opgørelsen af emballagernes vægt og  

 beregningen af afgiften er identiske med de nuværende  

 opgørelsesmetoder.
Der skal alene opereres med nye satser for de  

 allerede omfattede typer emballagematerialer, der endvidere i dette forslag  

 foreslås reduceret til 12. Da der ikke foreslås nye varegrupper  

 under den vægtbaserede emballageafgift vil de omfattede virksomheder  

 således allerede være i besiddelse af de fleste af de  

 oplysninger, som skal danne grundlag for afgiftsberegningen.
Dog skal  

 virksomheder, der anvender laminat, indhente oplysninger om  

 sammensætningen af materialerne, såfremt de ikke vælger at  

 anvende satsen for det afgiftsmæssigt dyreste materiale i emballagen  

 for emballagens samlede vægt.
Der kan dog forekomme administrative byrder på  

 engangsbasis.
Disse byrder vil typisk være prisændringer,  

 tilpasning af edb-system m.v.
Omlægningen af afgiften af engangsservice fra en  

 værdi- til en vægtbaseret afgift vil i en indkøringsfase  

 medføre en vis administration i forbindelse med fremskaffelsen af de  

 oplysninger, der skal danne grundlag for afgiftsberegningen.
Oplysninger om  

 servicets vægt skal således indhentes.
Der er dog tale om en  

 engangsbyrde.
 Forslaget om forhøjelsen af den nedre grænse  

 i § 3, stk. 5 til 5.000 kr. vil endelig medføre, at mindst  

 200 virksomheder for fremtiden ikke er pålagt løbende  

 administrative byrder som følge af emballageafgiftsloven.
 Med henblik på at lette den administrative byrde for  

 virksomheder, der er omfattet af loven, foreslås de nye regler  

 indført uden opgørelses- og overgangsregler.
 Et fokuspanel under Erhvervsministeriet er blevet anmodet  

 om en bedømmelse af forslagets administrative virkninger.
Administrative konsekvenser for stat, amter og  

 kommuner Forslaget skønnes at medføre engangsudgifter  

 for Told Skat på 0,7 mill. kr. til information og tilretning af  

 edb-systemer.
 Derudover skønnes forslaget ikke at have  

 nævneværdige administrative konsekvenser.
Forholdet til EU-retten Loven har som udkast været notificeret i  

 overensstemmelse med Europa-Parlamentets og Rådets direktiv 98/34/EF  

 (informationsproceduredirektivet) som ændret ved direktiv 98/48/EF samt  

 i henhold til Rådets direktiv 94/62/EF om emballage og  

 emballageaffald.
 Lovforslaget indeholder ikke herudover EU-retlige  

 aspekter.
Høring Lovforslaget har været på høring hos  

 Dansk Industri, Metalemballagegruppen, De Samvirkende  

 Købmandsforeninger, Brancheforeningen for Flaskegenbrug, Krogs  

 Flaskegenbrug A/S, Danmarks Naturfredningsforening, Sundhedsministeriet,  

 Forbrugerrådet, Plastindustrien i Danmark, Tetra Pak, Dansk Supermarked  

 A/S, Brancheforeningen SPT, Holmegaard Glasværk A/S,  

 Fødevareministeriet, Emballageindustrien, Dansk Handel & Service,  

 FDB, Bryggeriforeningen/Danske Læskedrikfabrikanter, Mejeriforeningen,  

 Handelskammeret, Schela Plast A/S, Dansk Dagligvareleverandørforening,  

 VSOD, Danisco, Emballage og Samfund, Danmarks Juice- Saft- og  

 Frugtdriksforening, FlaskeKompagniet A/S, Erhvervsministeriet,  

 Landbrugsraadet, Håndværksrådet, Nærbutikkernes  

 Landsforening, Foreningen af Dagligvare Grossister, Foreningen af  

 Eddikebryggere i Danmark, Dansk Planteværn, Hornbæk  

 Plastindustri, Lak og Farveindustriforeningen for Danmark, Kartonage- &  

 Bølgepapindustriens Arbejdsgiverforening, Dagrofa, Danske Malermestre,  

 Tørsleff - Paradiso A/S, Aktieselskabet Beauvais,  

 GenvindingsIndustrien, KonkurrenceStyrelsen, Margarine Industriforeningen,  

 Dansk Papirhandlerforening, Master Foods, Royal Canin Danmark A/S, Kraft  

 Freia Marabou Danmark ApS, New-Mate ApS, De Danske Spritfabrikker A/S,  

 Advokatrådet, Det Økologiske Råd, Forbrugerstyrelsen,  

 NOAH, Greenpeace Danmark, Danmarks Tapet og Farvehandler Forening, Dansk  

 Flaskegenbrug A/S, Solhjulet, Bie & Berntsen A/S, Universal Color and  

 Chemical ApS, Collonil ApS, Naturli  Foods, Kosmetik Import, Superfos A/S,  

 Corona Packaging A/S, Nutricia A/S, Poul Hardrup Trading, Danapak A/S,  

 Sekretariatet for Aluminium og Miljø, DTI Center for Emballage &  

 Transport, Arthur Andersen, A/S Arovit Petfood, Danisco Flexible Division,  

 Karton & Miljø, Scanbech A/S, 3M A/S, MH Line ApS, Fast Plast A/S,  

 Hamo A/S, Duni A/S og Århus Kommune.
Vurdering af konsekvenser af lovforslaget Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Under forudsætning om uændret adfærd  

 skønnes dette lovforslag i alt at give et merprovenu på ca. 100  

 mill. kr. på helårsbasis.
For finansåret 2001  

 skønnes forslaget at give ca. 70 mill. kr. i merprovenu.
Ingen Administrative konsekvenser for stat, kommuner og  

 amtskommuner Ingen Forslaget skønnes at medføre engangsudgifter  

 for Told Skat på 0,7 mill. kr. til information og tilretning af  

 edb-systemer.
 Derudover skønnes forslaget ikke at have nævneværdige  

 administrative konsekvenser.
Økonomiske konsekvenser for erhvervslivet Ingen Lovforslaget vil medføre et provenu på ca. 70  

 mill. kr. i finansåret 2001. Heraf må det forventes at en ganske  

 stor del vil blive overvæltet på forbrugerne.
Administrative konsekvenser for erhvervslivet Forslaget om forhøjelsen af den nedre grænse i  

 § 3, stk. 5 til 5.000 kr. vil medføre, at mindst 200  

 virksomheder vil blive fritaget for løbende administrative byrder som  

 følge af emballageafgiftsloven.
 Lovforslaget forventes ikke at medføre  

 væsentligt forøgede administrative byrder for  

 virksomhederne.
Miljømæssige konsekvenser Begrænsning af affaldsmængderne.
Ingen Administrative konsekvenser for borgerne Ingen Ingen Forholdet til EU-retten Loven har som udkast været notificeret i  

 overensstemmelse med Europa-Parlamentets og Rådets direktiv 98/34/EF  

 (informationsproceduredirektivet) som ændret ved direktiv 98/48/EF samt  

 i henhold til Rådets direktiv 94/62/EF om emballage og  

 emballageaffald.
 Lovforslaget indeholder ikke herudover EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1.
 Som følge af at afgiften af engangsservice og  

 afgiften af pvc-folier til levnedsmidler foreslås overført til  

 emballageafgiftsloven, foreslås lovens titel ændret.
 Til nr. 2.
 Det foreslås, at ernæringspræparater,  

 der er tilskudsberettiget efter § 8 a i lov om offentlig sygesikring,  

 fritages fra emballageafgiften.
 Visse flydende kliniske ernæringsprodukter er  

 omfattet af emballageafgiftslovens § 1, nr. 3, fordi de henhører  

 under position 2202. Kliniske ernæringsprodukter i pulverform  

 henhører derimod som hovedregel under position 2106, og er ikke  

 afgiftspligtige.
 I lov om offentlig sygesikring, jf.  

 lovbekendtgørelse nr. 509 af 1. juli 1998 med senere ændringer  

 fremgår af § 8 a, at den offentlige sygesikring efter regler  

 fastsat af sundhedsministeren yder tilskud til  

 ernæringspræparater, som er ordineret af en læge i  

 forbindelse med sygdom eller alvorlig svækkelse.
 Gennem dette krav sikres, at der alene ydes tilskud til  

 personer, der har et helbredsmæssigt begrundet behov for  

 ernæringspræparater.
Ernæringspræparater hører til gruppen  

 af levnedsmidler bestemt til særlig ernæring, specielt  

 levnedsmidler til særlige medicinske formål.
Ved  

 ernæringspræparater forstås præparater, som under  

 lægelig vejledning anvendes til erstatning for eller til supplering af  

 den sædvanlige kost.
For at sikre, at ernæringspræparatet opfylder  

 gældende krav til bl.a. mærkning og tilsætning, er det et  

 vilkår for tilskud efter sygesikringsloven, at  

 ernæringspræparaterne er optaget på en liste over  

 tilskudsberettigede ernæringspræparater.
Listen udarbejdes af  

 Fødevaredirektoratet og ajourføres ved meddelelse i Ugeskrift  

 for Læger under Officielle Meddelelser.
Det vil således  

 være forholdsvis nemt for producenten eller importøren at  

 administrere fritagelsen, uanset denne også producerer varer, der er  

 omfattet af emballageafgiften.
 Der ydes et tilskud fra den offentlige sygesikring  

 på 60 pct. af patientens udgifter til lægeordinerede  

 ernæringspræparater.
 Til nr. 3.
Miljø- og Energiministeriets bekendtgørelse  

 nr. 801 af 23. oktober 1997 om klassificering, emballering, mærkning,  

 salg og opbevaring af kemiske stoffer og produkter er blevet erstattet af  

 bekendtgørelse nr. 734 af 31. juli 2000 om klassificering,  

 emballering, mærkning, salg og opbevaring af kemiske stoffer og  

 produkter.
Anvendelsesområdet for den nye bekendtgørelse nr. 734  

 er identisk med den tidligere gældende bekendtgørelse nr.  

 801.
 Som tidligere gælder det, at afgiften alene omfatter  

 kemiske stoffer og produkter, der af producenten eller importøren er  

 eller burde være klassificeret som farlige efter reglerne i  

 bekendtgørelse nr. 734. I langt de fleste tilfælde vil  

 klassificeringen afspejles i, at emballagen er mærket med faresymbol  

 og/eller R- og S-sætninger, f.eks. »Irriterer  

 åndedrætsorganerne« eller »Opbevares utilgængeligt for  

 børn«, men det er fareklassificeringen og ikke mærkningen, som  

 er afgørende.
 Dette betyder, at afgiften ikke omfatter emballager til  

 kemiske stoffer og produkter, som, selv om de indeholder en vis mængde  

 farligt stof, dog ikke indeholder en tilstrækkelig mængde til, at  

 varen klassificeres som farlig.
 Til nr. 4 og 5.
 Skatteministeriet er blevet opmærksom på, at  

 der i praksis kan eksistere en vis usikkerhed omkring fortolkningen af  

 § 2, stk. 1 og 2. Derfor foreslås bestemmelserne  

 præciseret.
 Det præciseres således, at alle beholdere til  

 spiritus, vin, frugtvin, øl og sodavand (mineralvand m.v. tilsat  

 kulsyre) altid er omfattet af den volumenbaserede emballageafgift.
 Herudover er beholdere til varer under § 1, nr. 3 og  

 4 omfattet af den volumenbaserede afgift i to tilfælde:
 1.	Emballagen er godkendt som returemballage i henhold til  

 Miljøministeriets bekendtgørelse om emballage til øl og  

 læskedrikke (bekendtgørelse nr. 124 af 27. februar 1989, som  

 senest er ændret ved bekendtgørelse nr. 300 af 30. april  

 1997).
Der kan som eksempel nævnes most eller juice uden kulsyre, som  

 sælges på en almindelig sodavandsflaske, som er godkendt som  

 returemballage.
Mostprodukter og juice uden kulsyre er ikke omfattet af  

 Miljøministeriets bekendtgørelse, men fordi flasken er  

 godkendt som returemballage efter bekendtgørelsen, skal der betales  

 den volumenbaserede afgift.
 Der kan endvidere være tale om godkendt returemballage til  

 mineralvand med et naturligt indhold af kulsyre.
2.	Emballagen er påfyldt varer omfattet af § 1, nr. 3 eller  

 4 med et anprist indhold af kulsyre og importeres uden at være  

 godkendt af Miljøstyrelsen.
Dette kan ifølge  

 bekendtgørelsens § 3 ske, hvis emballagen opfylder en række  

 betingelser.
 Ifølge Miljøstyrelsen anses en vare, f.eks. en  

 mineralvand for at have et anprist indhold af kulsyre, hvis det enten af  

 etiketten eller af varedeklarationen fremgår, at varen indeholder  

 kulsyre.
Der kan som eksempel nævnes importeret mineralvand med et  

naturligt (ikke tilsat) indhold af kulsyre.
Hvis mineralvandet derimod  

 er tilsat kulsyre, er det omfattet af § 1, nr. 2 og herefter altid  

 omfattet af den volumenbaserede emballageafgift.
 Emballager til varer under lovens § 1, nr. 3 og 4,  

 der ikke er omfattet af ovenstående, er omfattet af den  

 vægtbaserede emballageafgift.
 Satserne for den volumenbaserede afgift foreslås  

 ikke ændret, og opdelingen mellem karton/laminater og andre materialer  

 opretholdes.
 Det understreges, at der ved denne præcisering ikke  

 foretages ændringer i bestemmelsens anvendelsesområde.  

 Afgiftssatserne er også uændrede.
 Til nr. 6.
 Det foreslås, at afgiftssatserne for den  

 vægtbaserede emballageafgift fastsættes på grundlag af et  

 miljøbaseret indeks.
 Den vægtbaserede emballageafgift skal som tidligere  

 beregnes efter emballagens samlede vægt på grundlag af en  

 række materialeafhængige satser for emballage af henholdsvis  

 papir, pap, plast, aluminium, hvidblik, stål, glas, keramik og  

 træ. Der foreslås i alt 12 materialeafhængige satser i  

 modsætning til den gældende lovs 13 satser.
De forskellige emballagematerialers miljøbelastning  

 er vurderet ved hjælp en LCA (Life Cycle Assessment) screening, som er  

 en overordnet livscyklusvurdering.
En LCA screening er en vurdering af de  

 væsentligste miljøpåvirkninger og ressourceforbrug i  

 emballagematerialets livsforløb.
Miljøbelastningen er ikke beregnet for specifikke  

 emballager som f.eks. 33 cl glasflaske, men for 1 kg gennemsnitsemballage af  

 et givent materiale.
LCA screeningen omfatter ikke distribution og brug af  

 emballagen, jf.
Miljøprojekt nr. 546 2000, Miljøparametre til  

 miljøindeks for emballageafgifter, Miljøstyrelsen 2000.  

 Elektronisk publikation på:  

 http://www.mst.dk/200008publikat/87-7944-169-6/.
Det er foreslås, at samle alle plastmaterialerne  

 (undtagen eps og pvc) i én gruppe, da spredningen mellem dem ikke er  

 stor.
Der kan argumenteres for, at værdien for ps er lidt  

 højere, hvorfor det bør have sin egen gruppe, men da ps alene  

 udgør mindre end 1 pct. af den samlede detailemballage, er det  

 vurderet, at det er rimeligt med kun to grupper for plast (den anden gruppe  

 indeholder eps og pvc).
Det foreslås, at lade eps og pvc have den samme  

 værdi i miljøindekset for at undgå flere grupper end  

 højst nødvendigt.
Eps ser ganske vist ud til at have store  

 effekter i flere af de undersøgte indeks, mens pvc kun slår  

 kraftigt ud under miljøeffekter og relativt meget på affald.
Forslaget til afgiftsindeks er gengivet i tabel 1  

 nedenfor.
Det er tilstræbt at foretage så få  

 ændringer som muligt i den nuværende afgiftsstruktur, da  

 problemerne med at indføre en ny afgift typisk ligger i selve  

 indkøringen hos producenter og importører.
Pap, plast og stål Den nuværende afgift indeholder en opdeling i  

 fleksibelt og ikke-fleksibelt materiale for plast og pap.
Der er ingen  

 begrundelse for at opretholde denne opdeling, da afgiften nu foreslås  

 baseret på et miljøbaseret indeks.
Det foreslås, at den særskilte opdeling for  

 UN-godkendte emballager af plast og stål opretholdes.
Værdien  

 sættes som i den nuværende afgift til 80 pct. af satsen på  

 henholdsvis plast og stål.
Det foreslås at opretholde en særskilt sats  

 for højfyldt plast.
Værdien sættes som i den  

 nuværende afgift til 60 pct. af satsen på plast.
Primært (nyt) og sekundært (genvundet) materiale UMIP metoden og de på den baggrund opnåede  

 resultater giver begrænsede muligheder for at påvise hvilke  

 forskelle, der er i miljøpåvirkningerne mellem primære og  

 sekundære materialer. Årsagen er, at i UMIP ligger godskrivningen  

 i selve affaldsbehandlingen og ikke i selve valget mellem at bruge  

 primære eller sekundære materialer til et givent produkt.
Det  

 forklarer også, hvorfor det typisk er de materialer, der sendes til  

 genvinding, der har en lavere miljøpåvirkning eller  

 ressourceforbrug, uanset om der er tale om primære eller  

 sekundære materialer.
 I dette forslag defineres primært materiale som  

 jomfrueligt materiale, f.eks. træ til papfremstilling, mens  

 sekundært materiale defineres som genvundet materiale, f.eks. returpap  

 til fremstilling af nyt pap.
Derfor foreslås det, at sætte en lavere  

 indeksværdi for sekundære materialer.
De lavere  

 indeksværdier for sekundære materialer skal motivere til at  

 øge genanvendelsen og dermed anvendelsen af genvundne materialer.
Den  

 lavere indeksværdi udgør 60 pct. af afgiften for de  

 primære materialer.
Reduktionen på 40 pct. er fastsat delvist  

 på grundlag af et skøn og delvist på grundlag af, at  

 genvundet materiale ofte er tungere for at opnå det samme styrkeforhold  

 som primært materiale.
For at kunne anvende den lavere afgiftssats for pap af  

 sekundært materiale i den nuværende afgift er det et krav, at  

 materialet (pap) indeholder mindst 50 pct. sekundært (genvundet)  

 materiale.
Det foreslås derfor, at bestemmelsen i den gældende  

 lovs § 2, stk. 7 opretholdes, således at der skal foreligge  

 dokumentation for, at sekundært materiale udgør mindst 50 pct.  

 af emballagen for at kunne anvende den lavere sekundærsats.
 Det skal bemærkes, at rigtigheden af oplysninger om  

 brug af genvundet plast ikke kan kontrolleres ved en analyse af  

 emballagematerialet, men alene må bero på en  

 fabrikanterklæring eller lignende.
Træ Der er ikke foretaget særskilte beregninger af  

 miljøpåvirkningerne ved træ. Træ udgør en  

 meget lille andel af provenuet af den samlede emballageafgift, hvorfor det  

 foreslås, at satsen for træ sættes på niveau med pap  

 af sekundært materiale, som det er tilfældet i dag.
 Tabel 1. Forslag til afgiftsindeks baseret  

 på emballagemateriale opgjort i kg.
Primært materiale Sekundært materiale 60 pct. af indeks, jf. tekst Pap/papir 0,5 0,3 Plast (undtaget eps og pvc):
Plast Plast, UN-godkendt Plast, højfyldt 7 5,6 4,2 4,2 Eps og pvc 11 Aluminium 18 Hvidblik/stål:
Stål Stål, UN-godkendt 5 4 Glas 1 Træ 0,3 Laminater Der er ikke foretaget særskilte beregninger af  

 miljøpåvirkningerne ved laminater.
Laminater er emballage  

 fremstillet af sammensatte materialer, hvor ingen materialetype overstiger 95  

 pct. af emballagens vægt.
I den nuværende afgift, gælder  

 det, at hvis et materiale udgør mere end 90 pct. af emballagens  

 samlede vægt, kan afgiften beregnes efter satsen for dette materiale og  

 efter emballagens samlede vægt.
Da laminater kan bestå af mange forskellige  

 kombinationer af pap, plast og aluminium afhængig af hvilket produkt,  

 der skal emballeres, foreslås det, at satsen udregnes efter de enkelte  

 materialers andel (vægtet). Det er i tråd med den måde, som  

 den øvrige afgift beregnes efter, hvis et produkt emballeres i flere  

 materialetyper.
Satsen for laminater foreslås derfor ophævet.
 Normalt er det relativt mere problematisk at genanvende  

 laminater, end «rene« materialer, men da det foreslås, at indekset  

 tager udgangspunkt i, at restaffaldet (undtagen glasemballage) i  

 dagrenovationen forbrændes, vurderes laminater ikke at belaste  

 miljøet mere end efter deres forholdsmæssige andel af  

 materialer.
Af hensyn til virksomheder, der ikke har kendskab til  

 sammensætningen af laminatet, der anvendes til emballagen, og hvor  

 disse oplysninger ikke er mulige at indhente, foreslås det dog, at  

 virksomhederne skal have mulighed for at betale afgift af emballager af  

 laminat efter satsen for det materiale i laminatet, der har den  

 højeste afgiftssats.
Der skal betales afgift efter denne sats på  

 grundlag af hele emballagens vægt, jf. nr. 7 nedenfor.
 Et eksempel:
Reglerne for beregningen af den vægtbaserede  

 emballageafgift foreslås ikke ændret.
Alle dele af  

 salgsemballagen er således omfattet af afgiften, dvs. både  

 låg, flaske og etiket til f.eks. denatureret sprit er afgiftspligtig.  

 Hvis emballagen består af flere materialer, beregnes afgiften ved at  

 gange vægten af de enkelte materialedele med den respektive sats og  

 derefter lægge disse resultater sammen.
Dvs. afgiften for en  

 salgsemballage, der består af en glasflaske med aluminiumslåg  

 indpakket i karton (primært materiale), som vejer henholdsvis 0,4 kg,  

 0,02 kg og 0,1 kg, udgør 1,50 kr.
Såfremt et enkelt materiale  

 udgør mere end 90 pct. af emballagens vægt, kan afgiften  

 beregnes efter satsen for dette materiale alene og efter emballagens samlede  

 vægt.
 Til nr. 7.
 Visse varer, der er omfattet af den vægtbaserede  

 emballageafgift, f.eks. kosmetikvarer, kan være vanskelige for  

 importører at håndtere, da emballagen kan bestå af flere  

 forskellige, særskilte materialer, der skal vejes hver for sig.
 Det kan i den forbindelse være vanskeligt eller  

 umuligt for virksomheden at få oplysninger om materialer og vægt  

 fra leverandøren.
Som det er beskrevet ovenfor under nr. 6, er der endvidere  

 ikke foretaget særskilte beregninger af  

 miljøpåvirkningerne for laminater.
Laminater er emballage  

 fremstillet af sammensatte materialer, hvor ingen materialetype overstiger 95  

 pct. af emballagens vægt.
 Da laminater kan bestå af mange forskellige  

 kombinationer af pap, plast og aluminium afhængig af hvilket produkt,  

 det skal emballere, foreslås det, at satsen udregnes efter de enkelte  

 materialers andel (vægtet). Det er i tråd med den måde, som  

 den øvrige afgift beregnes efter, hvis et produkt emballeres i flere  

 materialetyper.
Af hensyn til virksomheder, der ikke har kendskab til  

 sammensætningen af anvendte emballager, herunder af laminater, og hvor  

 disse oplysninger ikke er mulige at indhente, foreslås det, at der  

 tilføjes en »opsamlingssats« til den vægtbaserede  

 emballageafgift.
Denne sats skal være valgfri.
Den særlige opsamlingssats i loven skal give  

 virksomhederne mulighed for at betale afgift efter satsen for det materiale i  

 emballagen, der har den højeste afgiftssats.
Det er i den forbindelse  

 underordnet, hvor stor en andel dette materiale har af den samlede emballages  

 vægt.
Det vil medføre følgende:
 Ved emballager, der f.eks. består af flere forskellige,  

 særskilte materialer, kan afgiften betales efter satsen for det  

 materiale i emballagen, der har den højeste afgiftssats.
 Ved emballager af laminat, kan afgiften betales efter satsen for det  

 materiale i laminatet, der har den højeste afgiftssats.
 Der skal betales afgift efter opsamlingssatsen på  

 grundlag af hele emballagens vægt.
Det skal dog understreges, at udgangspunktet for afgiften  

 er miljømæssigt.
Det miljømæssige kommer bedst  

 frem, hvor det er emballagens forskellige, særskilte materialer eller  

 laminatets bestanddele, der afgør, hvor stor en afgift der skal  

 betales.
Dette er baggrunden for opsamlingssatsens udformning, hvor satsen  

 for det materiale, der har den højeste afgiftssats, er bestemmende for  

 afgiftsbetalingen.
Det kan således betale sig for virksomheden at veje  

 eller på anden måde indhente oplysninger om emballagernes  

 bestanddele for herigennem at begrænse afgiftsindbetalingerne.
 Til nr. 8 - 10.
 Der er tale om konsekvensændringer som følge  

 af det miljøbaserede afgiftsindeks.
§ 2, stk. 6 kan ophæves, idet der ikke  

 længere sondres mellem fleksibelt og ikke fleksibelt fiberbaseret  

 materiale (pap og papir), jf. nr. 6 ovenfor.
Der foreslås således  

 alene en sats for pap og papir af henholdsvis primært og  

 sekundært materiale.
 Til nr. 11.
Afgiften af engangsservice Det foreslås, at afgiften af engangsservice i lov om  

 visse miljøafgifter, jf. lovbekendtgørelse nr. 637 af 21.  

 august 1998 med senere ændringer, overføres til  

 emballageafgiftsloven.
Afgiften blev indført i 1982 som led i en  

 række forbrugsbegrænsende foranstaltninger.
Afgiften er med til  

 at begrænse anvendelsen af engangsservice og dermed nedbringe  

 affaldsmængderne og fremme genanvendelsen.
Afgiftspligten omfatter engangsservice uanset  

 fremstillingsmateriale, dvs. knive, gafler, skeer, tallerkener og krus m.v.  

 af plast og pap m.v, der benyttes, når man spiser og drikker, og som  

 sædvanligvis er bestemt til bortkastning efter brug, uanset at det  

 måske kan anvendes flere gange.
Hovedsigtet med afgiften er at  

 begrænse anvendelsen af engangsservice og dermed minimere  

 affaldsmængderne.
I dag er engangsservice, der efter sin art  

 udelukkende anvendes til erhvervsmæssigt formål fritaget for  

 afgiften.
Ved erhvervsmæssig brug forstås varer, der i  

 overvejende grad anvendes erhvervsmæssigt, og materiale og  

 størrelse skal være forskellig fra detailsalgsudgaven.  

 Påtryk på varen er ikke nok til at give fritagelse.
Afgiftens miljømæssige sigte bør  

 imidlertid medføre, at de, der anvender meget engangsservice,  

 også bør betale tilsvarende meget i afgift.
Dette bør  

 også gælde engangsservice, der efter sin art udelukkende anvendes  

 til erhvervsmæssige formål.
Det foreslås derfor, at  

 også engangsservice til erhvervsmæssigt brug for fremtiden skal  

 være omfattet af afgiften.
Al engangsservice er herefter omfattet af  

 afgiften.
På grundlag af navnlig Momsnævnets  

 afgørelser er afgiftspligtens omfang blevet fastlagt.
Som  

eksempler på varer, der vil være omfattet af afgiften  

 efter dette forslag, kan nævnes:
 1.	Bakker med en længde eller tallerkener med en diameter  

 på 33 cm eller derunder.
 2.	Drikkebægre uden hensyn til, om de er forsynet med  

 målestreger.
 3.	Drinkspinde.
 4.	Grilltallerkener med flere rum.
 5.	Kaffefade (bakker med fordybning til en kop - anvendes som  

 kombineret tallerken og underkop).
 6.	Plastrørepinde.
 7.	Portionsskåle til isbægre m.v.
 8.	Bakker fremstillet ved formpresning af ensfarvet pap, hvis  

 flademålet ikke overstiger 275 cm2, og den længste  

 side er mindst 50 pct. større end den korteste.
 9.	Drikkebægre med målestreger af polypropylen  

 (hospitalsbægre), som kan forsynes med et låg med drikketud.
 10.	Engangskopper fremstillet af pap af typer, der udelukkende benyttes  

 til demonstration (prøvesmagning) af andre varer.
 11.	Plastskeer i importerede pakninger, som desuden indeholder sukker,  

 flødepulver samt en serviet.
 12.	Pølsebakker fremstillet af foldet pap af en type, der  

 udelukkende anvendes ved pølsevogne og lignende.
 13.	Tallerkener - trekantede, der er specielt konstruerede til  

 automater med microbølgeovn.
 14.	Drikkebægre og beholdere med et rumindhold på  

 højst 2 liter.
For at underbygge afgiftens miljømæssige  

 sigte foreslås det, at der skabes et incitament til at nedbringe  

 materialeforbruget ved fremstillingen af engangsservice.
I dag er afgiften  

 værdibaseret.
En værdiafgift kan være svær at  

 administrere og kontrollere, idet fastlæggelsen af varens  

 afgiftspligtige værdi i højere grad kan »justeres« end f.eks.  

 opgørelsen af vægten eller antallet af afgiftspligtige varer.  

 Med forslaget om, at afgiften af engangsservice gøres  

 vægtbaseret, skabes der et incitament til at nedbringe  

 materialeforbruget.
Dette vil endvidere kunne ligestille det dyre  

 komposterbare engangsservice med »almindeligt« engangsservice.
 Der foreslås en afgiftssats på 11,50 kr. pr.  

 kg.
 Afgiften af engangsservice bør på  

 længere sigt - som det i dette lovforslag indstilles for den  

 vægtbaserede emballageafgift - omlægges til en  

 miljøbaseret afgift.
Afgiften af pvc-folier til levnedsmidler Det foreslås endvidere, at afgiften af pvc-folier  

 til levnedsmidler i lov om forskellige forbrugsafgifter, jf.  

 lovbekendtgørelse nr. 638 af 21. august 1998 med senere  

 ændringer, overføres til emballageafgiftsloven.
Afgiftspligten  

 omfatter folier fremstillet af blød polyvinylklorid (pvc) til  

 emballering af levnedsmidler.
 Afgiften af folier fremstillet af blød pvc til  

 emballering af levnedsmidler blev vedtaget i 1998 og trådte i kraft den  

 1. januar 1999. Afgiften blev indført med henblik på at fremme  

 brugen af mere miljøvenlige former for folier til emballering.
 Afgiftspligten omfatter pvc-folier, der er egnet til  

 emballering af levnedsmidler, dvs. indpakningsfilm, husholdningsfilm o.lign.  

 Disse varer henhører bl.a. under position 3919, 3920, 3921 og 3926 i  

 EU s kombinerede nomenklatur.
 Derudover er der fastsat krav for de afgiftspligtige  

 bløde pvc-folier i Sundhedsministeriets bekendtgørelse nr. 1064  

 af 4. december 1996 om materialer og genstande bestemt til at komme i  

 berøring med levnedsmidler.
Der findes typer af levnedsmiddelfolier, som ikke er af  

 pvc, og der findes folier, der ikke er til levnedsmidler.
Disse folietyper er  

 ikke omfattet af denne lov.
Af administrative grunde skal der ikke svares afgift af  

 bløde pvc-folier, der importeres i forbindelse med import af  

 emballerede levnedsmidler.
Da der er tale om en begrænset import af  

 sådanne varer, vurderes konkurrenceforvridningen som følge deraf  

 at være minimal.
Afgiften af pvc-folier er vægtbaseret.
For at styrke  

 sammenhængen i loven er det vigtigt, at satsen for pvc-folier til  

 emballering af levnedsmidler (12 kr. pr. kg) kommer til at hænge sammen  

 med den miljøbaserede afgiftssats for pvc i den vægtbaserede  

 emballageafgift: 20,35 kr. pr. kg.
Koordinerede satser for pvc sender  

 endvidere et vigtigt signal om, at brugen af pvc på grund af  

 materialets sundheds- og miljømæssige konsekvenser generelt  

 medfører en høj afgift.
Da det kun er få levnedsmidler,  

 der er omfattet af den vægtbaserede emballageafgift, vil der  

 næppe forekomme tilfælde, hvor en vare både  

 pålægges emballageafgift og afgift af pvc-folier.
 Til nr. 12 og 13.
 Som konsekvens af at afgiften af engangsservice og  

 pvc-folier til levnedsmidler foreslås overført til  

 emballageafgiften, foreslås det, at de allerede i dag gældende  

 bestemmelser om registrering af virksomheder omfattet af henholdsvis lov om  

 visse miljøafgifter og lov om forskellige forbrugsafgifter  

 overføres til denne lov.
 Dette medfører, at virksomheder, der fremstiller  

 engangsservice og pvc-folier til levnedsmidler skal registreres hos de  

 statslige told- og skattemyndigheder, mens virksomheder, der driver  

 mellemhandel med engangsservice og pvc-folier kan lade sig registrere  

 hos myndighederne.
 Til nr. 14.
Det foreslås, at forhøje den nedre  

 grænse i § 3, stk. 5 (bagatelgrænsen) til 5.000 kr.
En  

 forhøjelse af denne grænse vil lette administrationen af  

 afgiften hos de virksomheder, der er omfattet af afgiften.  

 Bagatelgrænsen er således et naturligt og nødvendigt  

 redskab ved begrænsningen af de administrative problemer, som  

 emballageafgiften medfører.
 Told- og Skattestyrelsen oplyser, at antallet af  

 virksomheder, der er registreret i forbindelse med den vægtbaserede  

 emballageafgift, og som har haft årlige indbetalinger indenfor  

 intervallet 0 - 10.000 kr., er følgende:
Antal registrerede virksomheder i  

 forbindelse med den vægtbaserede emballageafgift i 1999 Antal registrerede virksomheder Afgiftsindbetaling i kr. i 1999 Oplagshavere Varemodtagere 0 - 5.000 77 152 5.000 - 7.500 22 48 7.500 - 10.000 29 34 I alt under 10.000 128 234 Total reg. 8.3.2000 337 637 Note: Indtægtstallene vedr. 1999 omfatter kun 11  

 måneder.
 De 229 virksomheder, som ifølge  

 tabellen i dag er registreret efter den vægtbaserede emballageafgift,  

 og som årligt har et salg af afgiftspligtige varer svarende til en  

 afgift på under 5.000 kr., skal herefter ikke registreres eller betale  

 afgift.
Der er i dag 138 virksomheder, der er registreret i  

 forbindelse med den vægtbaserede emballageafgift, og som årligt  

 har haft indbetalinger indenfor intervallet 0 - 2.500 kr.
Der er 91  

 virksomheder, der er registreret i forbindelse med den vægtbaserede  

 emballageafgift, og som årligt har haft indbetalinger indenfor  

 intervallet 2.500 - 5.000 kr.
 Det foreslås, at registreringen skal gælde for  

 minimum 2 år, medmindre virksomheden ophører med at drive  

 afgiftspligtig virksomhed.
 Til nr. 15.
 Det præciseres, at der i § 3 a med »ubrugte  

 afgiftspligtige varer« alene henvises til varer omfattet af § 1, nr. 1 -  

 4. Det understreges, at der ved denne præcisering ikke foretages  

 ændringer i bestemmelsens anvendelsesområde.
 Som konsekvens af at afgiften af engangsservice og  

 pvc-folier til levnedsmidler foreslås overført til  

 emballageafgiften, foreslås det som ovenfor anført, at de  

 allerede i dag gældende bestemmelser for registrerede virksomheder  

 omfattet af henholdsvis lov om visse miljøafgifter og lov om  

 forskellige forbrugsafgifter overføres til denne lov.
 Dette medfører, at registrerede virksomheder -  

 herunder virksomheder der fremstiller eller mellemhandler engangsservice  

 eller pvc-folier - er berettiget til, uden afgiften er berigtiget, fra  

 udlandet og fra andre registrerede virksomheder at modtage afgiftspligtigt  

 engangsservice eller pvc-folier.
Til nr. 16 Registrerede emballagevirksomheder, der får  

 påfyldt egne varer i lønarbejde hos en anden virksomhed, skal  

 have en tilladelse fra de statslige told- og skattemyndigheder til at lade  

 dette arbejde udføre.
Ved lønarbejde forstås arbejde, der  

 udføres for en andens regning og af materialer, som helt eller delvis  

 leveres af ordregiveren.
Det er ikke alle virksomheder, der er klar over  

 dette.
De lader lønarbejdet foretage uden formaliteter, indtil de  

 bliver gjort opmærksom på, at de skal have en tilladelse, hvis  

 afgiftsopkrævning hos påfyldningsvirksomheden ikke skal ske.
 Den nugældende emballageafgiftslov indeholder ikke  

 bestemmelser vedrørende dette forhold, og tilladelsen gives efter  

 administrativ praksis.
Det foreslås, at de i praksis anvendte  

 retningslinjer for lønarbejde stadfæstes i loven.
De statslige  

 told- og skattemyndigheder kan således efter ansøgning give en  

 registreret virksomhed tilladelse til at lade større partier varer  

 fremstille for sin regning (lønarbejde) i en anden registreret  

 virksomhed (fabrikationsvirksomhed).
 De statslige told- og skattemyndigheder kan endvidere  

 efter ansøgning give tilladelse til, at virksomheder, der ikke  

 foretager erhvervsmæssig fremstilling af afgiftspligtige varer,  

 registreres i de tilfælde, hvor virksomheden er eneforhandler af en  

 vare, som virksomheden lader fremstille for sin regning (lønarbejde) i  

 en anden registreret virksomhed.
 Til nr. 17 - 18.
Det foreslås, at § 6, stk. 2 og 3 i  

 emballageafgiftsloven, der ved ophøret af det told- og afgiftsfri salg  

 ikke er blevet ændret i overensstemmelse med de nye regler om salg  

 på færger m.v. i udenrigsfart, ændres.
Den manglende  

 ændring har medført, at der fortsat kan ske emballageafgiftsfrit  

 salg af varer på færger og fly i udenrigsfart både til  

 fortæring og til salg til passagerer.
 Det foreslås således, at de statslige told- og  

 skattemyndigheder, når den årlige godtgørelse er mindst  

 500 kr., kan meddele virksomheder, der ikke er registreret efter lovens  

 § 3, godtgørelse af den betalte afgift af afgiftspligtige  

 emballager, som ubrugte eller med påfyldt indhold leveres til udlandet.  

 Det kan oplyses, at ubrugte emballager alene omfatter den volumenbaserede  

 afgift.
 Samme godtgørelse kan meddeles til virksomheder,  

 der ikke er registreret efter § 3, for den betalte afgift af  

 afgiftspligtige poser, engangsservice og pvc-folier til levnedsmidler, der  

 leveres til udlandet.
 Til nr. 19.
 Som konsekvens af at den nedre grænse i § 3,  

 stk. 5 for den vægtbaserede emballageafgift foreslås  

 hævet til 5.000 kr., foreslås det ligeledes, at grænsen i  

 § 7 a, stk. 4 forhøjes til 5.000 kr. § 7 a gælder  

 i modsætning til § 3, stk. 5 alle varer omfattet af loven, og  

 det medfører, at det samlede afgiftsbeløb for alle  

 varerne omfattet af loven skal være under 5.000 kr.
 Det foreslås endvidere, at »pr. kalenderår«  

 ændres til »årligt.« Virksomheder, der forventer at få  

 aktiviteter, som medfører en afgift på mindst 5.000 kr. inden  

 for en periode på 12 måneder, skal herefter registreres.
 Herefter skal varemodtagere, der modtager afgiftspligtige  

 varer fra udlandet svarende til en afgift på under 5.000 kr.  

 årligt, ikke anmeldes til de statslige told- og skattemyndigheder.  

 Varemodtageren skal endvidere ikke afgive anmeldelse og skal ikke indbetale  

 afgiften.
 Det foreslås, at såfremt virksomheden bliver  

 registreringspligtig efter § 7 a, skal registreringen gælde i  

 minimum 2 år, medmindre virksomheden ophører med  

 indførsel af varer.
 Til nr. 20 - 23.
Som følge af at afgiften af engangsservice og  

 pvc-folier til levnedsmidler foreslås overført til  

 emballageafgiften foreslås det, at den allerede i dag gældende  

 bestemmelse i disse love om leverandøroplysninger overføres til  

 denne lov.
Leverandører af materialer eller dele til fremstilling af  

 de i henhold til denne lov afgiftspligtige varer er herefter efter  

 begæring fra de statslige told- og skattemyndigheder pligtige at  

 meddele de statslige told- og skattemyndigheder oplysninger om leverancer til  

 de virksomheder, der omfattes af denne lov.
 Som konsekvens af dette forslag ændres § 15,  

 stk. 7 og 8 og § 18, stk. 1. nr. 2.
 Til nr. 24.
 Der er tale om en konsekvensændring.
Til § 2 Efter forslaget træder loven i kraft den 1. april  

 2001.
Med henblik på at lette de administrative byrder for  

 de af loven omfattede virksomheder, foreslås de nye regler  

 indført uden opgørelses- og overgangsregler.
Dette skyldes, at  

 følgerne af de foreslåede ændringer af afgiftssatserne er  

 relativt beskedne, og det skønnes derfor ikke nødvendigt med  

 lageropgørelser hos de omfattede virksomheder m.v.
De af loven  

 omfattede virksomheder vil således ikke skulle foretage  

 lageropgørelse med henblik på at få tilbagebetalt afgift,  

 som er indbetalt efter de gamle regler, for efterfølgende at indbetale  

 afgift efter de nye regler.
 Som konsekvens af at afgiften af engangsservice og  

 pvc-folier til levnedsmidler foreslås overført til  

 emballageafgiftsloven, skal de gældende bestemmelser om disse afgifter  

 ophæves.
Bilag Lovforslaget sammenholdt med gældende lov Gældende formulering Lovforslaget § 1 I lov om afgift af visse emballager samt visse poser af papir eller plast  

 m.v., jf. lovbekendtgørelse nr. 726 af 7. oktober 1998, som  

 ændret ved lov nr. 912 af 16. december 1998, § 9 i lov nr. 380 af  

 2. juni 1999 og § 23 i lov nr. 165 af 15. marts 2000 foretages  

 følgende ændringer:
 1. Lovens titel affattes således:
Lov om afgift af visse emballager samt visse poser af  

 papir eller plast m.v. (emballageafgiftsloven) »Lov om afgift af visse emballager, poser,  

 engangsservice og pvc-folier.« § 1. Der svares afgift til statskassen af salgsemballager og  

 multipak med et rumindhold på under 20 l til følgende  

 varer:
1)-2)	- - - 3)	Mineralvand, limonade og andre varer, som ikke er tilsat kulsyre,  

 henhørende under position 2201 og 2202, saft og most samt  

 koncentrater, der anvendes til fremstilling heraf, dog bortset fra  

 vegetabilske produkter til erstatning for flydende sød-, let-,  

 skummet- og kærnemælk, jf. nr. 14.
 2. I § 1, stk. 1, nr. 3, indsættes efter »,  

 jf. nr. 14«: »og ernæringspræparater, der er tilskudsberettiget  

 efter § 8 a i lov om offentlig sygesikring«.
12)	- - - 13)	Kemiske stoffer og produkter, der er omfattet af Miljø- og  

 Energiministeriets bekendtgørelse nr. 801 af 23. oktober 1997 om  

 klassificering, emballering, mærkning, salg og opbevaring af kemiske  

 stoffer og produkter.
 3. I § 1, stk. 1, nr. 13, ændres »801 af 23.  

 oktober 1997« til: »734 af 31. juli 2000«.
14)-17)	- - - § 2. For beholdere omfattet af § 1, nr. 1 og 2, og  

 beholdere omfattet af § 1, nr. 3 og 4, der er godkendt i henhold til  

 bekendtgørelse nr. 124 af 27. februar 1989 om emballage til øl  

 og læskedrikke, som ændret senest ved bekendtgørelse nr.  

 300 af 30. april 1997, og som er af karton eller af laminater af forskellige  

 materialer, udgør afgiften:
 4. § 2, stk. 1, affattes således:
»Stk. 1. For beholdere af karton eller af laminater af  

 forskellige materialer, som er påfyldt varer omfattet af § 1, nr. 1 og 2,  

 eller er godkendt i henhold til bekendtgørelse nr. 124  

 af 27. februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 og 4, eller er omfattet af § 3 i bekendtgørelse nr. 124  

 af 27. februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 eller 4 med et anprist  

 indhold af kulsyre udgør afgiften:
 pr. stk.
 pr. stk.
 1.
med et rumindhold under 10 cl 15 øre 1.
med et rumindhold under 10 cl 0,15 kr 2.
med et rumindhold ikke under 10 cl og ikke over 40  

 cl 30 øre 2.
med et rumindhold ikke under 10 cl og ikke over 40  

 cl 0,30 kr.
 3.
med et rumindhold over 40 cl, men ikke over 60  

 cl 50 øre 3.
med et rumindhold over 40 cl, men ikke over 60  

 cl 0,50 kr.
 4.
med et rumindhold over 60 cl, men ikke over 110  

 cl 1 kr.00 øre 4.
med et rumindhold over 60 cl, men ikke over 110  

 cl 1,00 kr.
 5.
med et rumindhold over 110 cl, men ikke over 160  

 cl 1 kr.50 øre 5.
med et rumindhold over 110 cl, men ikke over 160  

 cl 150 kr.
 6.
med et rumindhold over 160 cl 2 kr.00 øre 6.
med et rumindhold over 160 cl 2,00 kr.« 5. § 2, stk. 2, affattes således:
 Stk. 2. For beholdere omfattet af § 1, nr. 1 og 2, og  

 beholdere omfattet af § 1, nr. 3 og 4, der er godkendt i henhold til  

 bekendtgørelse nr. 124 af 27. februar 1989 om emballage til øl  

 og læskedrikke, som ændret senest ved bekendtgørelse nr.  

 300 af 30. april 1997, og som er af andre materialer end de i stk. 1  

 nævnte, udgør afgiften:
»Stk. 2. For beholdere af andre materialer end de i  

 stk. 1 nævnte, som er påfyldt varer omfattet af § 1, nr. 1 og 2, eller er godkendt i henhold til bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 og 4, eller er omfattet af § 3 i bekendtgørelse nr. 124 af 27.  

 februar 1989 om emballage til øl og læskedrikke, som er  

 ændret senest ved bekendtgørelse nr. 300 af 30. april 1997, og  

 påfyldt varer omfattet af § 1, nr. 3 eller 4 med et anprist  

 indhold af kulsyre udgør afgiften:
 pr. stk.
 pr. stk.
 1.
med et rumindhold under 10 cl 25 øre 1.
med et rumindhold under 10 cl 0,25 kr.
 2.
med et rumindhold ikke under 10 cl og ikke over 40  

 cl 50 øre 2.
med et rumindhold ikke under 10 cl og ikke over 40  

 cl 0,50 kr.
 3.
med et rumindhold over 40 cl, men ikke over 60  

 cl 80 øre 3.
med et rumindhold over 40 cl, men ikke over 60  

 cl 0,80 kr.
 4.
med et rumindhold over 60 cl, men ikke over 110  

 cl 1 kr. 60 øre 4.
med et rumindhold over 60 cl, men ikke over 110  

 cl 1,60 kr.
 5.
med et rumindhold over 110 cl, men ikke over 160  

 cl 2 kr. 40 øre 5.
med et rumindhold over 110 cl, men ikke over 160  

 cl 2,40 kr.
 6.
med et rumindhold over 160 cl 3 kr. 20 øre 6.
med et rumindhold over 160 cl 3,20 kr.« 6. § 2, stk. 3, affattes således:
Stk. 3. For salgsemballager og multipak omfattet af § 1,  

 nr. 3-17, bortset fra de af stk. 1 og 2 omfattede beholdere, betales der  

 afgift efter vægt.
Afgiften udgør for emballage af »Stk. 3. For salgsemballager og multipak, som indeholder varer  

 omfattet af § 1, nr. 3 - 17, bortset fra de beholdere, der er omfattet  

 af § 2, stk. 1 og 2, betales der afgift efter vægt.
Afgiften  

 udgør for emballage af pr. kg pr. kg 1.
fleksibelt fiberbaseret materiale 19 kr. 50 øre 1.
pap og papir, primært materiale 0,95 kr.
 2.
ikke fleksibelt fiberbaseret materiale, virgint samt  

 tekstiler 7 kr. 50 øre 2.
pap og papir, sekundært materiale 0,55 kr.
 3.
ikke fleksibelt fiberbaseret materiale,  

 genvundet 6 kr. 00 øre 3.
plast (undtaget eps og pvc), primært  

 materiale 12,95 kr.
 4.
plast, formfast 7 kr. 50 øre 4.
plast (undtaget eps og pvc), sekundært  

 materiale 7,75 kr.
 5.
plast, formfast og højfyldt 4 kr. 50 øre 5.
plast (undtaget eps og pvc), højfyldt 7,75 kr.
 6.
plast, formfast og UN-godkendt 6 kr. 00 øre 6.
plast (undtaget eps og pvc), UN-godkendt 10,35 kr.
 7.
plast, fleksibel 30 kr. 00 øre 7.
Eps og pvc 20,35 kr.
 8.
aluminium 11 kr. 25 øre 8.
aluminium 33,30 kr.
 9.
hvidblik og andre stålemballager 3 kr. 75 øre 9.
hvidblik og stål 9,25 kr.
 10.
hvidblik og andre stålemballager,  

 UN-godkendt 3 kr. 00 øre 10.
hvidblik og stål, UN-godkendt 7,40 kr.
 11.
glas og keramik 75 øre 11.
glas og keramik 1,85 kr.
 12.
laminat 15 kr. 00 øre 12.
træ 0,55 kr.« 13.
træ 6 kr. 00 øre 13.
Stk. 4. - - - 7. § 2, stk. 5, affattes således:
 Stk. 5. For emballage eller emballagedele, der består af  

 sammensatte materialer, som ikke kan skilles ad, beregnes afgiften efter  

 afgiftssatsen for laminatemballage, jf. dog stk. 4, 3. pkt.
»Stk. 5. En virksomhed kan dog vælge at beregne afgiften  

 for den samlede emballage, herunder emballage, der består af laminater,  

 efter satsen for det materiale i emballagen, der har den højeste  

 afgiftssats og efter emballagens samlede vægt, jf. dog stk. 4,  

 3.pkt.« 8. § 2, stk. 6, ophæves.
 Stk. 6. Papir og karton, der vejer op til og med 100 g pr. m2,  

 afregnes som emballage nævnt i stk. 3, nr. 1.
 Stk. 7 og 8 bliver herefter stk. 6 og 7.
 9. § 2, stk. 7, der bliver stk. 6, affattes  

 således:
 Stk. 7. Såfremt der ikke foreligger dokumentation for,  

 at indholdet af genvundet materiale udgør mindst 50 pct. i emballage  

 af karton og pap nævnt i stk. 3, nr. 3, skal der betales afgift  

 efter stk. 3, nr. 2.
»Stk. 6. Såfremt der ikke foreligger dokumentation for,  

 at indholdet af sekundært materiale udgør mindst 50 pct. af  

 emballage nævnt i stk. 3, nr. 2 og 4, skal der betales afgift  

 efter henholdsvis stk. 3, nr. 1 eller 3.« Stk. 8. Såfremt der ikke foreligger dokumentation for,  

 at indholdet af fyldstof i emballage nævnt i stk. 3, nr. 5,  

 udgør mindst 50 pct., skal der betales afgift efter stk. 3, nr.  

 4.
 10. I § 2, stk. 8, der bliver stk. 7,  

 ændres »stk. 3, nr. 4« til: »stk. 3, nr. 3«.
11. Efter § 2 b indsættes inden »II.
Registrerede  

 virksomheder«:
»§ 2 c.
Der svares afgift af engangsservice.
 Stk. 2. Afgiften udgør 11,50 kr. pr. kg.
§ 2 d.
Der svares afgift af folier fremstillet af blød  

 polyvinylklorid (pvc) til emballering af levnedsmidler.
Stk. 2. Afgiften udgør 20,35 kr. pr. kg.« 12. I § 3, stk. 1, ændres »eller § 2 a«  

 til: »§ 2 a, § 2 c eller § 2 d«.
 § 3. Den, der med henblik på salg fremstiller  

 afgiftspligtige varer omfattet af § 1, nr. 1-4, eller § 2 a, skal  

 anmelde sin virksomhed til registrering hos de statslige told- og  

 skattemyndigheder.
 Stk. 2. Den, der driver mellemhandel med ubrugte  

 afgiftspligtige varer omfattet af § 1, nr. 1-4, eller § 2 a, kan  

 anmelde sin virksomhed til registrering hos de statslige told- og  

 skattemyndigheder.
 13. I § 3, stk. 2, ændres »§ 2 a« til:  

 »afgiftspligtige varer omfattet af § 2 a, § 2 c eller § 2  

 d«.
Stk. 3-4. - - - 14. § 3, stk. 5, affattes således:
 Stk. 5. Virksomheder omfattet af stk. 4, som har et  

 årligt salg af afgiftspligtige varer svarende til en afgift på  

 under 2.500 kr., skal dog ikke registreres eller betale afgift.
»Stk. 5. Virksomheder omfattet af stk. 4, som har et  

 årligt salg af afgiftspligtige varer svarende til en afgift på  

 under 5.000 kr., skal dog ikke registreres eller betale afgift.
En  

 registrering gælder for minimum 2 år, med mindre virksomheden  

 ophører med at drive afgiftspligtig virksomhed.« Stk. 6-8. - - - § 3 a.
Registrerede virksomheder er berettiget til, uden at  

 afgiften er berigtiget, fra udlandet og fra andre registrerede virksomheder  

 at modtage ubrugte afgiftspligtige varer.
 15. I § 3 a, indsættes efter »afgiftspligtige  

 varer«: »omfattet af § 1, nr. 1 - 4, og afgiftspligtige varer omfattet  

 af § 2 c eller § 2 d«.
 16. Efter § 3 a indsættes inden »III.  

 Opgørelse af den afgiftspligtige mængde«:
»§ 3 b.
De statslige told- og skattemyndigheder kan efter  

 ansøgning give en registreret virksomhed tilladelse til at lade  

 større partier varer fremstille for sin regning (lønarbejde) i  

 en anden registreret virksomhed (fabrikationsvirksomheden).
Stk. 2. De statslige told- og skattemyndigheder kan endvidere  

 efter ansøgning give tilladelse til, at virksomheder, der ikke har  

 erhvervsmæssig fremstilling af afgiftspligtige varer, registreres i de  

 tilfælde, hvor virksomheden er eneforhandler af en vare, som  

 virksomheden lader fremstille for sin regning (lønarbejde) i en anden  

 registreret virksomhed.« § 6. - - - 17. § 6, stk. 2, affattes således:
Stk. 2. De statslige told- og skattemyndigheder meddeler  

 virksomheder, der ikke er registreret efter § 3, godtgørelse af  

 den erlagte afgift af afgiftsberigtigede pakninger, som ubrugte eller  

 påfyldt indhold enten »Stk. 2. De statslige told- og skattemyndigheder kan,  

 når den årlige godtgørelse er mindst 500 kr., meddele  

 virksomheder, der ikke er registreret efter § 3, godtgørelse af  

 den betalte afgift af afgiftspligtige emballager, som ubrugte eller med  

 påfyldt indhold leveres til udlandet, jf. § 5, stk. 1, nr.  

 2.« 1.	leveres til udlandet, 2.	leveres til skibe eller fly i udenrigsfart til brug om bord eller  

 til salg til passagerer m.v., eller 3.
 18. § 6, stk. 3, affattes således:
 Stk. 3. De statslige told- og skattemyndigheder kan meddele  

 mellemhandlere godtgørelse af den erlagte afgift af poser, der leveres  

 til de i stk. 2 nævnte formål.
»Stk. 3. De statslige told- og skattemyndigheder kan  

 ligeledes, når den årlige godtgørelse er mindst 500 kr.,  

 meddele virksomheder, der ikke er registreret efter § 3,  

 godtgørelse af den betalte afgift af afgiftspligtige poser,  

 engangsservice og pvc-folier til levnedsmidler, der leveres til udlandet, jf.  

 § 5, stk. 1, nr. 2.« Stk. 4-7. - - - § 7 a. - - - Stk. 2-3. - - - 19. I § 7 a, stk. 4, affattes således:
 Stk. 4. Varemodtagere, der modtager afgiftspligtige varer  

 svarende til en afgift på under 2.500 kr. pr. kalenderår, skal  

 ikke anmeldes efter stk. 1 hos de statslige told- og skattemyndigheder,  

 afgive anmeldelse eller indbetale afgiften.
»Stk. 4. Varemodtagere, der modtager afgiftspligtige varer  

 svarende til en afgift på under 5.000 kr. årligt, skal ikke  

 anmeldes efter stk. 1 hos de statslige told- og skattemyndigheder,  

 afgive anmeldelse eller indbetale afgiften.
En registrering gælder for  

 minimum 2 år, medmindre virksomheden ophører med  

 indførsel af varer.« Stk. 5-7. - - - § 15. - - - Stk. 2-6. - - - 20. I § 15 indsættes efter stk. 5 som  

 nyt stykke:
»Stk. 6. Leverandører af materialer eller dele til  

 fremstilling af varer, der i henhold til denne lov er afgiftspligtige, er  

 efter anmodning fra de statslige told- og skattemyndigheder pligtige til at  

 meddele de statslige told- og skattemyndigheder oplysninger om leverancer til  

 de virksomheder, der omfattes af denne lov.« Stk. 6, 7 og 8 bliver herefter stk. 7, 8 og  

 9.
 21. I § 15, stk. 7, der bliver stk. 8,  

 ændres »stk. 5 og 6« til: »stk. 5 - 7«.
 Stk. 7. De statslige told- og skattemyndigheder har, hvis det  

 skønnes nødvendigt, til enhver tid mod behørig  

 legitimation uden retskendelse adgang til at foretage eftersyn af  

 varebeholdninger og regnskaber m.v. hos de i stk. 5 og 6 omhandlede  

 virksomheder.
 22. I § 15, stk. 8, der bliver stk. 9,  

 ændres »7« til: »8«.
 Stk. 8. I det omfang oplysninger som nævnt i stk. 1  

 og 7 er registreret elektronisk, omfatter myndighedernes adgang til disse  

 oplysninger også en elektronisk adgang hertil.
 § 18. Med bøde straffes den, der forsætligt eller  

 groft uagtsomt:
1.	 - - - 2.	Overtræder § 3, stk. 1, 4 eller 7, § 7 a,  

 stk. 1, 2. pkt., eller stk. 2, § 9, stk. 1-3, § 10,  

 stk. 1, § 15, stk. 2-5, og § 25, stk. 1-3.
 23. I § 18, stk. 1, nr. 2, ændres  

 »stk. 2 - 5» til: »stk. 2 - 6«.
3-6.	- - - Stk. 2-4. - - - § 21 b.
Landsskatteretten påkender klager over de  

 statslige told- og skattemyndigheders afgørelser i 1. instans af:
1)	- - - 2)	Spørgsmål om den afgiftspligtige vægt efter  

 § 2, stk. 3-8.
 24. I § 21 b, stk. 1, nr. 2, ændres  

 »stk. 3 - 8« til: »stk. 3 - 7«.
3)-5)	- - - § 2 Stk. 1. Loven træder i kraft den 1. april 2001.
 Stk. 2. Loven finder anvendelse på varer, der fra og med  

 den 1. april 2001 udleveres fra registrerede virksomheder, angives til  

 fortoldning eller modtages fra udlandet.
 Stk. 3. Lov om visse miljøafgifter, jf.  

 lovbekendtgørelse nr. 637 af 21. august 1998, som ændret ved  

 § 6 i lov nr. 1056 af 23. december 1998, § 15 i lov nr. 380 af 2.  

 juni 1999 og § 25 i lov nr. 165 af 15. marts 2000, ophæves.
 Stk. 4. I lov om forskellige forbrugsafgifter, jf.  

 lovbekendtgørelse nr. 638 af 21. august 1998, som ændret ved lov  

 nr. 666 af 11. september 1998, § 12 i lov nr. 380 af 2. juni 1999 og  

 § 15 i lov nr. 165 af 15. marts 2000 foretages følgende  

 ændringer:
 § 6. Der svares afgift til statskassen af folier fremstillet  

 af blød polyvinylklorid (pvc) til emballering af levnedsmidler.  

 Afgiften udgør 12 kr. pr. kg.
 1. § 6 ophæves.
§ 14 a. - - - Stk. 2-3. - - - Stk. 4. De statslige told- og skattemyndigheder kan tillade,  

 at afgiftsberigtigelsen af de i §§ 3, 6, 11 og 11 b nævnte varer,  

 der modtages fra udlandet i erhvervsmæssigt øjemed, afregnes  

 efter reglerne i § 16 a, stk. 1-7.
 2. I § 14 a, stk. 4, ændres » §§ 3, 6,  

 11 og 11 b« til: »§§ 3, 11 og 11 b«.
 1)   Loven har som  

 udkast været notificeret i overensstemmelse med Europa-Parlamentets og  

 Rådets direktiv 98/34/EF (informationsproceduredirektivet) som  

 ændret ved direktiv 98/48/EF samt i henhold til Rådets direktiv  

 94/62/EF om emballage og emballageaffald.
