(Til samtlige kommunalbestyrelser,  

 amtsråd og tilsynsråd) I.
Indledning Ved lov nr. 378 af 14. juni 1995, der er vedlagt som bilag 1(*1), er der  

 gennemført regler, som giver kommuner og amtskommuner hjemmel til at udføre  

 kommunale opgaver for andre offentlige myndigheder.
Loven indeholder regler  

 om udbud, omkostningskalkulation og mindstevederlag, som betingelser for at  

 kommuner og amtskommuner kan udføre kommunale opgaver for andre offentlige  

 myndigheder.
 Reglerne er en udmøntning af et af forslagene i betænkning nr. 1268/1994  

 afgivet den 18. april 1994 af det af indenrigsministeren nedsatte udvalg om  

 fornyelse og effektivisering i den kommunale sektor (Fornyelsesudvalget).
 Reglerne har - i overensstemmelse med Fornyelsesudvalgets anbefaling -  

 først og fremmest til formål at give kommuner og amtskommuner mulighed for en  

 bedre udnyttelse af eksisterende ressourcer.
Efter bestemmelsen i lovens § 2, stk. 5, er indenrigsministeren bemyndiget  

 til at fastsætte nærmere regler om kommuners og amtskommuners adgang til at  

 udføre opgaver for andre offentlige myndigheder og om kommuners og  

 amtskommuners adgang til at få udført sådanne opgaver af andre kommuner og  

 amtskommuner, herunder om udbud og om omkostningskalkulation.
Sådanne regler  

 er fastsat ved bekendtgørelse nr. 533 af 28. juni 1995, der er vedlagt som  

 bilag 2.(*2) Bekendtgørelsen indeholder nærmere regler om udbud og om  

 omkostningskalkulation.
Reglerne har til formål at sikre, at den kommunale  

 virksomhed ikke bliver konkurrenceforvridende.
Det bemærkes, at loven kun regulerer kommuners og amtskommuners udførelse  

 af opgaver for andre offentlige myndigheder.
Loven berører derimod ikke  

 kommuners og amtskommuners udførelse af opgaver for sig selv eller kommuners  

 og amtskommuners adgang til at få udført opgaver af private eller af  

 ikke-kommunale myndigheder.
 Efter gældende ret er kommuner og amtskommuner ikke forpligtet til at  

 udbyde opgaver, som de udfører i eget regi, og i de tilfælde, hvor en kommune  

 eller en amtskommune vælger at lade en opgave udføre af en ekstern  

 leverandør, gælder der ikke en generel pligt til at lade opgaven udbyde  

 forinden, jf. dog EF-udbudsdirektiverne.
Loven berører heller ikke en kommunes eller en amtskommunes afgivelse af  

 kontrolbud/eget bud i forbindelse med kommunens eller amtskommunens udbud af  

 en opgave.
Indenrigsministeriets vejledning af 20. februar 1992  

 »Udlicitering - en orientering til kommuner om udbud af opgaver«  

 berøres således heller ikke af loven.
II.
Kommuners og amtskommuners adgang til at udføre opgaver for andre  

 offentlige myndigheder 1. Indledning Loven giver kommuner og amtskommuner adgang til at udføre kommunale  

 opgaver for andre offentlige myndigheder, medmindre andet er bestemt i  

 lovgivningen, jf. lovens § 1, stk. 1, og § 2, stk. 1.
2. Forholdet til anden lovgivning Det følger af lovens § 1, stk. 1, at loven finder anvendelse på kommuners  

 og amtskommuners udførelse af opgaver for andre offentlige myndigheder,  

 medmindre andet er bestemt i lovgivningen.
Loven gælder således for kommuner og amtskommuner, herunder kommunale  

 fællesskaber, jf. § 60 i lov om kommunernes styrelse.
Der henvises i den  

 forbindelse til afsnit 5.2 om kommunale fællesskaber.
Lovens § 1, stk. 1, medfører, at opgaver, som det i øvrigt i lovgivningen  

 er bestemt eller forudsat, at kommuner eller amtskommuner kan udføre for  

 andre offentlige myndigheder, falder uden for denne lovs anvendelsesområde.  

 Der kan endvidere være fastsat bestemmelser om de nærmere betingelser for  

 udførelsen af sådanne opgaver.
Sådanne bestemmelser berøres heller ikke af  

 loven.
Det kan endelig være bestemt eller forudsat, at der ikke gælder  

 nærmere betingelser for kommuners og amtskommuners løsning af opgaver for  

 andre.
Loven berører heller ikke sådanne bestemmelser eller forudsætninger.
 Som eksempler på, at kommuners og amtskommuners udførelse af opgaver for  

 andre offentlige myndigheder er reguleret i særlig lovgivning, kan nævnes  

 følgende:
 - I medfør af § 10, stk. 3, i lov om offentlige veje, jf.  

 lovbekendtgørelse nr. 532 af 20. juni 1994, kan kommuner og amtskommuner  

 udføre drifts-, anlægs- og vedligeholdelsesarbejder på andre kommuners og  

 amtskommuners veje.
 - I medfør af § 13 i beredskabsloven, jf. lov nr. 1054 af 23. december  

 1992, kan en kommunalbestyrelse indgå aftale med en anden kommunalbestyrelse  

 om at udføre opgaver inden for kommunens redningsberedskab.
 - I medfør af § 3, stk. 2, i sygehusloven, jf. lovbekendtgørelse nr. 476  

 af 11. juli 1985 med senere ændringer, kan en amtskommune samarbejde med  

 andre amtskommuners sygehusvæsen og med statens sygehuse som led i løsningen  

 af sygehusvæsenets opgaver.
 - I medfør af § 20 i lov nr. 89 af 8. februar 1995 om postvirksomhed kan  

 kommuner indgå aftale med den selvstændige offentlige virksomhed Post Danmark  

 om, at kommunen mod betaling udfører postale tjenesteydelser.
 - I medfør af § 46, stk. 2, i vandforsyningsloven, jf. lovbekendtgørelse  

 nr. 337 af 4. juli 1995 med senere ændringer, kan amtsrådet pålægge en  

 kommune at levere vand til områder uden for kommunen.
 Herudover kan kommuner og amtskommuner i henhold til de uskrevne regler om  

 kommunernes og amtskommunernes opgavevaretagelse i visse særlige tilfælde  

 udføre opgaver for såvel andre offentlige myndigheder som private.
 Kommuner og amtskommuner kan ud fra en værdispildsbetragtning sælge  

 biprodukter, der opstår som en naturlig følge af kommunal virksomhed.
 Kommuner og amtskommuner kan endvidere under nærmere betingelser i  

 begrænset omfang udnytte overkapacitet til løsning af ikkekommunale opgaver.
 Herudover vil kommuner og amtskommuner i enkelte, helt særlige tilfælde  

 kunne varetage opgaver, som i princippet ikke er kommunale, men som knytter  

 sig meget tæt til i øvrigt kommunale opgaver (accessorisk virksomhed).
 Kommuner og amtskommuner kan - også uden lovhjemmel - forsyne såvel  

 offentlige som private forbrugere med elementære forbrugsgoder, der som vand,  

 varme, gas og elektricitet afsættes lokalt til en individualiseret  

 forbrugerkreds gennem et ledningsnet.
 Endelig kan kommuner og amtskommuner i et vist begrænset omfang, som efter  

 de kommunale tilsynsmyndigheders praksis ikke er klart afgrænset, indgå  

 betjeningsoverenskomster med en anden kommune eller amtskommune om benyttelse  

 af dennes institutioner og indretninger.
 Det følger af lovens § 1, stk. 1, at denne allerede eksisterende adgang  

 til at varetage opgaver ikke berøres af loven.
 Lovgivningen kan endvidere regulere kommuners og amtskommuners adgang til  

 at udføre en opgave på en sådan måde, at opgaveløsning for andre offentlige  

 myndigheder er afskåret.
Det kan f.eks. i lovgivningen være bestemt eller forudsat, at opgaver skal  

 varetages af den pågældende offentlige myndighed selv.
Myndighedsudøvelse kan  

 således i henhold til almindelige forvaltningsretlige regler om delegation  

 ikke overlades til andre offentlige myndigheder uden lovhjemmel.
Uden for de tilfælde, hvor der er tale om egentlig myndighedsudøvelse, kan  

 det i lovgivningen være bestemt eller forudsat, at en opgave ikke kan  

 overlades til en anden offentlig myndighed.
Som et eksempel kan nævnes, at  

 det er forudsat i folkeskoleloven, at den enkelte kommune selv driver  

 skolevæsenet inden for sit geografiske område.
Det beror således på en fortolkning af lovgivningen i øvrigt, om der er  

 hjemmel til eller noget til hinder for kommunal opgaveudførelse for andre  

 offentlige myndigheder.
Eventuelle spørgsmål om forståelsen af lovgivningen  

 vil kunne forelægges for det ministerium, hvorunder den pågældende lovgivning  

 henhører.
3. Opgavevaretagelse efter loven Der er ved bestemmelsen i lovens § 2, stk. 1, givet kommuner og  

 amtskommuner adgang til at udføre sådanne opgaver for andre offentlige  

 myndigheder, som kommuner og amtskommuner efter gældende regler i øvrigt kan  

 løse for sig selv.
 Bestemmelsen berører ikke kommuners og amtskommuners løsning af opgaver  

 for sig selv efter gældende ret.
 Kommuners og amtskommuners adgang efter lovens § 2, stk. 1, til at udføre  

 opgaver for andre offentlige myndigheder, er betinget af, at der er tale om  

 opgaver, som kommuner og amtskommuner efter gældende regler kan løse i eget  

 regi.
 Afgrænsningen af, hvilke opgaver kommuner og amtskommuner kan udføre for  

 sig selv, beror på såvel skreven som uskreven ret.
Kommunernes og amtskommunernes opgaver består bl.a. af faktisk  

 forvaltningsvirksomhed, som er en betegnelse, der traditionelt anvendes om  

 opgaver, der går ud på at stille ydelser af mere servicebetonet karakter til  

 rådighed for borgerne.
Som eksempler på faktisk forvaltningsvirksomhed kan  

 nævnes patient- og anden klientbehandling, undervisning, pasning og pleje af  

 børn og ældre m.v.
Kommunale opgaver, som er faktisk forvaltningsvirksomhed,  

 er omfattet af loven, medmindre andet er bestemt i lovgivningen.
Loven indeholder derimod ikke hjemmel til delegation til andre offentlige  

 myndigheder af myndighedsudøvelse.
Ved myndighedsudøvelse forstås den  

 virksomhed, som tager sigte på at træffe retligt bindende afgørelser,  

 herunder sådanne afgørelser, hvorved der træffes beslutning om, hvorvidt en  

 servicebetonet ydelse skal stilles til rådighed for borgeren.
4. Hvilke offentlige myndigheder omfattes af loven? Efter lovens § 2, stk. 1, kan kommuner og amtskommuner udføre opgaver for  

 andre offentlige myndigheder.
 Bestemmelsen giver kommuner og amtskommuner hjemmel til at udføre de  

 pågældende opgaver for enhver anden offentlig myndighed.
Begrebet offentlige myndigheder omfatter først og fremmest  

 forvaltningsmyndigheder, hvad enten de henhører under den statslige eller  

 kommunale forvaltning, og uanset om der er tale om almindelige  

 forvaltningsmyndigheder, særlige nævn og råd eller særlige  

 forvaltningsenheder o.lign.
Afgørende er således, om den pågældende myndighed  

 kan henregnes til den offentlige forvaltning i formel betydning, uanset om  

 den funktion, som udøves, er dækket af begrebet forvaltning i materiel  

 forstand.
 Omfattet af begrebet offentlige myndigheder er endvidere domstolene,  

 Folketinget og de myndigheder, der kan henregnes til Folketinget.
 Loven er ikke til hinder for, at kommuner og amtskommuner udfører opgaver  

 for ikke-danske myndigheder.
Institutioner, selskaber m.v., der er organiseret på privatretligt  

 grundlag, er ikke offentlige myndigheder og vil således ikke være omfattet af  

 loven.
Dette gælder også aktieselskaber m.v., der udelukkende eller  

 overvejende ejes af staten eller af kommuner og amtskommuner.
Kommunale fællesskaber, jf. § 60 i lov om kommunernes styrelse, er  

 omfattet af begrebet offentlige myndigheder.
Dette gælder, uanset om  

 fællesskabet er organiseret i privatretlig selskabsform, f.eks. som et  

 interessentskab, andelsselskab eller lignende.
5. Samarbejdsformer 5.1. Selskabsdannelser Loven omfatter ikke privatretlige organisationsformer, jf. dog nedenfor om  

 kommunale fællesskaber.
Loven indeholder derfor ikke hjemmel til, at kommuner  

 og amtskommuner deltager i f.eks. aktieselskaber eller anpartsselskaber, som  

 udfører opgaver for andre offentlige myndigheder.
Baggrunden herfor er ifølge  

 lovforslagets bemærkninger, at privatretlige selskabsformer ikke er omfattet  

 af offentligretlige regler om styrelse, tilsyn, offentlighed m.v.
5.2. Kommunale fællesskaber Loven giver også kommunale fællesskaber, jf. § 60 i lov om kommunernes  

 styrelse, adgang til at udføre opgaver for andre offentlige myndigheder.  

 Baggrunden herfor er, at kommunale fællesskaber anses for at være en art  

 »specialkommuner« og som sådanne omfattes af lovens § 1, stk. 1.
 Efter lovens § 1, stk. 2, finder loven ikke anvendelse på opgaver, som  

 kommunale fællesskaber udfører for de kommuner og amtskommuner, som deltager  

 i fællesskabet.
 Loven gælder også ved kommuners og amtskommuners udførelse af opgaver for  

 kommunale fællesskaber - uanset om kommunen eller amtskommunen deltager i  

 fællesskabet.
III.
Reglerne om udbud 1. Indledning Efter lovens § 2, stk. 2 og 3, er det en betingelse for, at kommuner og  

 amtskommuner kan udføre og få udført større opgaver efter loven, at opgaverne  

 forinden har været udbudt.
Reglerne om udbud har i følge bemærkningerne til  

 lovforslaget til formål at sikre, at aftaler om udførelse af opgaver for  

 andre offentlige myndigheder indgås i åben konkurrence.
Det bemærkes, at EF-traktatens almindelige bestemmelser om ligebehandling  

 og ikke-diskrimination også gælder for kommunernes og amtskommunernes  

 udførelse af opgaver for andre offentlige myndigheder.
Dette gælder også,  

 selvom opgaven ikke skal udbydes.
2. Udbudspligt efter EF-udbudsdirektiverne Efter EF-udbudsdirektiverne er der pligt til EF-udbud, hvis en kommune  

 eller amtskommune vil have opgaver, som omfattes af direktivernes udbudspligt  

 og som overstiger de i direktiverne fastsatte tærskelværdier, udført af en  

 ekstern leverandør, herunder en anden kommune eller amtskommune.
Reglerne om EF-udbud er fastsat i * Rådets direktiv 93/37/EØF om samordning af fremgangsmåderne med hensyn  

 til indgåelse af offentlige bygge- og anlægskontrakter, jf. bekendtgørelse  

 nr. 201 af 27. marts 1995 * Rådets direktiv 93/36/EØF om samordning af fremgangsmåderne ved  

 offentlige indkøb, jf. bekendtgørelse nr. 510 af 16. juni 1994 * Rådets direktiv 92/50/EØF om samordning af fremgangsmåderne ved  

 indgåelse af offentlige tjenesteydelsesaftaler, jf. bekendtgørelse nr. 415 af  

 22. juni 1993 * Rådets direktiv 93/38/EØF om samordning af fremgangsmåderne ved  

 tilbudsgivning inden for vand- og energiforsyning samt transport og  

 telekommunikation, jf. bekendtgørelse nr. 557 og 558 af 24. juni 1994.
3. Udbud efter loven Efter lovens § 2, stk. 2 og 3, er det en betingelse for, at kommuner og  

 amtskommuner kan udføre større opgaver efter loven, at disse forinden har  

 været udbudt.
 I bekendtgørelsen er fastsat nærmere regler om, hvorledes  

 udbudsbetingelsen i lovens § 2, stk. 2, kan opfyldes.
Efter § 2, stk. 2, i bekendtgørelsen, er udbudsbetingelsen i lovens § 2,  

 stk. 2, opfyldt, når * opgaven er udbudt efter reglerne i EF-udbudsdirektiverne.
Dette gælder  

 også, hvis EF-udbuddet foretages, uanset at der efter direktiverne ikke er  

 pligt hertil * opgaven er udbudt af en statslig myndighed efter de gældende regler om  

 udbud og udlicitering af statslige drifts- og anlægsopgaver Sådanne regler er fastsat i det af Finansministeriet udstedte cirkulære  

 nr. 42 af 1. marts 1994 om udbud og udlicitering af statslige drifts- og  

 anlægsopgaver * opgaven er udbudt af en kommune eller amtskommune efter bekendtgørelsens  

 regler om offentligt eller begrænset udbud Efter lovens § 2, stk. 2, gælder udbudsbetingelsen også for en kommune  

 eller amtskommune, som ønsker at få udført en opgave af en anden kommune  

 eller amtskommune.
En kommune eller en amtskommune kan således kun få udført  

 opgaver efter loven af andre kommuner og amtskommuner, hvis disse opgaver  

 forinden har været udbudt, jf. lovens § 2, stk. 2, 2. pkt.
 Der er i bekendtgørelsen fastsat nærmere regler om, hvorledes en kommune  

 eller amtskommune skal foretage udbud af opgaver for at opfylde  

 udbudsbetingelsen i loven.
Det følger af § 6 i bekendtgørelsen, at udbudsbetingelsen kan opfyldes af  

 den ordregivende kommune eller amtskommune ved at foretage * et EF-udbud efter reglerne i udbudsdirektiverne, eller * et udbud efter reglerne i bekendtgørelsens kapitel 3 4. Grænseværdien for udbud Efter bekendtgørelsens § 2, stk. 2, og § 6, stk. 1, omfatter  

 udbudsbetingelsen alene opgaver, hvis værdi overstiger den i Rådets direktiv  

 92/50/EØF af 18. juni 1992 om samordning af fremgangsmåderne ved indgåelse af  

 offentlige tjenesteydelsesaftaler fastsatte tærskelværdi.
 Tærskelværdien efter tjenesteydelsesdirektivet er 200.000 ECU, hvilket til  

 og med 31. december 1995 svarer til 1.548.078 kr.
 Efter bekendtgørelsens § 2, stk. 3, og § 6, stk. 1, sidste punktum, skal  

 værdien af en opgave, som opfatter løbende drifts- og anlægsarbejder, opgøres  

 for den samlede kontraktsperiode, dog højst for en 48 måneders periode.
 Det bemærkes, at en opdeling af opgaver med det formål at få opgavens  

 værdi bragt under tærskelværdien for udbud ikke vil være lovlig.
5. Supplerende opgaver Efter § 6, stk. 2, i bekendtgørelsen gælder udbudsbetingelsen ikke, når  

 der er tale om en supplerende opgave, der ikke var omfattet af det  

 oprindelige udbud eller den først indgåede aftale, men som på grund af  

 uforudsete omstændigheder er blevet nødvendig for udførelsen af den  

 pågældende opgave.
Det er en betingelse, at ordren tildeles den leverandør,  

 der i forvejen udfører den oprindeligt udbudte opgave.
Det er endvidere en  

 betingelse at værdien af den supplerende opgave ikke overstiger 50 % af  

 værdien af den oprindelige aftale.
 Det bemærkes, at uanset at betingelserne i bekendtgørelsens § 6, stk. 2,  

 måtte være opfyldt, og at udbudsbetingelsen i bekendtgørelsens § 6, stk. 1,  

 således ikke gælder, kan der efter EF-udbudsdirektiverne være pligt til at  

 afholde et EF-udbud.
6. Udbudsformer efter bekendtgørelsen Efter § 6, stk. 1, i bekendtgørelsen vil udbud efter bekendtgørelsens  

 regler skulle ske i form af offentligt eller begrænset udbud.
6.1. Offentligt udbud Ved offentligt udbud rettes efter bekendtgørelsens § 6, stk. 3,  

 opfordringen til at afgive tilbud til alle interesserede.
 Offentligt udbud er den mest gennemsigtige og konkurrencefremmende  

 udbudsform, da den giver alle interesserede mulighed for at afgive tilbud.
 Offentligt udbud gennemføres ved offentliggørelse af en opfordring til at  

 afgive tilbud efter reglerne herom i bekendtgørelsens § 7, stk. 1.
6.2. Begrænset udbud Ved begrænset udbud rettes efter bekendtgørelsens § 6, stk. 4, opfordring  

 til at afgive tilbud direkte og alene til dem, fra hvem tilbud ønskes.
 Begrænset udbud gennemføres i to faser.
Efter § 7, stk. 2, i bekendtgørelsen skal kommunalbestyrelsen eller  

 amtsrådet i første fase opfordre alle interesserede til at tilkendegive, om  

 de ønsker at afgive tilbud på opgaven.
I anden fase - tilbudsfasen - retter  

 den udbydende kommune eller amtskommune opfordring til at afgive tilbud  

 direkte og alene til dem, fra hvem tilbud ønskes.
 Efter bekendtgørelsens § 8 kan kommunalbestyrelsen eller amtsrådet ved  

 valget af, hvilke interesserede kommunalbestyrelsen eller amtsrådet ved  

 begrænset udbud vil opfordre til at afgive tilbud, alene lægge vægt på de  

 interesseredes økonomiske og tekniske muligheder for at kunne udføre den  

 pågældende opgave.
Det er ikke fundet hensigtsmæssigt at afskære kommunalbestyrelsen eller  

 amtsrådet fra at udarbejde udbudsmaterialet, herunder specifikationen af den  

 udbudte opgave, jf. bekendtgørelsens § 9, stk. 1, efter den første fase af et  

 begrænset udbud.
Herved har kommunalbestyrelsen eller amtsrådet mulighed for  

 at inddrage erfaringerne fra det begrænsede udbuds første fase i  

 udbudsmaterialet.
Bekendtgørelsens § 8 er på den anden side ikke til hinder  

 for, at kommunalbestyrelsen eller amtsrådet udarbejder udbudsmaterialet før  

 den første fase af et begrænset udbud.
7. Annoncering, tilbudsfrist samt afgivelse og åbning  

 af tilbud I bekendtgørelsens § 7, stk. 1, er der fastsat regler om offentliggørelse  

 i forbindelse med offentligt udbud af opfordringer til at afgive tilbud.
Der  

 er i § 7, stk. 2, fastsat tilsvarende regler om offentliggørelse i  

 forbindelse med begrænset udbud af den udbydende kommunalbestyrelses eller  

 amtsråds opfordring til interesserede til at tilkendegive, om de ønsker at  

 afgive tilbud på opgaven.
Efter bekendtgørelsens § 7 skal henholdsvis opfordring til at afgive  

 tilbud og indkaldelse af tilkendegivelser ske ved samtidig annoncering i et  

 efter opgaven og af hensyn til konkurrencen afpasset udsnit af landsdækkende  

 og lokale aviser og fagblade.
Annonceringen skal ske i rimelig tid inden  

 fristen for afgivelse af henholdsvis tilbud og tilkendegivelser indtræder, og  

 skal indeholde oplysninger om denne frist.
Ved opfordring til at afgive  

 tilbud ved et offentligt udbud stilles der endvidere krav om, at  

 annonceringen indeholder oplysning om, hvor udbudsmateriale kan rekvireres.
I forbindelse med opfordringen til at afgive tilbud skal der fastsættes en  

 tidsfrist for modtagelsen af tilbud.
Spørgsmål om, hvorvidt tilbud er  

 modtaget rettidigt, vil skulle afgøres efter de almindelige formueretlige  

 regler herom.
Efter § 10 i bekendtgørelsen skal alle tilbud indgives i en lukket kuvert,  

 der åbnes på et forud fastsat sted og tidspunkt.
De bydende er berettiget til  

 at være til stede ved åbningen af buddene og til at blive bekendt med  

 budsummerne og eventuelle forbehold.
8. Udbudsmaterialet Efter bekendtgørelsens § 9, stk. 1, skal udbudsmaterialet indeholde en  

 fyldestgørende specifikation af den udbudte opgave.
 Sigtet med specifikationen er, at tilbudsgivere får mulighed for at  

 udarbejde deres tilbud på grundlag af et ensartet og detaljeret  

 oplysningsmateriale.
Efter § 9, stk. 2, i bekendtgørelsen skal specifikationen indeholde  

 oplysninger om * omfanget og afgrænsningen af den udbudte opgave * tekniske, kontraktsmæssige, kvalitets- og kvantitetsmæssige krav m.v.  

 vedrørende opgaveløsningen * de kriterier kommunalbestyrelsen eller amtsrådet lægger vægt på ved valg  

 af kontraktspart, jf. § 10, så vidt muligt opstillet i prioriteret rækkefølge * tidsfrister for afgivelse af tilbud * kontraktsperiodens længde og * eventuelle øvrige krav.
 Som eksempler på eventuelle øvrige krav, som specifikationen i givet fald  

 skal indeholde oplysninger om, kan nævnes krav vedrørende tilbudsgiverens  

 soliditet, forsikringsforhold, miljø- og arbejdsmiljøforhold, oprettelse af  

 uddannelsespladser eller ansættelse af ledige samt eventuelle relevante  

 oplysninger om arbejdsretlige krav eller forhold omfattet af lov om  

 lønmodtageres retsstilling ved virksomhedsoverdragelse, lov om ligebehandling  

 af kvinder og mænd og ILO-konventionen nr. 94 om arbejdsklausuler i  

 offentlige kontrakter.
 Det følger af § 9, stk. 2, at specifikationen skal indeholde en udtømmende  

 angivelse af de krav, der stilles vedrørende opgavens udførelse.
 Efter bekendtgørelsens § 11, stk. 2, kan alene kriterier, der fremgår af  

 udbudsmaterialet, tillægges vægt ved valg af kontraktspart.
9. Kriterier for valg af kontraktspart Efter § 11 i bekendtgørelsen kan kommunalbestyrelsen eller amtsrådet ved  

 valg af kontraktspart vælge den tilbudsgiver, hvis tilbud indeholder den  

 laveste pris, eller hvis tilbud er det økonomisk mest fordelagtige.
 Vurderingen af de modtagne tilbud med henblik på valg af kontraktspart  

 skal ske på grundlag af de på forhånd fastlagte og offentliggjorte  

 valgkriterier.
Muligheden for at vælge det tilbud som økonomisk er mest fordelagtigt  

 indebærer en mulighed for ved valg af kontraktspart at lægge vægt på andre  

 kriterier end prisen.
De pågældende kriterier skal være saglige i forhold til  

 opgavens art.
Det kan f.eks. være kriterier om kvalitet, teknisk værdi,  

 æstetisk og funktionsmæssig værdi, miljø- og arbejdsmiljøforhold, teknisk  

 bistand, service og leveringsdato.
Det bemærkes, at loven ikke berører de krav, der skal iagttages ved  

 offentlige udbudsforretninger efter lovgivningen i øvrigt.
Sådanne krav er  

 bl.a. fastsat i lov nr. 1093 af 21. december 1994 om begrænsning af  

 skyldneres muligheder for at deltage i offentlige udbudsforretninger og om  

 ændring af visse andre love.
10. Personalemæssige forhold Der findes ingen lovgivning, som generelt regulerer personalets forhold  

 ved udbud af kommunale opgaver.
Ved udbud af kommunale opgaver kan  

 lovgivningen på arbejdsmarkedsområdet imidlertid være af betydning.
 Lov nr. 111 af 21. marts 1979 om lønmodtageres retsstilling ved  

 virksomhedsoverdragelse, som gennemfører Rådets direktiv nr. 77/187/EØF,  

 fastlægger lønmodtagernes retsstilling, når en virksomhed eller dele heraf  

 overdrages.
Som udgangspunkt vil udbud af en kommunal opgave resultere i en  

 virksomhedsoverdragelse i virksomhedsoverdragelseslovens forstand.
Ved  

 overdragelse i virksomhedsoverdragelseslovens forstand forstås tilfælde, hvor  

 der som led i et kontraktsforhold sker en udskiftning af den fysiske eller  

 juridiske person, som er ansvarlig for virksomhedens drift, og som af den  

 grund påtager sig en arbejdsgivers forpligtelser over for arbejdstagerne i  

 virksomheden, forudsat at virksomheden efter overførelsen har bevaret sin  

 identitet.
 Efter § 2, stk. 1, i virksomhedsoverdragelsesloven, indtræder erhververen  

 - d.v.s. den private eller kommunale tilbudsgiver med hvem der er indgået  

 aftale om udførelsen af en opgave - umiddelbart i de rettigheder og  

 forpligtelser, der bestod på overdragelsestidspunktet i henhold til kollektiv  

 overenskomst og aftale, bestemmelser om løn- og arbejdsforhold, der er  

 fastsat eller godkendt af offentlig myndighed og individuel aftale om løn- og  

 arbejdsforhold.
Af andre love, som kan være relevante for personalets retsstilling ved  

 kommuners og amtskommuners udførelse af opgaver for andre offentlige  

 myndigheder, kan nævnes lov om ligebehandling af mænd og kvinder og lov om  

 arbejdsformidling og arbejdsløshedsforsikring.
Reglerne har bl.a. til formål  

 at beskytte personalet eller bestemte personalegrupper i en  

 afskedigelsessituation.
Kommunalbestyrelser og amtsråd i den kommune eller amtskommune, der får  

 udført eller udfører en opgave efter loven, skal naturligvis også sikre, at  

 lovgivningen og andre forhold af betydning for personalets retsstilling  

 bliver overholdt.
Det skal navnlig fremhæves, at det kan følge af gældende  

 regler, at der skal ske en inddragelse af personalet i form af en drøftelse,  

 orientering eller lignende.
IV.
Reglerne om omkostningskalkulation 1. Indledning Ved en kommunes eller amtskommunes afgivelse af tilbud på udførelse af en  

 opgave for en anden offentlig myndighed skal der efter lovens § 2, stk. 4, 1.  

 pkt., foretages en omkostningskalkulation.
Der er i bekendtgørelsens § 4 fastsat nærmere regler om, hvilke  

 omkostninger en kalkulation skal omfatte.
Det følger heraf, at kalkulationen  

 skal omfatte både de direkte og de indirekte omkostninger.
 Sigtet med reglerne om omkostningskalkulation er at sikre, at der ikke  

 sker kommunal konkurrenceforvridning over for private.
2. Beregning af omkostninger Omkostningskalkulationen skal omfatte de gennemsnitlige langsigtede  

 omkostninger og ikke kun udgifterne.
Dette er begrundet i to forhold:
For det første er der forskel på omkostningerne og udgifterne i det  

 enkelte år.
Der kan derfor ikke direkte udarbejdes en kalkule for en opgave  

 ud fra de tal, der figurerer i regnskabet/budgettet.
Dette hænger bl.a.  

 sammen med det forhold, at forrentning og afskrivning ikke indgår i det  

 kommunale budget- og regnskabssystem, idet anlægsudgifterne registreres fuldt  

 ud i det regnskabsår, hvori de afholdes samt, at materialer ikke nødvendigvis  

 benyttes i det regnskabsår, hvor de er indkøbt.
For det andet er omkostningerne en beregnet og ikke en konstaterbar  

 størrelse.
Omkostningsberegningen bygger på, at man i det enkelte år opgør  

 værdien af forbruget af de produktionsfaktorer, der indgår i  

 opgaveudførelsen.
Omkostningerne skal således afspejle værdien af det forbrug  

 af produktionsfaktorer, der indgår i udførelsen af opgaven.
I omkostningskalkulen skal alle omkostninger medregnes.
Det gælder såvel  

 direkte som indirekte omkostninger samt investeringsomkostninger.
Som omkostninger skal derfor også medtages omkostninger, der ikke knytter  

 sig direkte til den udførende enhed.
Det kan være omkostninger - f.eks. til  

 lønadministration - der i budgettet er opført under kommunens  

 centralforvaltning.
Eller omkostninger der slet ikke figurerer på kommunens  

 budget - f.eks. husleje for kommunalt ejede ejendomme, fremtidige udgifter  

 til tjenestemandspension eller - for selvforsikrende kommuner - omkostninger,  

 der svarer til, hvad kommunen skulle have betalt i præmier, såfremt den var  

 forsikret.
Omkostninger, der ikke fremgår af budgettet, skal indgå i  

 omkostningskalkulationen som beregnede størrelser.
En sådan beregning kan  

 f.eks. foretages på grundlag af en sammenligning med, hvad markedsprisen er  

 for lignende ydelser.
Det skal i øvrigt bemærkes, at der ikke er nogen entydig afgrænsning  

 mellem direkte og indirekte omkostninger.
Den samme omkostning kan f.eks. i  

 nogle kommuner figurere som en direkte omkostning, mens den i andre kommuner  

 kan være en indirekte omkostning - alt afhængigt af, hvordan den enkelte  

 kommune har indrettet sin virksomhed.
Som et konkret eksempel kan nævnes, at  

 omkostningen til tjenestemandspensioner, for en kommune, der har forsikret  

 sig, vil være en løbende direkte omkostning, mens det for en kommune, der har  

 valgt selv at afholde den fremtidige pensionsudgift, vil være en indirekte  

 omkostning.
2.1. Direkte omkostninger De direkte omkostninger er omkostninger, der direkte medgår til  

 produktionen af det pågældende produkt.
 Eksempler på direkte omkostninger:
* løn, inkl. pensionsbidrag til overenskomstansatte og andre løndele * overarbejde/merarbejde * tjenesterejser og befordring * køb af materialer og specielt anskaffet apparatur * forbrug af fremmede tjenesteydelser * reparations- og vedligeholdelsesudgifter 2.2. Indirekte omkostninger De indirekte omkostninger er omkostninger, som er fælles for udførelsen af  

 flere opgaver, og som derfor ikke direkte kan henføres til den enkelte  

 opgave.
De indirekte omkostninger vil endvidere ofte kunne henføres til  

 udgifter, der er placeret tidsmæssigt forskelligt.
 Eksempler på indirekte omkostninger:
* lokaleudgifter (husleje, varme, el, rengøring, vedligeholdelse m.v.) * kontorudgifter (telefon, porto, kontorartikler m.v.) * indirekte lønomkostninger (kantine, efteruddannelse m.v.) * edb-udgifter * udgifter til ledelse og administration m.v.
* forsikring * udviklingsomkostninger m.v.
* beregnede omkostninger til lovpligtige forsikringer og  

 tjenestemandspension * beregnede omkostninger for faciliteter i øvrigt, der er stillet gratis  

 til rådighed for opgavevaretagelsen Da omkostningsberegningen skal omfatte alle de omkostninger, der er  

 forbundet med løsningen af en given opgave, skal udgifter, der er fælles med  

 driftsenhedens/kommunens øvrige aktiviteter, indgå med en andel i kalkulen,  

 som en indirekte omkostning.
På grund af udgifternes ofte udelelige karakter, må de typisk fordeles  

 efter en fordelingsnøgle.
Denne fordelingsnøgle skal baseres på en  

 fastsættelse af den pågældende aktivitets andel af de samlede fællesudgifter.  

 Den hyppigst anvendte fordelingsnøgle er lønandele, hvor den enkelte  

 aktivitets andel fastsættes udfra, hvor stor en andel lønudgiften til  

 aktiviteten udgør i forhold til driftsenhedens/kommunens samlede lønudgift.  

 Alternativt kan f.eks. lokaleudgifter anvendes som fordelingsnøgle.
3. Investeringsomkostninger Investeringsomkostningerne omfatter omkostningerne til forrentning af  

 drifts- og anlægskapitalen (maskiner, bygninger m.v.) samt til afskrivning af  

 anlægsaktiver.
 Investeringsomkostninger kan betragtes som indirekte omkostninger, men  

 behandles her særskilt på grund af de særlige forhold, der gør sig gældende  

 for kalkulation af sådanne omkostninger.
3.1. Forrentning af driftskapital Omkostninger til forrentning af driftskapital skal medtages i  

 omkostningskalkulen, såfremt der er tale om en opgave, hvortil der knytter  

 sig væsentlige omkostninger til likviditetsmæssige udlæg i forbindelse med  

 opgavens udførelse.
 Det kan f.eks. dreje sig om situationer, hvor produktionstiden og  

 kredittiden er særlig lang, eller hvor betalingen for udførelse af den givne  

 opgave først sker efter en længere periode.
 Den rentefod, der anvendes i disse beregninger, skal svare til  

 markedsrenten.
3.2. Forrentning af anlægskapital Omkostninger til forrentning af anlægskapital skal medtages i  

 omkostningskalkulen.
Beregningen kan ske efter flere forskellige metoder,  

 hvoraf den mest anvendte er, at beregningen sker på grundlag af aktivernes  

 restværdi (restværdien udregnes som anskaffelsesværdi fratrukket tidligere  

 års beregnede afskrivninger).
Ved beregningen af omkostningerne til forrentning af anlægskapitalen skal  

 medtages alle større anlægsaktiver - uanset om disse optræder på drifts-  

 eller anlægsbudgettet.
Anskaffes der f.eks.
EDB-udstyr over driftsbudgettet,  

 skal udgifterne i forbindelse hermed inddrages i beregningen.
 Fastsættelsen af den rentefod, der skal anvendes ved kalkulation af  

 forrentningen af aktivets værdi, skal ske ud fra det enkelte anlægsaktivs  

 karakter.
 Er der tale om aktiver med en lang levetid skal der anvendes en  

 forrentningsprocent, der er udtryk for den gennemsnitlige rente i samfundet  

 set over en tilsvarende periode.
 For aktiver med en kortere levetid, kan en mere aktuel rentesats benyttes.  

 Her kan der f.eks. tages udgangspunkt i den af Danmarks Statistik beregnede  

 effektive obligationsrente for samtlige serier ultimo december i det  

 pågældende regnskabsår.
3.3. Afskrivning af anlægskapital Omkostninger til afskrivning af anlægskapital skal medtages i  

 omkostningskalkulen.
Beregning af afskrivninger kan ske efter forskellige  

 metoder.
Som eksempler kan peges på den lineære metode, hvor der afskrives  

 lige meget hvert år, eller saldometoden, hvor det årlige afskrivningsbeløb  

 beregnes med en fast procent af aktivets restværdi.
Afskrivningsprocentens størrelse fastlægges ud fra de enkelte aktivers  

 forventede levetid.
Levetiden skal svare til den periode, hvori anlægget  

 under hensyntagen til dets karakter og udgifterne til reparation og  

 vedligeholdelse skønnes at blive anvendt i produktionen.
Der kan arbejdes med  

 fysisk eller økonomisk levetid.
Den fysiske levetid bestemmes både af slitage og mere aktivitetsuafhængige  

 faktorer som vind og vejr.
Den økonomiske levetid bestemmes af f.eks. teknisk  

 forældelse (ny teknologi, nye produktionsmetoder m.v.). Er den økonomiske  

 levetid kortere end den fysiske, skal den økonomiske levetid bruges som  

 udgangspunkt for beregningerne.
4. Moms Spørgsmålet om medregning af momsudgifter skal behandles forskelligt alt  

 efter, om der er tale om en momspligtig ydelse eller ej.
Såfremt tilbudet vedrører virksomhed, der er omfattet af § 3, stk. 2, i  

 merværdiafgiftloven om momspligtig virksomhed, skal kommunens eller  

 amtskommunens omkostninger beregnes eksklusiv moms i omkostningskalkulen.
Til  

 gengæld skal der tillægges moms til den pris, som kommunen eller amtskommunen  

 tilbyder at udføre den pågældende opgave for.
Denne procedure svarer til den  

 gældende ordning for f.eks. kommunale forsyningsvirksomheder.
Hvis der derimod er tale om afgivelse af et tilbud på en opgave, der er  

 fritaget for merværdiafgift - jf. merværdiafgiftslovens § 13, skal kommunens  

 eller amtskommunens momsudgifter medregnes i omkostningskalkulen - uanset at  

 momsudgiften rent faktisk refunderes via den mellemkommunale  

 momsudligningsordning.
Derimod skal der ikke ved afgivelse af tilbud på  

 udførelse af sådanne opgaver tillægges moms til tilbudsprisen.
5. Kalkulens tidshorisont Den tidshorisont, der lægges til grund for omkostningskalkulationen, skal  

 have samme længde, som den kontraktperiode der ønskes.
6. Prisfastsættelse Den pris for udførelse af opgaven, der angives i tilbudet, skal efter  

 lovens § 2, stk. 4, 2. pkt., som minimum sikre dækning for kommunens eller  

 amtskommunens omkostninger, således som disse fremgår af  

 omkostningskalkulationen.
7. Eksempel på en omkostningskalkulation I det følgende er vist et eksempel på, hvordan en omkostningskalkule kan  

 gennemføres.
Eksemplet er af generel karakter og har til formål at illustrere  

 de forskellige problemstillinger, som indgår i en omkostningskalkule.
Det  

 skal for en ordens skyld understreges, at de enkelte talstørrelser og  

 fordelingsnøgler, der er angivet i eksemplet, alene knytter sig til dette  

 tænkte eksempel og altså ikke skal opfattes som regneregler, der direkte kan  

 anvendes i andre sammenhænge.
Vedligeholdelse af et idrætsanlæg En kommune ønsker at afgive tilbud på vedligeholdelsen af et idrætsanlæg i  

 en nabokommune.
Til formålet skønner kommunen, at den skal benytte en traktor  

 med udstyr i 150 timer.
Traktoren benyttes normalt samlet i 770 timer om  

 året(* 1). Endvidere benyttes en græsklipper i 200 timer.
Denne græsklipper  

 benyttes normalt samlet i 650 timer pr. år.
Endelig vurderer kommunen, at der  

 vil medgå 400 løntimer pr. år.
Tilbudsperioden er et år.
Det bemærkes, at der er tale om en momspligtig ydelse.
Omkostningerne  

 opgøres derfor eksklusiv moms i kalkulen, idet momsudgifterne refunderes i  

 momsregnskabet med Told og Skat.
 Kommunens samlede omkostninger pr. år ved udførelse af arbejdet kan i  

 eksemplet opgøres således:
De direkte omkostninger Der skal tillægges moms til tilbudsprisen.
(* 1) Det samlede timetal, der er angivet for benyttelse af henholdsvis  

 traktoren og græsklipperen, er et skøn baseret på en normal gennemsnitlig  

 udnyttelse af maskiner af den pågældende type.
Dette kan naturligvis variere  

 fra kommune til kommune.
I en konkret omkostningskalkulation må kommunen  

 eller amtskommunen derfor tage udgangspunkt i den normale årlige udnyttelse  

 af den pågældende maskine, således at der sikres dækning for de langsigtede  

 gennemsnitsomkostninger.
I det samlede timetal indgår også de timer, hvor  

 maskinen benyttes til at udføre opgaver for andre end kommunen selv.
8. Registrering af indtægter og omkostninger Omkostningskalkulationen er en beregning af de forventede omkostninger  

 forud for afgivelsen af et tilbud - en forkalkulation.
Der er herudover pligt  

 til at foretage en løbende registrering af de med den enkelte opgave  

 forbundne indtægter og omkostninger, jf. § 5 i bekendtgørelsen.
9. Regnskabsmæssig redegørelse Med udgangspunkt i denne registrering skal der efter kontraktsperiodens  

 udløb udarbejdes en regnskabsmæssig redegørelse for opgaven, herunder for  

 eventuelle afvigelser i forhold til omkostningskalkulationen.
Den  

 regnskabsmæssige redegørelse skal efter bekendtgørelsens § 5, stk. 2, optages  

 i den udførende kommunes eller amtskommunes årsregnskab i det år, hvor  

 opgaven afsluttes.
 Der vil efter drøftelse i Budget- og regnskabsrådet under  

 Indenrigsministeriet blive fastsat nærmere regler for udformningen af disse  

 regnskabsmæssige redegørelser, således at der sikres den tilstrækkelige  

 åbenhed om den kommunale opgavevaretagelse.
 De regnskabsmæssige redegørelser, som skal foretages efter loven, vil som  

 en del af kommunens eller amtskommunens årsregnskab være offentligt  

 tilgængelige hos kommunen eller amtskommunen og hos tilsynsmyndigheden, det  

 vil sige de for hvert amt nedsatte tilsynsråd og Indenrigsministeriet.
10. EF-traktatens statsstøtteregler Formålet med de ovenfor beskrevne regler er bl.a. at sikre, at alle  

 omkostninger - direkte såvel som indirekte - medtages ved kommuners og  

 amtskommuners priskalkulation.
Hvis reglerne overholdes, opstår der ikke  

 problemer i forhold til EF-traktatens statsstøtteregler.
Undlader en kommune eller en amtskommune imidlertid at indregne alle  

 omkostninger, vil der - udover en overtrædelse af det her beskrevne regelsæt  

 - kunne blive tale om en overtrædelse af EF-traktatens statsstøtteregler.
Det  

 er derfor fundet hensigtsmæssigt kort at redegøre for disse.
EF-Traktatens art. 222 bestemmer, at »de ejendomsretlige ordninger i  

 Medlemsstaterne berøres ikke af denne Traktat«.
EF-traktaten regulerer  

 således ikke spørgsmålet om offentlige myndigheders, herunder kommuners og  

 amtskommuners, adgang til at drive erhvervsvirksomhed.
EF-Traktatens art. 90, stk. 1, bestemmer, at »Medlemsstaterne afstår  

 for så vidt angår offentlige virksomheder og virksomheder, som de indrømmer  

 særlige eller eksklusive rettigheder, fra at træffe eller opretholde  

 foranstaltninger, som er i strid med denne Traktats bestemmelser, navnligt de  

 i artiklerne 7 og 85-94 nævnte«.
Kommuner og amtskommuner skal således,  

 såfremt de driver erhvervsvirksomhed - ligesom alle andre  

 erhvervsvirksomheder - iagttage EF-Traktatens konkurrenceregler, herunder  

 reglerne om statsstøtte i art. 92 - 94.
 EF-Traktatens art. 92, stk. 1, er sålydende:
»Bortset fra de i denne Traktat hjemlede undtagelser er statsstøtte  

 eller støtte som ydes ved hjælp af statsmidler under enhver tænkelig form, og  

 som fordrejer eller truer med at fordreje konkurrencevilkårene ved at  

 begunstige visse virksomheder eller visse produktioner, uforenelig med  

 fællesmarkedet i det omfang, den påvirker samhandlen mellem  

 Medlemsstaterne.« Art. 92 omfatter også støtte ydet af kommuner og amtskommuner, som  

 påvirker samhandlen mellem medlemsstaterne.
Traktatens statsstøttebegreb er meget vidt.
Alle foranstaltninger, hvorved  

 offentlige myndigheder begunstiger visse virksomheder i forhold til andre  

 virksomheder omfattes af begrebet.
 Som eksempler på dispositioner, der kan være omfattet af art. 92, stk. 1,  

 kan nævnes, at en kommune eller en amtskommune tilfører kapital til en  

 kommunal virksomhed under omstændigheder, der ikke ville kunne accepteres af  

 en privat investor, som handler under normale markedsøkonomiske vilkår, at en  

 kommune eller en amtskommune udfører en opgave til en pris, der ikke dækker  

 alle omkostninger, der er forbundet med udførelsen af den pågældende opgave,  

 eller at en kommune eller amtskommune i omkostningskalkulationen anvender en  

 rentefod ved beregningen af omkostninger til forrentning af driftskapital,  

 der - på grund af at kommunen eller amtskommunen havde kunnet opnå en særlig  

 gunstig rentefod for mellemværendet med sin bankforbindelse - ligger under  

 markedsrenten.
Endelig kan som eksempel på en disposition, der kan være omfattet af art.  

 92, stk. 1, nævnes, at en kommune eller en amtskommune ikke medtager andre  

 former for beregnede omkostningselementer i omkostningskalkulationen, hvor  

 dette er nødvendigt for at sikre, at der ikke sker kommunal  

 konkurrenceforvridning over for private.
Som et eksempel på sådanne beregnede  

 omkostningselementer kan nævnes beregnede omkostninger til  

 sikkerhedsstillelse i situationer, hvor en sådan vil blive afkrævet en privat  

 kontraktspart.
Statsstøttereglerne administreres i modsætning til de fleste  

 andre EF-regler ikke af de nationale myndigheder, men af Europa-Kommissionen.
 Art. 93 indeholder regler om Europa-Kommissionens behandling af sager om  

 statsstøtte.
En støtteforanstaltning, som er iværksat uden iagttagelse af disse regler,  

 er i strid med traktaten.
Dette forhold kan gøres gældendeaf private under  

 søgsmål for de nationale domstole.
 Det følger af Domstolens praksis, at traktatsstridig statsstøtte som  

 udgangspunkt skal tilbagebetales.
V.
Regler om offentlighed Efter bestemmelsen i bekendtgørelsens § 10, 1. pkt., skal samtlige tilbud  

 indgives i en lukket kuvert, der åbnes på et forud fastsat sted og tidspunkt  

 efter tilbudsfristens udløb.
De bydende er efter bekendtgørelsens § 10, 2.  

 pkt., berettiget til at være til stede ved åbningen af buddene og til at  

 blive bekendt med budsummerne og eventuelle forbehold.
Efter bekendtgørelsens § 5, stk. 2, skal der i det år hvor en opgave  

 afsluttes optages en regnskabsmæssig redegørelse for opgaven, herunder for  

 eventuelle afvigelser i forhold til omkostningskalkulationen.
De  

 regnskabsmæssige redegørelser bliver dermed - som en del af kommunens eller  

 amtskommunens årsregnskab - offentligt tilgængeligt hos kommunen,  

 amtskommunen og hos den pågældende tilsynsmyndighed, det vil sige  

 tilsynsrådet eller Indenrigsministeriet.
 Det følger endvidere af § 4, stk. 1, i lov om offentlighed i  

 forvaltningen, at enhver med de undtagelser, der er nævnt i lovens §§ 7-14,  

 kan forlange at blive gjort bekendt med dokumenter, der er indgået til eller  

 oprettet af en forvaltningsmyndighed som led i administrativ sagsbehandling i  

 forbindelse med dens virksomhed.
 Såvel en ordregivende som en tilbudsgivende kommune eller amtskommune kan  

 dog i et vist omfang afslå anmodninger om aktindsigt i f.eks.  

 omkostningskalkulationer og tilbud på udførelsen af opgaver i medfør af  

 loven, jf. herved § 12, stk. 1, nr. 2, i offentlighedsloven om undtagelse af  

 oplysninger om tekniske indretninger eller fremgangsmåder eller om drifts-  

 eller forretningsforhold eller lignende og § 13, stk. 1, nr. 5, om undtagelse  

 af oplysninger med henblik på at beskytte det offentliges økonomiske  

 interesser.
 Der vil dog normalt på begæring herom skulle gives aktindsigt i  

 budsummerne og eventuelle forbehold i tilbuddene, når tilbuddene er åbnet  

 efter bekendtgørelsens § 10.
VI.
Tilsynet med reglernes overholdelse 1. Indledning Tilsynet med reglernes overholdelse varetages af den kommunale revision -  

 i form af en regnskabsmæssig kontrol - og af de almindelige kommunale  

 tilsynsmyndigheder - i form af en legalitetskontrol.
2. Regnskabsmæssig kontrol I medfør af § 42, stk. 2, i lov om kommunernes styrelse skal den kommunale  

 revision efterprøve om regnskabet er rigtigt, og om de dispositioner, der er  

 omfattet af regnskabsaflæggelsen, er i overensstemmelse med meddelte  

 bevillinger, kommunalbestyrelsens eller amtsrådets øvrige beslutninger, love  

 og andre forskrifter samt med indgåede aftaler og sædvanlig praksis.
 Efter § 42, stk. 3, i lov om kommunernes styrelse, påhviler det revisionen  

 regelmæssigt at foretage en kritisk gennemgang af kommunens og amtskommunens  

 regnskabsføring og de i forbindelse hermed etablerede kontrolforanstaltninger  

 med henblik på at efterprøve, om disse er betryggende.
 Årsregnskabet skal sammen med revisionsberetningen og de afgørelser, som  

 kommunalbestyrelsen henholdsvis amtsrådet har truffet i forbindelse hermed,  

 inden udgangen af december måned sendes til vedkommende kommunale  

 tilsynsmyndighed.
Den kommunale revision vil også omfatte kommuners og amtskommuners  

 opgavevaretagelse for andre offentlige myndigheder.
Såfremt der f.eks. begås  

 fejl i forbindelse med udarbejdelsen af en omkostningskalkulation, vil dette  

 kunne blive genstand for en revisionsbemærkning, der vil blive forelagt til  

 kommunalbestyrelsens, henholdsvis amtsrådets afgørelse.
Revisionsbemærkningen  

 vil endvidere - tillige med kommunalbestyrelsens henholdsvis amtsrådets  

 afgørelse - blive sendt til tilsynsmyndigheden.
3. Det almindelige kommunale tilsyn De almindelige kommunale tilsynsmyndigheder - de for hvert amt nedsatte  

 tilsynsråd og Indenrigsministeriet - vil have kompetence til at efterprøve  

 kommuners og amtskommuners beslutninger inden for lovens område, jf. § 61 i  

 den kommunale styrelseslov.
3.1. De kommunale tilsynsmyndigheder Af § 61 i lov om kommunernes styrelse fremgår, at de kommunale  

 tilsynsmyndigheder udøver et legalitetstilsyn med kommuner og amtskommuner.
Tilsynsmyndighederne har herudover mulighed for at afgive vejledende  

 udtalelser om deres retsopfattelse og fremkomme med henstillinger og  

 anmodninger.
Tilsynsmyndighederne vil også kunne anlægge sag ved domstolene  

 med henblik på at få en kommune eller amtskommune tilpligtet at anerkende  

 tilsynsmyndighedernes retsopfattelse.
Det fremgår af § 61 i den kommunale styrelseslov, hvilke sanktioner  

 tilsynsmyndighederne - såfremt den fornødne klarhed er til stede - har  

 mulighed for at anvende overfor ulovlige beslutninger eller undladelser.
De  

 sanktioner, som tilsynsmyndighederne under visse betingelser kan bringe i  

 anvendelse, er annullation - eventuelt efter forudgående suspension -  

 pålæggelse af tvangsbøder, anlæggelse af erstatningssag mod  

 kommunalbestyrelses- og amtsrådsmedlemmer og frafald af erstatningssøgsmål  

 mod betaling af en nærmere fastsat bod.
Efter § 61 c i den kommunale  

 styrelseslov kan tilsynsmyndighederne endvidere begære, at der rejses påtale  

 mod kommunalbestyrelses- og amtsrådsmedlemmer, der har gjort sig skyldige i  

 grov pligtforsømmelse.
De kommunale tilsynsmyndigheder vil bl.a. skulle tage stilling til, om der  

 er tale om en lovlig kommunal opgavevaretagelse, om et krav om udbud er  

 overholdt og om omkostningskalkulationsregler og regnskabsmæssige krav er  

 efterlevet.
De kommunale tilsynsmyndigheder vil endvidere skulle tage  

 stilling til, om fremgangsmåder for udbud og om regler for, hvilke kriterier  

 der kan lægges vægt på ved valg af kontraktspart, er overholdt.
 Selvom kommunalbestyrelserne og amtsrådene i f.eks.  

 omkostningskalkulationen vil kunne foretage et vist skøn vedrørende de  

 forskellige forventede omkostninger, vil tilsynsmyndighederne skulle påse, om  

 kommunalbestyrelsernes eller amtsrådenes skøn har været lovlige og f.eks.  

 ikke hvilet på urigtige faktiske forhold.
3.2. Forholdet til andre klageorganer Til brug for tilsynsmyndighedernes vurdering af, om  

 omkostningskalkulationsregler er overholdt, vil tilsynsmyndighederne  

 endvidere - hvis det skønnes nødvendigt - som led i sagsoplysningen indhente  

 en vejledende udtalelse fra Konkurrencerådet eller andre myndigheder, der  

 besidder den fornødne sagkundskab på området.
Der kan endvidere opstå spørgsmål om en kommunes eller en amtskommunes  

 overholdelse af anden lovgivning, som f.eks. konkurrenceloven eller  

 EF-udbudsdirektiverne, hvor en særlig myndighed, f.eks.
Konkurrencerådet  

 eller Klagenævnet for Udbud, har kompetencen til at behandle sådanne  

 spørgsmål.
Indenrigsministeriet, den 30. juni 1995 Birte Weiss / Per Hansen Appendiks A.
Beregning af lønomkostninger Gennemsnitsløn for gartnere og specialarbejdere(* 2):
-------------------------------------------------- Reel lønudgift pr. time (205.358,50/1521)........ 135,02 (* 2) Det skal for en ordens skyld bemærkes, at den nedenstående liste  

 ikke er udtømmende, men alene består af eksempler på elementer, der skal  

 indgå i lønberegningen.
Appendiks B.
Beregning af maskintimepriser Som rentefod benyttes Danmarks Statistik beregnede effektive  

 obligationsrente for samtlige serier ultimo december 1993 på 7,74 pct. - jf.  

 Statistisk Månedsoversigt 1994:3.
 Ved afskrivning benyttes den lineære metode.
 Maskinomkostninger for traktor m. udstyr:
 Nyværdi 400.000 kr.
Levetid 10 år Traktoren er 5 år gammel Normal udnyttelse pr. år 770 timer Appendiks C.
Beregnet tillæg til de direkte omkostninger i forbindelse  

 med den kommunaltekniske driftsvirksomhed som følge af de indirekte  

 omkostninger vedrørende driften -------------------------------------------------------------- Samlede udgifter til løn til kommunalteknisk driftspersonale og de samlede  

 udgifter til maskinparken (incl. forrentning og afskrivning):
Appendiks D.
Beregnet tillæg til de direkte omkostninger i forbindelse  

 med den kommunaltekniske driftsvirksomhed som følge af kapitaludgifter til de  

 driftsbygninger og pladser, som den kommunaltekniske driftsvirksomhed  

 benytter Det forudsættes, at ejendomsværdien for driftsbygninger og pladser ved den  

 seneste vurdering er sat til 6 mio. kr.
 Beregningen af udgifter til driftsbygninger, lokaler og lignende kan, som  

 nævnt i vejledningen, ske på flere måder - alt afhængigt af bygningernes  

 karakter.
 En metode, der ofte anvendes, består i at benytte markedslejen for lokaler  

 af den pågældende karakter i beregningen.
 En anden metode, der f.eks. kan benyttes i situationer, hvor markedslejen  

 f.eks. kan være vanskelig at fastslå, er vist nedenfor.
 Den årlige kapitaludgift er her beregnet som den årlige ydelse på et 30  

 årigt annuitetslån på 6 mio. kr. under forudsætning af en rente på 7,74 pct.,  

 svarende til den gennemsnitlige effektive obligationsrente ultimo december  

 1993.
 Med disse forudsætninger bliver den årlige ydelse ca. 520.000 kr.
 Den beregnede årlige kapitaludgift sættes i forhold til de samlede  

 udgifter til løn til kommunalteknisk driftspersonale og de samlede udgifter  

 til maskinparken (inkl. forrentning og afskrivning):
 520.000 / (10 mio. + 3 mio.) x 100 = ca. 4 pct.
 I eksemplet belaster de årlige kapitaludgifter således de samlede  

 driftsudgifter til løn og maskiner med et tillæg på 4 pct.
Appendiks E.
Beregnet tillæg til de direkte omkostninger i forbindelse  

 med den kommunaltekniske driftsvirksomheds belastning af kommunens centrale  

 administration Personale i kommunens centrale administration, som er beskæftiget med administration af den kommu- En konkret opgørelse for kommunen viser, at kommunens lønudgifter til personale i kommunens løn- og personaleadministration i gennemsnit svarer til ca. 1.000 kr. pr. medarbejder i kommunen.
I overensstemmelse hermed skønnes en belastning af kommunens løn- og personaleadministration på 1.000 kr. pr. medarbejder i kommunens kommunaltekniske drift- svirksomhed.
-------------------------------------------------------------------- Samlede lønudgifter i kommunens centrale administration til personale beskæftiget med administration af den kom- Skønnet overhead 40 pct. af lønudgifterne (udgifter til husleje, kontorhold m.v.
Udgifterne må i hvert enkelt tilfælde vurderes konkret, men er i dette eksempel -------------------------------------------------------------------- Samlede administrationsudgifter i kommunens centrale -------------------------------------------------------------------- De samlede udgifter til løn til kommunalteknisk driftspersonale og de samlede udgifter til maskinparken (incl. forrentning og afskrivning) antages i eksemplet (* 1) Bilaget er udeladt her, da loven har været offentliggjort i Lovtidende, samt forefindes i Retsinformation.
(* 2) Bilaget er udeladt her, da loven har været offentliggjort i Lovtidende, samt forefindes i Retsinformation.
