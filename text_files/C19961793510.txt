Cirkulæreskrivelse om meddelelse om  

 praksis i sager, hvor anklagemyndigheden meddeler påtaleopgivelse Kommentar m.v.:
 Denne Meddelelse fra DfA indeholder en gennemgang af DfA  

 og Ankenævnets praksis i sager, hvor anklagemyndigheden har meddelt  

 påtaleopgivelse.
 Formålet er at give et helhedsindtryk af praksis  

 på området.
 Meddelelsen er inddelt i 5 afsnit:
I.   Indledning II.  Sager, hvor afgørelser fra DfA er ændret  

 i anledning af en påtaleopgivelse III.
Sager, hvor afgørelser fra DfA ikke er  

 ændret i anledning af en påtaleopgivelse IV.
Sager, hvor afgørelser fra Ankenævnet er  

 ændret i anledning af en påtaleopgivelse V.  Sager, hvor afgørelser fra Ankenævnet  

 ikke er ændret i anledning af en påtaleopgivelse Meddelelserne fra DfA nr. 55/94 og nr. 19/95 er hermed  

 ophævet.
 Meddelelse om afgørelserne:
I.
Indledning I DfA's B-vejledning af 30. december 1991 om  

 politianmeldelse m.v. i sager om svig er fastsat nærmere retningslinjer  

 for, hvorledes man skal forholde sig i tilfælde af, at  

 anklagemyndigheden meddeler påtaleopgivelse.
I sådanne tilfælde skal DfA tage stilling til,  

 om påtaleopgivelsen giver anledning til ændring af DfA's  

 afgørelse om svig.
Hvis Ankenævnet har tiltrådt DfA's  

 afgørelse om svig, er det Ankenævnet, der skal tage stilling  

 hertil.
En påtaleopgivelse vil normalt være udtryk  

 for, at anklagemyndigheden ikke mener, at det er muligt at bevise, at der har  

 været forsæt til bedrageri.
Påtaleopgivelsen er derfor  

 udtryk for en administrativ afgørelse, og den er ikke i sig selv  

 ensbetydende med, at DfA's eller Ankenævnets afgørelse om svig  

 skal ændres.
Dette skyldes også, at Rigsadvokaten har givet  

 udtryk for, at bedømmelsen af, om der i et tilfælde i forhold  

 til arbejdsløshedsforsikringslovens § 87, stk. 1, foreligger svig,  

 ikke er identisk med den strafferetlige bedømmelse af, om der kan  

 bevises forsæt til bedrageri i det samme tilfælde.
Det  

 påhviler således anklagemyndigheden med en høj grad af  

 sikkerhed at bevise den pågældendes forsæt til  

 bedrageri.
I tilslutning hertil kan det oplyses, at Folketingets  

 Ombudsmand i en konkret sag har udtalt, at han ikke kunne kritisere, at en  

 afgørelse om påtaleopgivelse ikke medførte, at DfA  

 ændrede sin afgørelse om svig til en afgørelse om  

 uagtsomhed.
Ombudsmanden lagde herved vægt på, at  

 anklagemyndigheden med opgivelsen af påtale efter straffelovens § 279  

 (om bedrageri) ikke havde taget stilling til, om forholdet kunne anses for  

 svigagtigt efter arbejdsløshedsforsikringslovens § 87, stk. 1.
 Der skal således i hvert enkelt tilfælde af  

 DfA eller Ankenævnet tages stilling til, om den politimæssige  

 efterforskning, der resulterer i påtaleopgivelsen, giver anledning til,  

 at afgørelsen om svig skal fastholdes eller ændres.
 For at give et helhedsindtryk af praksis beskrives i denne  

 meddelelse i afsnit II - V sager fra DfA og Ankenævnet, hvor  

 påtaleopgivelser har givet anledning til, at afgørelser enten  

 fastholdes eller ændres.
 Hver enkelt sag er forsynet med et "hoved", og herefter er  

 der givet et referat af den enkelte sag.
 Da der er tale om konkrete sager, kan det være  

 vanskeligt at udlede generelle retningslinjer for, hvornår en  

 påtaleopgivelse bør medføre, at en afgørelse om  

 svig fastholdes eller ændres.
 Følgende synes dog at kunne udledes af praksis:
Påtaleopgivelser giver normalt anledning til, at  

 afgørelser om svig fastholdes, hvis - Påtaleopgivelsen skyldes, at forholdet er  

 strafferetligt forældet.
- Påtaleopgivelsen skyldes, at medlemmet er tiltalt  

 for andre forhold, og at forholdet over for arbejdsløshedskassen ikke  

 skønnes at få nævneværdig betydning for medlemmets  

 straf.
- Påtaleopgivelsen alene er begrundet i en generel  

 standardformulering, og den politimæssige efterforskning ikke har  

 tilvejebragt nye faktiske oplysninger.
- Påtaleopgivelsen er begrundet i sagens alder og i  

 processuelle - herunder procesøkonomiske   betragtninger.
Påtaleopgivelser giver normalt anledning til, at  

 afgørelser om svig ændres, hvis - Påtaleopgivelsen skyldes, at den politimæssige  

 efterforskning har tilvejebragt nye faktiske oplysninger, som  

 sandsynliggør, at medlemmet ikke har haft forsæt til svig.
II.
Sager, hvor afgørelser fra DfA er ændret i  

 anledning af en påtaleopgivelse Sag nr. 1 Manglende oplysninger om beskæftigelse som  

 lærer ved forskellige kommuner Et medlem anførte for få arbejdstimer som  

 lærer på dagpengekortene.
 DfA traf afgørelse om, at medlemmet skulle  

 tilbagebetale kr. 128.366,- samt slettes som medlem af kassen for svig.
Anklagemyndigheden opgav påtale, idet man  

 på baggrund af de til sagen afgivne oplysninger - herunder  

 pågældendes egen forklaring - ikke ville kunne godtgøre  

 det fornødne forsæt til bedrageri.
Endvidere var anmeldelse sket  

 mere end 3 år efter seneste lovovertrædelse.
 DfA fastholdt tilbagebetalingskravet, men fandt, at  

 pågældende for grov uagtsomhed skulle gennemgå 37 timers  

 effektiv karantæne.
 Et medlem havde på sine dagpengekort for perioden  

 fra 1986 til 1990 angivet færre arbejdstimer, end  

 pågældende efter oplysninger fra sine arbejdsgivere havde  

 haft.
 Medlemmet havde været ansat som lærer ved  

 forskellige kommuner.
 Til arbejdsløshedskassen havde medlemmet forklaret,  

 at den honorarlønnede beskæftigelse - så vidt hun huskede  

 - havde været placeret i weekender, og at hun havde bedt kassen om at  

 foretage regulering, hvis arbejdet ikke var medtaget på  

 dagpengekortene.
 DfA traf afgørelse om, at medlemmet skulle  

 tilbagebetale i alt brutto kr. 128.366,-, ligesom DfA fandt, at den  

 pågældende skulle slettes som medlem af kassen på grund af  

 svig.
 DfA's afgørelse blev ikke indbragt for  

 Ankenævnet.
Anklagemyndigheden traf imidlertid afgørelse  

 om, at påtale mod den pågældende for overtrædelse af  

 straffelovens § 279 (og § 163) var opgivet, fordi videre forfølgning  

 ikke kunne ventes at føre til domfældelse.
Der var ved  

 påtaleopgivelsen navnlig blevet lagt vægt på, at  

 pågældende, som mente at have udfyldt sine dagpengekort korrekt,  

 under et retsmøde havde nægtet sig skyldig og i øvrigt  

 oplyst, at hun i en del af den af sagen omhandlede periode ikke havde haft  

 fuldt timetal som timelærer på en voksenskole, hvorfor hun havde  

 ment sig berettiget til supplerende dagpenge.
 Det var anklagemyndighedens opfattelse, at man på  

 baggrund af de til sagen afgivne oplysninger - herunder  

 pågældendes egen forklaring - ikke med den til domfældelse  

 i en straffesag fornødne styrke ville kunne godtgøre, at  

 pågældende havde haft det fornødne forsæt til  

 overtrædelse af straffelovens § 279 (og § 163).
 Man anførte til sidst i afgørelsen om  

 påtaleopgivelse, at man havde tillagt det en vis betydning, at  

 anmeldelse i sagen var sket mere end 3 år efter, at den seneste  

 lovovertrædelse skulle være foregået.
 I anledning af påtaleopgivelsen besluttede  

DfA at genoptage sagen til ny behandling, og DfA traf herefter ny  

 afgørelse i sagen.
 DfA fastholdt i sin nye afgørelse det tidligere  

 opstillede krav om tilbagebetaling af i alt brutto kr. 128.366,- til  

 kassen.
 DfA ændrede imidlertid afgørelsen om  

 slettelse som medlem på grund af svig og traf i stedet afgørelse  

 om, at den pågældende for grov uagtsomhed overfor kassen skulle  

 gennemgå en effektiv karantæne på 37 timer.
(DfA's j.nr.
D18-010-2/89-0374) Sag nr. 2 Manglende oplysninger om arbejde i ferieperiode -  

 skærpende omstændigheder Et medlem afgav urigtige oplysninger i forbindelse med  

 anmodning om og udbetaling af feriedagpenge.
 DfA fandt, at medlemmet skulle tilbagebetale kr.  

 11.460,-, samt at forholdet på grund af skærpende  

 omstændigheder måtte medføre svigsslettelse.
 Anklagemyndigheden opgav påtale og lagde i  

 denne anledning vægt på, at arbejdsgivers forklaring i al  

 væsentlighed bekræftede medlemmets forklaring.
 DfA fastholdt afgørelsen om tilbagebetaling,  

 men fandt i stedet, at medlemmet skulle ikendes 540 timers effektiv  

 karantæne.
Et medlem anmodede den 26. august 1991 kassen om  

 feriedagpenge, fordi han ville holde ferie fra 1. september til 6. oktober  

 1991, i alt 30 dage.
Medlemmet, som havde optjent 3 feriedage, fik udbetalt  

 feriedagpenge for 27 dage.
 Den 28. august 1991 anmodede arbejdsformidlingen (AF)  

 medlemmet om at kontakte De Samvirkende Tjenerforeninger (DST), Vejle,  

 vedrørende et arbejdstilbud som sekretær i DST.
 DST orienterede den 2. september 1991 AF om, at medlemmet  

 var ansat og tiltrådt den 1. september 1991. Ifølge kassen  

 afmeldte AF som følge heraf medlemmet som ledig den 5. september.
 Den 28. april 1992 anmodede medlemmet herefter om  

 feriedagpenge for perioden fra den 1. juni til den til 28. juni 1992 og  

 oplyste i denne forbindelse, at hans arbejdsforhold var påbegyndt den  

 15. september 1991. Medlemmet fremsendte samtidig håndskrevne  

 lønsedler fra Vejle Amts Tjenerforening (VAT), hvorefter han havde  

 modtaget løn siden den 15. september 1991.
 Af AF's gennemslagskopi af ansættelsesaftalen  

 fremgik, at medlemmet var ansat som faglig sekretær i arbejdstilbuddet  

 fra den 1. september 1991 til den 31. maj 1992. Aftalen var underskrevet af  

 medlemmet og VAT den 2. september 1991.
 Af en afregningsopgørelse vedrørende en  

 genoptræningsydelse dateret 4. december 1991 fremgik også, at  

 medlemmet var ansat fra den 1. september 1991, ligesom det af de vedlagte  

 håndskrevne lønsedler fremgik, at medlemmet havde fået  

 løn fra denne dato.
 På sin ledighedserklæring efter  

 arbejdstilbuddets ophør oplyste medlemmet, at han var startet i  

 arbejdstilbuddet den 15. september 1991 og havde afsluttet det den 31. maj  

 1992. Medlemmet vedlagde lønsedler, af hvilke det fremgik, at han  

 havde fået løn fra den 15. september 1991.
 Der forelå endvidere en erklæring fra DST af  

 30. maj 1992, hvorefter medlemmet havde været beskæftiget med  

 genoptræningsydelse fra den 15. september 1991 til den 30. maj  

 1992.
 Medlemmet har forklaret, at han midt i ferieperioden (i  

 1991) blev tilbudt et arbejde og derfor accepterede at afbryde sin ferie og  

 afholde resten i oktober og november måned 1991, hvilket han også  

 har meddelt til kassen.
Medlemmet har til sagen forelagt kopi af den originale  

 ansættelsesaftale.
Ansættelsestidspunktet er her - sammenholdt  

 med AF's gennemslagskopi - rettet til at være den 1. oktober 1991.  

 Underskriftsdatoen er rettet til den 12. september 1991.
 Medlemmet har endvidere forklaret, at han har afholdt  

 resten af sin ferie i oktober og november måned i 1991. At han har  

 fået løn i disse måneder skyldes, at han har haft en del  

 overarbejde.
 AF har endelig oplyst, at medlemmet har været i  

 arbejdstilbud fra den 1. september 1991 til den 31. maj 1992.
DfA lagde til grund, at medlemmet havde været  

 ansat fra 1. september 1991 til 31. maj 1992 i DST.
DfA lagde herved  

 vægt på AF's kopi af ansættelsesaftalen, skrivelsen af 2.  

 september 1991 fra DST til AF, afregningsopgørelsen til AF og kopierne  

 af lønsedlerne.
 DfA lagde endvidere til grund, at medlemmet ikke havde  

 holdt ferie fra den 1. september 1991, og man fandt heller ikke medlemmets og  

 arbejdsgiverens forklaring sandsynlig.
 Som følge heraf fandt DfA, at medlemmet skulle  

 tilbagebetale i alt brutto kr. 11.460,- til kassen.
 DfA traf endvidere afgørelse om, at medlemmet havde  

 handlet svigagtigt overfor kassen, idet han - i den hensigt at få  

 udbetalt feriedagpenge, som han ikke var berettiget til - måtte anses  

 at have fortiet at have haft arbejde siden den 1. september 1991.
DfA anså det for skærpende  

 omstændigheder, - at medlemmet over for kassen havde gjort brug af et  

 ændret eksemplar af ansættelsesaftalen, - at medlemmet havde forelagt kassen lønsedler med en  

 ansættelsesperiode, der ikke kunne anses for at være i  

 overensstemmelse med de faktiske forhold, samt - at medlemmet tilsyneladende selv havde skrevet alle de  

 forelagte - håndskrevne lønsedler.
 Det var herefter DfA's opfattelse, at der i forbindelse  

 med medlemmets svigagtige forhold forelå omstændigheder af en  

 sådan karakter, at forholdet måtte medføre fortabelse af  

 medlemsretten.
 Medlemmet indbragte ikke DfA's afgørelse for  

 Ankenævnet.
 Den 13. april 1994 meddelte anklagemyndigheden, at  

 man havde besluttet at opgive påtale mod den pågældende for  

 overtrædelse af straffelovens § 271 om dokumentfalsk og § 279 om  

 bedrageri, fordi videre forfølgning ikke kunne ventes at føre  

 til domfældelse.
 Anklagemyndigheden angav i sin afgørelse at have  

 tillagt det afgørende betydning, at medlemmets daværende  

 arbejdsgiver, DST, Vejle, overfor politiet i al væsentlighed havde  

 bekræftet medlemmets forklaring vedrørende tidspunktet for  

 ansættelsesforholdets begyndelse og den afholdte ferie.
 DfA traf herefter ny afgørelse i sagen.
 DfA opretholdt sin oprindelige afgørelse for  

 så vidt angår medlemmets tilbagebetalingspligt.
 DfA fandt imidlertid ikke under de nu foreliggende  

 omstændigheder med den fornødne sikkerhed at kunne lægge  

 til grund, at medlemmet under skærpende omstændigheder på  

 ansvarspådragende vis havde afgivet og fortiet oplysninger om sit  

 ansættelsesforholds begyndelse og sin feries afholdelse.
 Medlemmet skulle derfor alene ikendes en effektiv  

 karantæne på 540 timer.
 Ankenævnet tiltrådte afgørelsen  

 med den givne begrundelse.
(DfA's j.nr. 92-661-153, AMA's j.nr. 1995-1-2703) Sag nr. 3 Urigtige oplysninger om udtræden af selvstændig virksomhed,  

 som fortsættes af ægtefællen Et medlem svarede bekræftende på, at hans  

 ægtefælle drev landbrug/ridecenter, men undlod  

 efterfølgende at oplyse om indgåelse af ny  

 familieplejekontrakt.
 DfA fandt det derfor ikke dokumenteret, at  

 medlemmets personlige arbejde i ægtefællens virksomhed var  

 ophørt mere end midlertidigt.
 Anklagemyndigheden afviste anmeldelsen, da man ikke  

 skønnede, at der forelå en formodning om et strafbart forhold,  

 idet det kunne ses, at der i arbejdsløshedskassen herskede ukendskab  

 til de gældende regler.
 DfA fandt herefter ikke, at medlemmet havde  

 modtaget dagpenge med urette, ligesom medlemmet ikke havde udvist svig  

 overfor kassen.
På sin ledighedserklæring for  

 lønmodtagere oplyste medlemmet, at han den 30. juli 1991 blev opsagt  

 fra sit arbejde ved et ridecenter, hvor han også havde sin private  

 bopæl.
Arbejdet havde bestået i familiepleje.
 Medlemmet svarede "ja" til spørgsmålet om,  

 hvorvidt han eller hans ægtefælle drev landbrug, men han svarede  

 "nej" til spørgsmålet om, hvorvidt han eller hans  

 ægtefælle drev anden form for selvstændig virksomhed.  

 Ifølge de vedlagte opsigelser af familieplejekontrakter, som medlemmet  

 og hans ægtefælle havde indgået med 3 kommuner, var den  

 seneste udløbsdato den 30. juni 1991.
 Medlemmet modtog herefter arbejdsløshedsdagpenge  

 fra den 2. juli 1991 til den 31. januar 1992, i alt brutto kr. 77.150,-.
 Ifølge skattemyndighederne havde medlemmets  

 ægtefælle, der ejede og drev det pågældende  

 ridecenter, i 1989 indtægter fra heste og butik på kr. 77.627,-  

 og indtægter i form af plejevederlag på kr. 639.834,-. Medlemmet  

 fik overført kr. 127.000,- af virksomhedens overskud som medarbejdende  

 ægtefælle.
 For indkomståret 1990 var der indtægter fra  

 heste og butik på kr. 87.123,- og plejevederlag på kr. 491.559,-.  

 Af overskuddet var der overført kr. 130.700 til medlemmet som  

 medarbejdende ægtefælle.
I 1991 var der indtægter i ridecentret på i  

 alt brutto kr. 138.922,- fra heste og butik og kr. 389.210,- fra  

 plejevederlag.
I dette år var der lønudgifter i virksomheden  

 på kr. 89.069,-, hvilket skattemæssigt svarede til medlemmets  

 A-indkomst fra hans ægtefælle.
Det er endelig oplyst fra skattemyndighederne, at  

 ridecentret i 1992 havde en indtægt på kr. 501.527,- fra  

 plejevederlag.
For perioden den 23. oktober 1991 til den 31. maj 1992 blev  

 der indgået plejekontrakt med et plejevederlag på kr. 18.764,-  

 pr. måned for en person.
DfA fandt, at medlemmets arbejde som  

 døgnplejer i ægtefællens selvstændige virksomhed  

 måtte anses for mere end midlertidig udøvelse af  

 selvstændig virksomhed i relation til  

 arbejdsløshedsforsikringsloven.
Det havde ikke særskilt  

 betydning, om medlemmet efter skattelovgivningen måtte have  

 indgået en lønaftale med ægtefællen.
 DfA fandt herefter, at spørgsmålet om,  

 hvorvidt medlemmet den 30. juni 1991 kunne anses for ledig, måtte  

 vurderes efter reglerne om ret til dagpenge efter udtræden af en  

 selvstændig virksomhed, der fortsættes af  

 ægtefællen.
 Da der den 23. oktober 1991 blev indgået en ny  

 familieplejekontrakt mellem en kommune og medlemmets ægtefælle,  

 og da det af skatteoplysningerne fra 1992 fremgik, at der var en  

 indtægt i ridecentret på plejevederlag på kr. 501.527,-,  

 fandt DfA det ikke dokumenteret, at medlemmets personlige arbejde i  

 ægtefællens virksomhed var ophørt mere end midlertidigt  

 den 1. juli 1991 eller senere.
 DfA fandt det heller ikke dokumenteret, at medlemmets  

 personlige arbejde i virksomheden var ophørt mere end midlertidigt  

 efter de øvrige regler, som var anført i § 4 i dagældende  

 bekendtgørelse nr. 418 af 14. juni 1989 om ophør med  

 udøvelse af selvstændig virksomhed som  

 hovedbeskæftigelse.
DfA lagde herved blandt andet vægt på, at  

 medlemmet til brug for arbejdsløshedskassens behandling af sagen havde  

 oplyst, at hans personlige arbejde i ridecentret bestod i familiepleje, og at  

 der i virksomheden både i 1991 og 1992 havde været betydelige  

 indtægter fra plejevederlag.
Det var også dokumenteret, at der  

 efter ledigmeldelsen den 1. juli 1991 blev indgået en plejekontrakt om  

 anbringelse af døgnpleje i ægtefællens virksomhed den 23.  

 oktober 1991.
 DfA fandt derfor, at medlemmet skulle tilbagebetale i alt  

 brutto kr. 77.150,-, som han havde modtaget fra den 2. juli 1991 til den 31.  

 januar 1992.
DfA fandt endvidere, at medlemmet havde handlet svigagtigt  

 overfor arbejdsløshedskassen ved at undlade at oplyse om, at der den  

 23. oktober 1991 igen blev indgået en aftale om anbringelse i  

 døgnpleje ved ridecentret.
I hvert fald fra indgåelsen af denne  

 kontrakt måtte det have stået medlemmet klart, at  

 fortsættelse af virksomheden med familiepleje var af væsentlig  

 betydning for hans dagpengeret.
 Medlemmet blev derfor slettet som medlem af  

 arbejdsløshedskassen for svig overfor denne.
 Afgørelsen blev ikke indbragt for  

 Ankenævnet.
 Anklagemyndigheden traf imidlertid afgørelse  

 om, at man ville afvise arbejdsløshedskassens anmeldelse af medlemmet  

 for overtrædelse af straffeloven, da man ikke skønnede, at der  

 forelå en sådan formodning for et strafbart forhold, at politiet  

 burde foretage en efterforskning i sagen.
Anklagemyndigheden henviste herved til brevvekslingen  

 mellem arbejdsløshedskassen og medlemmet, hvoraf det kunne ses, at der  

 herskede ukendskab i arbejdsløshedskassen til de regler, som DfA  

 henviste til i sin afgørelse.
Blandt andet på denne baggrund  

 ville anklagemyndigheden ikke kunne påberåbe sig, at medlemmet  

 havde forsæt til bedrageri overfor arbejdsløshedskassen.
 DfA traf herefter en ny afgørelse i sagen,  

 hvorefter man på det nu foreliggende grundlag ikke fandt, at det med  

 den fornødne sikkerhed kunne godtgøres, at medlemmet bevidst  

 havde afgivet urigtige oplysninger eller i øvrigt mod bedre vidende  

 havde modtaget dagpenge med urette.
DfA henviste til, at det i korrespondancen mellem  

 medlemmet og arbejdsløshedskassen var tilkendegivet, at medlemmet  

 kunne anerkendes som lønmodtager alene på baggrund af  

 oplysningen om, at han med tilbagevirkende kraft fra den 1. januar 1991 havde  

 indgået en lønaftale med ægtefællen efter  

 skattelovgivningens regler.
Arbejdsløshedskassens tilkendegivelse  

 herom medførte således, at medlemmet fejlagtigt blev  

 bekræftet i sin opfattelse af, at arbejde i ægtefællens  

 virksomhed kunne behandles efter reglerne for lønmodtagere.
 DfA fandt herefter ikke, at medlemmet havde modtaget  

 dagpenge med urette, ligesom han ej heller havde udvist svig over for  

 arbejdsløshedskassen.
(DfA's j.nr. 92-625-57, AMA's j.nr. 1995-1-2138) Sag nr. 4 Urigtige oplysninger om sygdom og udbetaling af sygedagpenge på  

 dagpengekortene Et medlem oplyste "0" timer på dagpengekortene.
Af  

 kommunen blev det dog oplyst, at pågældende for samme periode  

 havde modtaget sygedagpenge.
 DfA tiltrådte kassens afgørelse om, at  

 medlemmet skulle tilbagebetale i alt kr. 35.112, samt slettes for svig.
 Anklagemyndigheden opgav påtale mod  

 medlemmet, da det af en undersøgelse bl.a. fremgik, at medlemmet  

 savnede overblik over sin økonomi, og at medlemmet havde rettet  

 henvendelse til kassen om sin sygdom.
 DfA fastholdt tilbagebetalingskravet, men fandt  

 under hensyn til den politimæssige efterforskning, at forholdet alene  

 kunne betragtes som groft uagtsomt, hvorfor medlemmet ikendtes 37 timers  

 effektiv karantæne.
 På sine dagpengekort for perioden fra uge 42 i 1992  

 til uge 2 i 1993 oplyste medlemmet at have været fuldt ledig ved at  

 angive "0" timer på dagpengekortene.
 Fra Nykøbing-Rørvig kommune var det derimod  

 oplyst, at medlemmet i de nævnte uger havde modtaget sygedagpenge.  

 Sygeperioden var i øvrigt lægeligt dokumenteret.
 Medlemmet forklarede til arbejdsløshedskassen, at  

 hun ikke huskede meget fra denne periode.
 Arbejdsløshedskassen traf afgørelse  

 om, at medlemmet ved at undlade at oplyse om sin sygeperiode havde modtaget i  

 alt brutto kr. 35.112,- for meget i arbejdsløshedsdagpenge, og at  

 dette beløb skulle tilbagebetales.
 Arbejdsløshedskassen indstillede endelig til DfA,  

 at medlemmet for svig over for kassen blev slettet som medlem af denne.
DfA var enig i, at medlemmet skulle tilbagebetale  

 det nævnte beløb til arbejdsløshedskassen.
DfA traf  

 endvidere afgørelse om, at medlemmet skulle slettes som medlem af  

 kassen for svig over for denne.
 DfA begrundede blandt andet dette med, at det fremgik af  

 dagpengekortet, at man har pligt til at oplyse om sygdom, og at medlemmet  

 på tidspunktet for udfyldelse af dagpengekortet måtte have vidst,  

 at hun ikke stod til rådighed for arbejdsmarkedet.
 Anklagemyndigheden traf afgørelse om at  

 opgive påtale mod medlemmet.
 Man henviste herved blandt andet til, at medlemmet den 12.  

 oktober 1992 rettede henvendelse til arbejdsløshedskassen ved en  

 navngiven kontorbestyrer, hvor hun oplyste, at hun havde været syg  

 siden den 26. september 1992. Kontorbestyreren påførte herefter  

 medlemmets dagpengekort for ugerne 40 og 41 i 1992 "sygdom". Samme dag  

 udfyldte og indsendte kontorbestyreren anmodning om sygedagpenge til  

 kommunen.
 Af en personundersøgelse fremgik det blandt andet,  

 at medlemmet savnede overblik over sine økonomiske forhold.
 DfA traf herefter ny afgørelse i sagen.
 DfA fandt fortsat, at medlemmet skulle tilbagebetale i alt  

 brutto kr. 35.112,- til arbejdsløshedskassen.
 DfA fandt dog nu - under hensyn til de under den  

 politimæssige efterforskning fremkomne oplysninger - at det  

 begåede forhold alene måtte betragtes som groft uagtsomt, hvorfor  

 medlemmet alene skulle gennemgå en effektiv karantæne på 37  

 timer.
(DfA's j.nr. 94-423-88) III.
Sager, hvor afgørelser fra DfA ikke er  

 ændret i anledning af en påtaleopgivelse Sag nr. 1 Urigtige oplysninger om vikararbejde på dagpengekortene Et medlem var af den opfattelse, at løn for  

 vikararbejde var udbetalt i stedet for bistandshjælp.
 Anklagemyndigheden mente derfor ikke, at der kunne  

 føres bevis for, at medlemmet havde haft forsæt til bedrageri,  

 da medlemmet evt. kunne være blevet fejlinformeret hos kommunen.
 DfA fastholdt sin afgørelse om svigagtigt  

 forhold, da anklagemyndighedens betragtninger ikke gav anledning til  

 ændring af afgørelsen.
 Et medlem oplyste på sine dagpengekort for ugerne 27  

 - 39, 41 og 43 - 48 i 1991, at hun havde været fuldt ledig ved at  

 skrive 0 på dagpengekortene.
 Arbejdsgiveren oplyste imidlertid, at medlemmet i disse  

 perioder havde haft noget vikararbejde ved kommunen.
Medlemmet forklarede til sagen, at hun erkendte forholdet,  

 og at hun på grund af økonomiske problemer havde bedt kommunen  

 om bistandshjælp, hvilket blev afslået.
Hun blev derimod tilbudt  

 et vikararbejde ved kommunen og troede, at det var i stedet for  

 bistandshjælp.
 Arbejdsløshedskassen traf afgørelse  

 om, at medlemmet skulle tilbagebetale i alt brutto kr. 40.185,-. Kassen  

 indstillede endvidere til DfA, at medlemmet på grund af svig over for  

 kassen skulle gennemgå en almindelig karantæne på 12  

 måneder.
DfA var enig med arbejdsløshedskassen i, at  

 medlemmet skulle tilbagebetale i alt brutto kr. 40.185,-. DfA fandt  

 endvidere, at medlemmet på grund af svig over for kassen skulle  

 gennemgå en almindelig karantæne på 12 måneder.
DfA  

 henviste til, at det af dagpengekortene fremgår, at medlemmet har pligt  

 til at oplyse om alt arbejde og al indtægt i ledighedsperioden, og at  

 hun ved sin underskrift på tro og love havde erklæret, at  

 oplysningerne på dagpengekortene var rigtige.
 Afgørelsen blev ikke indbragt for  

 Ankenævnet.
Anklagemyndigheden traf senere afgørelse om,  

 at man ville undlade at rejse påtale for overtrædelse af  

 straffelovens § 279, da videre forfølgning ikke kunne ventes at  

 føre til, at pågældende findes skyldig til straf.
Man  

 havde her navnlig lagt vægt på, at det ikke kunne udelukkes, at  

 der var opstået en misforståelse med hensyn til oplysningspligt i  

 en samtale, som medlemmet havde haft med en sagsbehandler i kommunen.
DfA klagede over denne påtaleopgivelse.
Grunden  

 hertil var blandt andet, at det forhold, at der kan være opstået  

 en misforståelse med hensyn til pågældendes oplysningspligt  

 i en samtale, som hun har haft med en sagsbehandler i kommunen, var  

 irrelevant i denne sammenhæng.
Det skyldtes, at kommunale  

 sagsbehandlere ikke har nogen kompetence med hensyn til  

 arbejdsløshedsforsikring, da det er medlemmets  

 arbejdsløshedskasse, der skal vejlede medlemmet om  

 oplysningspligten.
Anklagemyndigheden bemærkede hertil, at man  

 fastholdt påtaleopgivelsen.
Man havde herved navnlig lagt vægt  

 på, at det efter afhøring af den pågældende  

 sagsbehandler ikke kunne udelukkes, at hendes samtale med medlemmet i 1991 om  

 omfanget af og vilkårene for økonomisk hjælp havde  

 afstedkommet en misforståelse hos medlemmet om oplysningspligten.
Under en straffesag ville det være  

 anklagemyndighedens opgave at føre bevis for, at medlemmet havde  

 forsæt til bedrageri.
Et sådant bevis kunne ikke føres,  

 hvis pågældende rent faktisk havde misforstået  

 situationen/sagsbehandlerens oplysninger.
Anklagemyndigheden var derfor ikke  

 enig med DfA i, at dette forhold - i strafferetlig henseende - var irrelevant  

 og tilføjede, at kendskab til kompetenceforholdene mellem en kommune  

 og en arbejdsløshedskasse ikke efter anklagemyndighedens opfattelse  

 kunne fordres af et medlem.
 DfA fastholdt dog den trufne afgørelse, da  

 de grunde, som anklagemyndigheden gav for, at man ikke ønskede at  

 rejse tiltale mod pågældende, ikke gav anledning til  

 ændring af afgørelsen.
 Denne afgørelse blev ikke indbragt for  

 Ankenævnet.
(DfA's j.nr. 94-422-579) Sag nr. 2 Urigtige oplysninger om arbejdstimer og manglende oplysning om  

 årsag til arbejdsophør - gentagelsesvirkning DfA pålagde et medlem at tilbagebetale dagpenge  

 i forbindelse med, at medlemmet ikke havde påført arbejdstimer  

 på dagpengekortet, og slettede endvidere medlemmet for svig.
 Anklagemyndigheden undlod at rejse tiltale for  

 uberettiget at have modtaget dagpenge efter 2 gange at være blevet  

 selvforskyldt ledig.
 DfA fastholdt afgørelsen, da medlemmet var  

 orienteret om konsekvenserne af 2 gange at være blevet selvforskyldt  

 ledig.
En arbejdsløshedskasse traf den 18. september 1991  

 afgørelse om, at medlemmet var selvforskyldt ledig fra  

 chaufførarbejde hos vognmand A.
Medlemmet blev derfor pålagt 5  

 ugers karantæne.
 I afgørelsen gjorde arbejdsløshedskassen  

 medlemmet opmærksom på, at hvis han igen mistede retten til  

 dagpenge på grund af selvforskyldt ledighed inden for 12 måneder  

 fra karantænens begyndelse, ville hans dagpengeret være betinget  

 af, at han havde 300 timers arbejde inden for en periode på 10  

 uger.
 I anledning af, at medlemmet var blevet set på gaden  

 kørende hyrevogn for vognmand B, indhentede  

 arbejdsløshedskassen nærmere oplysninger om medlemmets  

 beskæftigelse hos denne vognmand.
Det blev herved oplyst, at medlemmet havde haft delvis  

 beskæftigelse hos vognmand B fra uge 14 til uge 24 i 1992 uden at  

 oplyse kassen herom, således at han modtog fulde dagpenge.
Om  

 årsagen til arbejdsophøret oplyste vognmand B, at det blandt  

 andet skyldtes, at medlemmet sjældent overholdt sine aftaler, og at han  

 en enkelt gang ikke kom til afløsning med vognen, da han var faldet i  

 søvn på en holdeplads.
Medlemmet forklarede til sagen, at han aldrig over for  

 afdelingen har nægtet, at han har haft nogle timer hos vognmand B, men  

 tværtimod underrettet afdelingen.
Som begrundelse for, at han ikke  

 skrev arbejdstimerne på dagpengekortene, udtalte medlemmet endvidere,  

 at han regnede med, at indtægterne automatisk ville blive reguleret  

 på datalønsystemet.
 Medlemmet har endelig forklaret til sagen, at selv om han  

 har dansk statsborgerskab og været medlem af en  

 arbejdsløshedskasse siden 1978, har han ikke forstand på de  

 gældende regler, og at han ikke selv har ønsket at ophøre  

 i de to arbejdsforhold.
 Arbejdsløshedskassen traf herefter  

 afgørelse om, at medlemmet ved at undlade at oplyse om antal  

 arbejdstimer på dagpengekortene skulle tilbagebetale brutto kr. 11.451  

 til kassen og gennemgå en effektiv karantæne på 540 timer  

 for svig.
Da medlemmet havde været selvforskyldt ledig to  

 gange inden for 12 måneder, var medlemmet ikke berettiget til at  

 modtage dagpenge, før han havde haft 300 timers arbejde i en periode  

 på 10 uger.
Som følge heraf skulle medlemmet yderligere  

 tilbagebetale de dagpenge, som medlemmet havde modtaget efter  

 arbejdsophøret den 14. juni 1992 hos vognmand B, brutto kr.  

 17.754.
 DfA tiltrådte arbejdsløshedskassens  

 afgørelse om, at medlemmet skulle tilbagebetale i alt brutto kr.  

 29.205 til kassen, fordi medlemmet havde undladt at oplyse om antal  

 arbejdstimer hos vognmand B, og fordi medlemmet havde fortiet, at han var  

 blevet afskediget af vognmand B af en grund, som væsentligst kunne  

 tilregnes ham selv.
 DfA fandt endvidere, at medlemmet ved at fortie disse  

 oplysninger over for arbejdsløshedskassen havde handlet svigagtigt  

 over for denne, og at medlemmet som følge heraf på grund af  

 beløbets størrelse skulle slettes som medlem af kassen for  

 svig.
 DfA begrundede blandt andet dette med, at det var  

 ubetænkeligt at lægge til grund, at medlemmet vidste, at han  

 efter det selvforskyldte arbejdsophør hos vognmand B ikke var  

 berettiget til dagpenge, fordi arbejdsløshedskassen udtrykkeligt i  

 tilknytning til de første arbejdsophør ved brev af 18.  

 september 1991 havde gjort ham opmærksom på, at hvis han igen  

 mistede retten til dagpenge på grund af selvforskyldt ledighed inden  

 for 12 måneder fra karantænens begyndelse, ville hans dagpengeret  

 være betinget af, at han skulle have 300 timers arbejde inden for en  

 periode på 10 uger.
 Denne afgørelse blev ikke indbragt for  

 Ankenævnet.
Den 8. december 1994 blev medlemmet i en  

 tilståelsessag dømt ved Retten i Århus for bedrageri over  

 for arbejdsløshedskassen.
Det fremgår af domsudskriften, at  

 medlemmet alene blev dømt til at tilbagebetale i alt brutto kr. 11.451  

 til kassen, fordi han fra uge 14 til uge 24 i 1991 havde undladt at oplyse om  

 arbejde på dagpengekortene.
Den del af tilbagebetalingsbeløbet, der  

 vedrørte gentagelsesvirkningen, blev altså på grund af  

 anklagemyndighedens delvise (og stiltiende) påtaleopgivelse ikke  

 behandlet af retten.
Spørgsmålet var herefter, om denne delvise  

 (og stiltiende) påtaleopgivelse gav anledning til ændring af  

 DfA's oprindelige afgørelse.
DfA fandt ikke anledning til at ændre den  

 oprindeligt trufne afgørelse på grund af påtaleopgivelsen.  

 DfA henviste herved til, at det måtte have stået medlemmet klart,  

 at han ved at undlade at oplyse om arbejdstimerne og årsagen til  

 arbejdsophøret hos vognmand B ville modtage dagpenge med urette.
DfA  

 lagde blandt andet vægt på, at medlemmet var bekendt med begrebet  

 "selvforskyldt ledighed" og konsekvenserne heraf, fordi kassen i  

 afgørelsen vedrørende det første arbejdsophør  

 udtrykkeligt gjorde opmærksom på, at der i  

 gentagelsestilfælde inden for 12 måneder skulle præsteres  

 over 300 timers arbejde i en 10 ugers periode.
 DfA fastholdt derfor, at slettelsen på grund af svig  

 skulle opretholdes.
 Afgørelsen er ikke indbragt for  

 Ankenævnet.
(DfA's j.nr. 92-6351-231) Sag nr. 3 Urigtige oplysninger om modtagelse af social pension i en  

 ledighedsperiode Et medlem havde uberettiget modtaget  

 arbejdsløshedsdagpenge som følge af urigtige oplysninger om  

 tidligere medlemskab af en kasse samt om sociale pensioner ved optagelse i en  

 ny kasse.
 Anklagemyndigheden mente ikke, at medlemmet havde  

 haft forsæt til bedrageri, idet medlemmet ikke kunne læse og  

 skrive dansk, hvorfor erklæringen var udfyldt af andre.
 DfA fandt fortsat, at medlemmet havde handlet  

 svigagtigt, da medlemmet bl.a. på grund af en rådighedsvurdering  

 som følge af modtagelse af sociale pensioner vidste, at disse havde  

 betydning for retten til arbejdsløshedsdagpenge.
 Et medlem blev fra den 1. juli 1985 tilkendt laveste  

 førtidspension, fordi hendes erhvervsevne var nedsat til omkring  

 halvdelen af den normale for en kvinde i hendes alder.
 Efter at arbejdsløshedskassen på baggrund  

 heraf havde truffet afgørelse om, at medlemmet skulle præstere 5  

 ugers arbejde på fuld tid for at bevise, at hun stod til rådighed  

 for arbejdsmarkedet i fuldt normalt omfang, blev medlemmet den 1. januar 1987  

 slettet på grund af kontingentrestance.
Den 1. november 1989 blev medlemmet på ny optaget i  

 en arbejdsløshedskasse.
På optagelsesbegæringen svarede  

 medlemmet "nej" til spørgsmålet, om hun tidligere havde  

 været medlem af en arbejdsløshedskasse.
På sin ledighedserklæring af 15. januar 1991  

 svarede medlemmet også "nej" til spørgsmålet, om hun  

 modtog sociale pensioner.
Det samme var tilfældet på medlemmets  

 begæring om udbetaling af feriedagpenge af 21. maj 1993.
 Også på sine dagpengekort undlod medlemmet at  

 oplyse om, at hun modtog sociale pensioner.
 Ved medlemmets ansøgning om efterløn blev  

 det konstateret, at medlemmet modtog en social pension.
Arbejdsløshedskassen traf herefter  

 afgørelse om, at medlemmet havde modtaget i alt brutto kr. 156.117,-  

 for meget i arbejdsløshedsdagpenge, som hun skulle tilbagebetale til  

 kassen.
Endvidere indstillede kassen til DfA, at medlemmet blev slettet som  

 medlem af kassen for svig over for denne.
 DfA var enig med arbejdsløshedskassen i, at  

 medlemmet havde modtaget arbejdsløshedsdagpengene med urette.
 DfA fandt endvidere, at medlemmet skulle slettes  

 som medlem af arbejdsløshedskassen på grund af svig, fordi hun  

 havde afgivet urigtige oplysninger om sin sociale pension.
 DfA lagde vægt på følgende:
- På optagelsesbegæringen af 6. december 1989  

 havde medlemmet svaret "nej" til spørgsmålet om tidligere  

 medlemskab af en arbejdsløshedskasse.
- Medlemmet havde på sin ledighedserklæring af  

 15. januar 1991 og på begæringen om udbetaling af feriedagpenge  

 af 21. maj 1993 svaret "nej" til spørgsmålet, om hun modtog  

 førtidspension på trods af, at hun siden 1985 havde modtaget  

 førtidspension.
- Medlemmet havde på samtlige dagpengekort skrevet  

 under på, at hun havde gennemlæst vejledningen, af hvilken det  

 blandt andet fremgik, at man har pligt til at oplyse  

 arbejdsløshedskassen om ethvert forhold, herunder om man modtager  

 social pension.
 Denne afgørelse blev ikke indbragt for  

 Ankenævnet.
 Anklagemyndigheden traf imidlertid afgørelse  

 om at opgive påtale mod medlemmet for bedrageri, fordi videre  

 forfølgning ikke kunne ventes at føre til, at  

 pågældende blev fundet skyldig til straf.
 Man lagde herved navnlig vægt på, at  

 pågældende nægtede forsæt til bedrageri, at  

 hun kunne skrive sit navn, men at hun derudover ikke kunne læse  

 eller skrive hverken på dansk eller tyrkisk, at  

 erklæringerne i sagen derfor måtte være udfyldt af andre,  

at hun ikke kunne tale dansk, og at der ved  

 arbejdsløshedskassens samtaler med pågældende alene var  

 tolket af pågældendes søn.
 I anledning af påtaleopgivelsen traf DfA en  

 ny afgørelse i sagen.
 DfA fandt fortsat, at fejludbetalingen skyldtes, at  

 medlemmet havde handlet svigagtigt over for arbejdsløshedskassen.
 DfA lagde herved vægt på følgende:
- Medlemmet havde allerede i 1985 søgt  

 helbredsbetinget pension, og hun havde modtaget denne pension fra 1. juli  

 1985 og fremefter.
- Medlemmet havde allerede i 1985 i anledning af sin sygdom  

 og pensionsansøgning været til en rådighedsvurdering  

 på arbejdsformidlingen og i arbejdsløshedskassen, hvor  

 medlemmets søn fungerede som tolk.
- På baggrund af samtalen blev der truffet  

 afgørelse om, at medlemmet ville være berettiget til dagpenge  

 efter arbejde af passende varighed.
- Medlemmet havde på sin optagelsesbegæring,  

 ledighedserklæring, begæring om udbetaling af feriedagpenge og  

 på dagpengekortene givet urigtige oplysninger om den sociale  

 pension.
 DfA fandt derfor, at medlemmet måtte have  

 vidst, at modtagelsen af den helbredsbetingede sociale pension havde  

 været af betydning for retten til at modtage  

 arbejdsløshedsdagpenge, og at medlemmet for at modtage ydelsen  

 med urette bevidst havde undladt at oplyse om den sociale pension i  

 forbindelse med udfyldelse af ledighedserklæring og begæring om  

 udbetaling af feriedagpenge.
 Denne afgørelse blev ikke indbragt for  

 Ankenævnet.
(DfA's j.nr. 94-642-263) IV.
Sager, hvor afgørelser fra Ankenævnet er  

 ændret i anledning af en påtaleopgivelse Sag nr. 1 Manglende oplysninger om "plejeløn" på dagpengekortene Et medlem indgik en dagplejekontrakt med en kommune om  

 pleje af en afdød slægtnings 2 børn, men oplyste ikke sin  

 arbejdsløshedskasse om denne aktivitet.
 Ankenævnet stadfæstede DfA's  

 afgørelse, hvorefter medlemmet skulle svigsslettes.
 Anklagemyndigheden meddelte påtaleopgivelse  

 og henviste herved til sagens særegne omstændigheder, herunder  

 navnlig karakteren af begrebet "plejeløn" sammenholdt med, at  

 medlemmet ikke havde modtaget børnetilskud.
 Ankenævnet fandt herefter, at forholdet alene  

 skulle bedømmes som uagtsomt.
 Et medlem indgik i maj 1989 en døgnplejekontrakt  

 med Høje-Taastrup kommune om pleje af to børn til en nær  

 slægtning, som var afgået ved døden.
Medlemmet blev ledigt den 18. september 1989. På  

 ledighedserklæringen svarede medlemmet "nej" til  

 spørgsmålet, om hun havde bierhverv.
På sine dagpengekort  

 for 1989, 1990 og 1991 oplyste medlemmet hverken om arbejde eller  

 indtægter som døgnplejer.
 Medlemmet modtog hver måned en lønseddel fra  

 Høje-Taastrup kommune, hvorpå der var oplyst  

 bruttoindtægter på fra kr. 6.862,50 til kr. 7.345,62. Af  

 lønsedlerne fremgik det, at der var tale om plejeløn, og at der  

 blev trukket A-skat, ATP og AUD.
Arbejdsløshedskassen fandt, at de med urette  

 modtagne dagpenge på grund af særlige omstændigheder ikke  

 skulle tilbagebetales.
Det var forståeligt, at medlemmet ikke havde  

 betragtet det at tage sig af sin afdøde slægtnings børn  

 som arbejde.
Den økonomiske fordel ved plejevederlaget var desuden af  

 ringe omfang, og samtidig havde medlemmet ikke modtaget  

 børnetilskud.
 DfA traf afgørelse om, at medlemmet skulle  

 tilbagebetale i alt brutto kr. 93.837 til arbejdsløshedskassen.
DfA fandt også, at medlemmet havde udvist svig  

 overfor arbejdsløshedskassen, og at hun som følge heraf skulle  

 slettes som medlem af denne for svig.
DfA henviste til medlemmets  

 oplysningspligt og til, at hun hver måned modtog en lønseddel  

 fra arbejdsgiveren, hvoraf det fremgik, at hun fik plejeløn for sit  

 arbejde.
Af plejelønnen havde hun betalt A-skat, ATP og AUD.
Som  

 følge heraf burde det have stået klart for hende, at  

 døgnpleje af to børn var et arbejde, og at der derfor skulle  

 ske fradrag i dagpengene.
 Ankenævnet stadfæstede  

 afgørelsen med den givne begrundelse.
 Anklagemyndigheden meddelte imidlertid  

 påtaleopgivelse, fordi videre forfølgning ikke kunne forventes  

 at føre til domfældelse.
Anklagemyndigheden havde ved sin afgørelse navnlig  

 lagt vægt på sagens særegne omstændigheder, herunder  

 navnlig karakteren af begrebet "plejeløn", sammenholdt med at sigtede  

 ikke havde modtaget børnetilskud.
Anklagemyndigheden mente derfor ikke  

 at kunne føre bevis for, at sigtede i strafferetlig forstand havde  

 handlet med det til domfældelse fornødne forsæt.
 I anledning af anklagemyndighedens undladelse af at rejse  

 påtale mod medlemmet for bedrageri, da man ikke anså det for  

 muligt at føre bevis for forsæt til bedrageri, traf  

 Ankenævnet ny afgørelse i sagen.
 Ankenævnet fandt således under  

 henvisning til det af anklagemyndigheden anførte ikke grundlag for at  

 fastholde, at forholdet skulle bedømmes som svigagtigt.  

 Ankenævnet fandt i stedet for, at forholdet skulle bedømmes som  

 uagtsomt, og at medlemmet skulle idømmes en effektiv karantæne  

 på 37 timer.
(DfA's j.nr.
D53-010-1/91-0270, AMA's j.nr.  

 1992-1-748) Sag nr. 2 Manglende oplysninger om arbejde som produkthandler DfA fik fra politiet oplysning om, at et medlem af en  

 arbejdsløshedskasse havde fået udbetalt dagpenge samtidig med,  

 at han havde drevet selvstændig virksomhed.
 Ankenævnet stadfæstede DfA's  

 afgørelse om, at medlemmet skulle slettes som medlem af kassen  

 på grund af svig over for denne.
 Anklagemyndigheden meddelte påtaleopgivelse  

 med den begrundelse, at man ikke mente at kunne føre bevis for  

 bedrageri fra medlemmets side over for arbejdsløshedskassen.
 Anklagemyndigheden henviste i sin begrundelse videre til,  

 at det var besluttet ikke at rejse tiltale mod medlemmet for  

 overtrædelse af skatte- og momslovgivningen, og anførte, at  

 anklagemyndigheden af denne årsag ikke fandt tilstrækkeligt  

 grundlag for at indlede en ny efterforskning med henblik på en  

 bedragerisigtelse omkring det således tidligere behandlede  

 sagsgrundlag.
 Ankenævnet ophævede sin tidligere  

 afgørelse og hjemviste herefter sagen til DfA, som  

 ændrede sin bedømmelse af medlemmets forhold fra svig til  

 uagtsomhed.
 Af medlemmets ledighedserklæring fra 1977 fremgik,  

 at medlemmet havde været beskæftiget som chauffør i  

 årene 1965 til 1976.
 På en ledighedserklæring fra 1983 oplyste  

 medlemmet, at han i en periode fra efteråret 1982 til foråret  

 1983 havde været beskæftiget som produkthandler i sin faders  

 virksomhed.
 Af en ledighedserklæring fra 1984 fremgik endelig,  

 at medlemmet havde været beskæftiget som produkthandler i sin  

 faders virksomhed i ca. 3 måneder i 1984.
 På samtlige ledighedserklæringer svarede  

 medlemmet "nej" til spørgsmålene om, hvorvidt han drev  

 selvstændig virksomhed.
 Af medlemmets dagpengekort for perioden fra 1980 til 1985  

 fremgik videre, at medlemmet heller ikke på dagpengekortene havde  

 oplyst om drift af selvstændig virksomhed.
 Arbejdsløshedskassen modtog fra kriminalpolitiet  

 oplysning om, at medlemmet tilsyneladende havde fået udbetalt dagpenge  

 fra samtidig med, at han alene eller sammen med sin fader havde drevet  

 selvstændig virksomhed i et omfang, som udelukkede ret til samtidig  

 modtagelse af dagpenge.
 Under en ransagning på medlemmets bopæl fandt  

 politiet kr. 198.500,- i kontanter, og dette kontantbeløb viste  

 sammenholdt med de under ransagningen tilvejebragte bilag, at medlemmet havde  

 ernæret sig som produkthandler uden at være momsregistreret - og  

 med sin fader som stråmand.
 Arbejdsløshedskassen traf afgørelse  

 om, at medlemmet skulle tilbagebetale i alt brutto kr. 441.550,-.
 Arbejdsløshedskassen indstillede i forbindelse  

 hermed til DfA, at medlemmet blev slettet som medlem af  

 arbejdsløshedskassen på grund af svig.
 DfA lagde til grund, at medlemmet, som ikke havde  

 været momsregistreret, havde været beskæftiget med  

 køb og salg af jern, metaller og pap, at han havde foretaget handlerne  

 enten for sig selv eller for sin fader/for tredjemænd, og at han havde  

 anvendt sin egen personbil og en trailer til arbejdets udførelse.
 DfA fandt det herefter under hensyntagen blandt andet til  

 arten og omfanget af medlemmets beskæftigelse og til medlemmets  

 nære og lange tilknytning til familievirksomheden ikke godtgjort, at  

 medlemmet havde stået til rådighed for arbejdsmarkedet i fuldt  

 normalt omfang.
 DfA anførte som begrundelse endvidere, at det ikke  

 havde været nødvendigt at tage stilling til, om medlemmet  

 måtte anses for at have drevet selvstændig virksomhed som  

 hovederhverv, idet DfA havde lagt vægt på medlemmets  

 tilsidesættelse af sin pligt til at oplyse om enhver form for arbejde -  

 lønnet eller ulønnet - som medlemmet måtte have  

 påtaget sig.
 DfA tiltrådte derfor kassens afgørelse om  

 tilbagebetaling af i alt brutto kr. 441.550,-. DfA traf endvidere  

 afgørelse om, at pågældende skulle slettes af kassen  

 på grund af svig over for denne.
 Ankenævnet stadfæstede DfA's  

 afgørelse med den givne begrundelse.
Den 9. marts 1990 besluttede anklagemyndigheden, at  

 man ikke ville foretage sig videre i sagen mod medlemmet.
Denne beslutning  

 var begrundet i det forhold, at anklagemyndigheden ikke mente at kunne  

 føre bevis for bedrageri fra medlemmets side over for  

 arbejdsløshedskassen.
 Anklagemyndigheden henviste i sin begrundelse også  

 til, at det var besluttet ikke at rejse tiltale mod medlemmet for  

 overtrædelse af skatte- og momslovgivningen, og anførte, at  

 anklagemyndigheden af denne årsag ikke fandt tilstrækkeligt  

 grundlag for at indlede en ny efterforskning med henblik på en  

 bedragerisigtelse omkring det således tidligere behandlede  

 sagsgrundlag.
 I anledning af denne påtaleopgivelse ophævede  

 ankenævnet sin tidligere trufne afgørelse og hjemviste sagen til  

 DfA til ny behandling på det ændrede grundlag.
 Den 5. november 1990 ikendte DfA herefter i  

 medfør af arbejdsløshedsforsikringslovens § 87, stk. 3,  

 medlemmet en uges effektiv karantæne.
 Medlemmet klagede også over denne afgørelse,  

 som Ankenævnet imidlertid med afgørelse af 25. april 1991  

 tiltrådte med den givne begrundelse.
(DfA's j.nr. 92-682-213, AMA's j.nr. 1994-1-1833) Sag nr. 3 Drift af vedvarende selvstændig virksomhed samtidig med  

 modtagelse af efterløn Et medlem, som overgik til efterløn den 1.  

 september 1987, svarede på efterlønsbegæringen "nej" til  

 spørgsmålet om, hvorvidt han eller hans ægtefælle  

 drev forretning eller anden selvstændig virksomhed.
På efterlønserklæringer for årene  

 1987 til 1991 svarede medlemmet videre "nej" til spørgsmålet om,  

 hvorvidt han havde haft indtægter ved lønarbejde eller ved  

 selvstændig virksomhed.
På efterlønserklæringen for  

 1992 oplyste medlemmet, at han havde arbejdet 40,5 timer.
 DfA traf afgørelse om, at medlemmet skulle  

 tilbagebetale kr. 552.168,-, og slettede endvidere medlemmet for svig.
 Anklagemyndigheden meddelte påtaleopgivelse,  

 dels fordi man ikke mente at kunne føre tilstrækkeligt bevis for  

 forsæt til bedrageri, dels fordi størrelsen af  

 tilbagebetalingsbeløbet måtte anses for at være rigelig  

 straf i det foreliggende tilfælde.
 DfA fastholdt herefter, at medlemmet havde udvist  

 svigagtigt forhold, mens Ankenævnet - under henvisning til  

 anklagemyndighedens oplysning om umuligheden af at føre  

 tilstrækkeligt bevis - ændrede afgørelsen til  

 uagtsomhed.
 Medlemmet overgik til efterløn den 1. september  

 1987. På efterlønsbegæringen svarede medlemmet "nej" til  

 spørgsmålet om, hvorvidt han eller hans ægtefælle  

 drev forretning eller anden selvstændig virksomhed.
På efterlønserklæringerne for  

 årene 1987 - 1991 svarede medlemmet "nej" til spørgsmålene  

 om, hvorvidt han havde haft indtægter ved lønarbejde eller ved  

 selvstændig virksomhed.
På efterlønserklæringen for  

 1992 oplyste medlemmet, at han havde arbejdet 40 l/2 timer.
 Som led i en stikprøveundersøgelse  

 konstaterede DfA, at medlemmet i årene 1987-1991 havde været  

 indehaver af en virksomhed, der beskæftigede sig med indramning af  

 billeder.
I disse år havde medlemmet ført regnskab som  

 selvstændig, og skattemæssigt havde han opgivet over-/underskud  

 af selvstændig virksomhed.
Ifølge regnskaberne havde  

 omsætningen i de nævnte år udgjort kr. 15.662,-, kr.  

 10.852,-, kr. 11.470,-, kr. 12.467,- og kr. 12.513,-. Der var foretaget  

 varekøb for henholdsvis kr. 47.463,-, kr. 40.008,-, kr. 27.331,-, kr.  

 35.198,- og kr. 25.223,-.
Medlemmet forklarede, at hans aktiviteter havde  

 bestået i at afvikle en mindre, blandet butik, som hans  

 ægtefælle drev i tilknytning til boligen.
Medlemmets  

 ægtefælle blev afmeldt fra momsregistrering den 31. marts 1987,  

 og der blev afholdt ophørsudsalg.
Herefter resterede der et varelager,  

 der hovedsageligt bestod af lister og andre materialer til indramning af  

 billeder.
Medlemmet forklarede videre, at aktiviteterne herefter  

 havde bestået i at afvikle varelageret.
I de følgende år  

 var der foretaget varekøb, men der havde kun været tale om  

 køb af materialer, f.eks. glas og pap, som var nødvendige for  

 at sælge rammerne.
De store udgifter til varerleverandører  

 skyldtes hovedsagelig, at medlemmet havde afviklet gæld, som var  

 opstået før ægtefællens sygdom og død.  

 Medlemmets ægtefælle var afgået ved døden den 3.  

 februar 1988.
 Det fremgår også af skatteoplysningerne, at  

 medlemmets ægtefælle i 1987 og i 1988 ikke havde opgivet  

 over-/underskud af selvstændig virksomhed, men havde haft indkomst i  

 form af pension og renteindtægt.
Arbejdsløshedskassen traf afgørelse  

 om, at medlemmet skulle tilbagebetale i alt brutto kr. 552.168,-, der var  

 udbetalt for meget i efterløn.
Samtidig indstillede kassen til DfA, at  

 medlemmet blev slettet som medlem af kassen på grund af svig.
 DfA bemærkede i sin afgørelse, at man  

 på baggrund af arbejdsløshedsforsikringslovens § 75 a efter fast  

 praksis har anset drift af vedvarende selvstændig virksomhed og  

 deltagelse som medarbejdende ægtefælle i ægtefællens  

 selvstændige virksomhed som uforenelige med retten til efterløn.  

 Retten til 200 timers arbejde i efterlønsperioden kan således  

 kun udnyttes til løsning af enkeltstående, konkrete  

 arbejdsopgaver, der har karakter af selvstændig virksomhed.
DfA fandt derfor, at medlemmet ved overgangen til  

 efterløn og i efterlønsperioden havde drevet selvstændig  

 virksomhed og således ikke havde været berettiget til at  

 overgå til og modtage efterløn.
DfA lagde herved vægt  

 på, at medlemmet havde ført regnskab som selvstændig, og  

 at hans ægtefælle ikke havde været registreret som  

 selvstændig, selv om det, efter det af kassen oplyste, var hende, der  

 stod for virksomheden.
 DfA var herefter enig med arbejdsløshedskassen i,  

 at medlemmet havde modtaget i alt brutto kr. 552.168,- for meget i  

 efterløn, som medlemmet skulle tilbagebetale til kassen.
 DfA fandt endvidere, at medlemmet skulle slettes som  

 medlem af kassen for svig over for denne, da han først på  

 efterlønsbegæringen og senere på  

 efterlønserklæringerne havde afgivet urigtig oplysning om, at  

 han drev selvstændig virksomhed.
 Ankenævnet afviste at behandle sagen på  

 grund af fristoverskridelse.
Anklagemyndigheden besluttede at indstille  

 efterforskningen af medlemmets forhold for bedrageri, da man efter den  

 indledende efterforskning skønnede, at det ville være umuligt at  

 fremskaffe det til domfældelse nødvendige bevis for forsæt  

 til at begå en lovovertrædelse.
Man havde endvidere lagt  

 vægt på, at den trufne afgørelse om tilbagebetaling af et  

 beløb på kr. 552.168,- var en mere end rigelig straf i det  

 foreliggende tilfælde.
 DfA traf herefter ny afgørelse i sagen.
DfA fastholdt, at medlemmet havde udvist svigagtigt  

 forhold, da han både ved overgangen til efterløn og på de  

 efterfølgende efterlønserklæringer havde undladt at  

 oplyse, at han var beskæftiget ved selvstændig virksomhed.
DfA  

 havde i den forbindelse lagt vægt på, at medlemmet, uanset at han  

 havde foretaget momsafmelding, fortsat var registreret som selvstændig  

 erhvervsdrivende, foretog varekøb og havde en ikke ubetydelig  

 omsætning.
Ankenævnet fandt ikke, at medlemmet skulle  

 slettes for svig, men at han alene skulle idømmes en uges effektiv  

 karantæne for uagtsomhed.
Ankenævnet henviste til det oplyste om,  

 at anklagemyndigheden havde skønnet, at det ville være umuligt  

 at fremskaffe et til domfældelse nødvendigt bevis for  

 forsæt til at begå en lovovertrædelse.
(DfA's j.nr. 92-4462-98, AMA's j.nr. 1994-1-1944) V.
Sager, hvor afgørelser fra Ankenævnet ikke er  

 ændret i anledning af en påtaleopgivelse Sag nr. 1 Urigtige oplysninger om arbejde og barns sygdom på  

 dagpengekortene Et medlem havde oplyst 345,5 arbejdstimer for lidt  

 på dagpengekortene og blev derfor slettet som medlem på grund af  

 svig.
 Anklagemyndigheden opgav imidlertid påtale og  

 henviste herved til en standardbegrundelse.
 Ankenævnet fastholdt afgørelsen om  

 slettelse for svig, da det forhold, at anklagemyndigheden opgav påtale  

 for bedrageri, ikke i sig selv kunne begrunde en ændring af  

 Ankenævnets vurdering i relation til  

 arbejdsløshedsforsikringslovens § 87, stk. 1.
 Et medlem havde fra uge 16 i 1986 til uge 25 i 1987 oplyst  

 345,5 arbejdstimer og barns sygdom for lidt på dagpengekortene.
 Arbejdsløshedskassen traf afgørelse  

 om, at medlemmet skulle tilbagebetale i alt brutto kr. 18.508 til kassen.  

 Kassen indstillede endvidere til DfA, at medlemmet blev slettet som medlem af  

 kassen for svig over for denne.
DfA var enig med arbejdsløshedskassen i, at  

 medlemmet skulle tilbagebetale i alt brutto kr. 18.508 til kassen.
DfA fandt  

 endvidere, at medlemmet skulle slettes som medlem af kassen, da hun havde  

 handlet svigagtigt over for kassen ved helt eller delvist at undlade at  

 oplyse om sit arbejde og barnets sygdom på dagpengekortene.
 Ankenævnet tiltrådte den 27. oktober  

 1988 DfA's afgørelse med den givne begrundelse.
 Den 15. februar 1989 traf anklagemyndigheden  

 herefter afgørelse om at opgive påtale mod  

 pågældende, idet videre forfølgning - på grund af  

 manglende bevis for forsæt til overtrædelse af straffelovens §  

 279 om bedrageri - ikke kunne forventes at føre til  

 domfældelse.
 Under henvisning til anklagemyndighedens  

 påtaleopgivelse anmodede medlemmets advokat den 3. maj 1988  

 Ankenævnet om at genoptage sagen.
 Den 10. august 1989 fastholdt Ankenævnet sin  

 afgørelse af 27. oktober 1988.
 Ankenævnet begrundede afgørelsen med, at det  

 forhold, at anklagemyndigheden havde besluttet at meddele  

 påtaleopgivelse mod medlemmet for bedrageri, ikke i sig selv kunne  

 medføre en ændring i Ankenævnets vurdering af medlemmets  

 forseelse i relation til arbejdsløshedsforsikringslovens § 87, stk.  

 1.
 Ankenævnet anførte endvidere, at man havde  

 lagt vægt på, at medlemmet i den omhandlede periode i 10 uger  

 havde skrevet 0 timer på sine dagpengekort, uanset at hun havde haft  

 mellem 15 og 42 arbejdstimer, og at medlemmet på dagpengekort for i alt  

 5 uger havde angivet 30 timer, uanset at hun havde arbejdet i flere timer og  

 derfor ikke skulle have haft dagpenge for disse uger.
(DfA's j.nr. 88-122-1453, AMA's j.nr. 62-511-88) Sag nr. 2 Urigtige oplysninger om arbejde på dagpengekortene Et medlem, der i 11 måneder arbejdede på fuld  

 tid, men ikke oplyste arbejdsløshedskassen herom på  

 dagpengekortene, blev slettet som medlem for svig.
 Da pågældende blandt andet havde forklaret til  

 politiet, at han havde en aftale med arbejdsløshedskassen om, at han  

 kunne hæve dagpenge, selv om han var i arbejde, fandt  

anklagemyndigheden ikke, at man kunne bevise forsæt til  

 bedrageri.
 Ankenævnet fastholdt dog sin afgørelse  

 om svigsslettelse, fordi der ikke var kommet nye oplysninger, der kunne  

 begrunde en ophævelse af den idømte sanktion.
 Et medlem angav fra den 29. januar til den 31. december  

 1990 0 arbejdstimer på sine dagpengekort, selvom medlemmet i samme  

 periode var i arbejde.
 Den 2. januar 1991 oplyste medlemmet at have  

 påbegyndt arbejde.
 Medlemmet havde været til samtale i kassen efter 6  

 måneders ledighed den 6. september 1990 og havde også været  

 til 3-måneders-samtale på arbejdsformidlingen.
 Arbejdsløshedskassen meddelte den 21.  

 oktober 1991 medlemmet, at de med urette modtagne dagpenge, brutto kr.  

 107.932,-, skulle tilbagebetales, og indstillede til DfA, at medlemmet skulle  

 slettes som medlem af kassen på grund af svig over for denne.
 DfA tiltrådte den 28. maj 1993 både kassens  

 afgørelse og indstilling og anmodede samtidig kassen om at lade  

 politiet vurdere, om der var grund til at rejse tiltale mod den  

 pågældende for overtrædelse af straffeloven.
 Ankenævnet tiltrådte den 28. oktober  

 1993 DfA's afgørelse.
 Den 23. februar 1994 meddelte anklagemyndigheden, at man  

 havde besluttet at opgive påtale mod den pågældende for  

 bedrageri, fordi videre forfølgning ikke kunne ventes at føre  

 til, at den pågældende ville blive fundet skyldig i dette  

 sagsforhold.
 Anklagemyndigheden havde ved afgørelsen navnlig  

 lagt vægt på, at pågældende havde oplyst, at han  

 havde en aftale med arbejdsløshedskassen om, at han kunne hæve  

 arbejdsløshedsdagpenge, selvom han var i arbejde.
 Anklagemyndigheden oplyste også, at man havde fundet  

 medlemmets forklaring om, at han kunne hæve en "lønkompensation"  

 på kr. 100.000,- bestyrket af, at pågældende på det  

 tidspunkt, hvor den samlede udbetaling af dagpenge i arbejdsperioden var  

 nået op på dette beløb, var ophørt med at  

 hæve dagpenge.
 Man skønnede herefter ikke at kunne bevise  

 forsæt til bedrageri.
 Ankenævnet fastholdt imidlertid sin  

 afgørelse, idet der ikke var fremkommet nye oplysninger, som kunne  

 begrunde en ophævelse af de i medfør af  

 arbejdsløshedsforsikringslovens § 86, stk. 1, og § 87, stk. 1,  

 idømte sanktioner.
(DfA's j.nr. 92-6351-191, AMA's j.nr.  

 1993-1-1406/1994-1-1966) Sag nr. 3 Urigtige oplysninger om plejeløn på dagpengekortene Et medlem blev i en ledighedsperiode i 1984 udtrykkeligt  

 vejledt om, hvorledes dagpengekortene skulle udfyldes med oplysninger om  

 plejeløn.
På trods heraf undlod medlemmet i 3 senere  

 ledighedsperioder at oplyse om betydelige indtægter i form af  

 plejeløn.
Anklagemyndigheden opgav imidlertid påtale,  

 selv om man havde vanskeligt ved at tro, at pågældende var i god  

 tro.
Man henviste blandt andet til, at en straffesag ville skulle bygge  

 på breve og samtaler fra perioden 1980 - 1989.
 Ankenævnet fastholdt sin svigsslettelse, da  

 den politimæssige efterforskning ikke havde bragt nye faktiske  

 oplysninger frem.
På bilag til ledighedserklæring af 22. juni  

 1984 oplyste medlemmet, at hun havde et barn i familiepleje, og at hun fik  

 udbetalt en plejeløn på kr. 5.400 pr. måned.
Dette  

 vederlag skrev hun på sine første to dagpengekort.
Ved brev af 13. august 1984 meddelte  

 arbejdsløshedskassen medlemmet, at hun skulle skrive det  

 månedlige beløb på det dagpengekort, der dækkede  

 udbetalingsdatoen.
Vederlaget ville herefter blive omregnet med den  

 gældende omregningssats og fradraget i dagpengene.
 Medlemmet modtog fulde dagpenge i følgende  

 perioder:
- fra den 17. april 1984 til den 6. oktober 1986, - fra den 7. oktober 1987 til den 1. oktober 1989 og - fra den 19. maj 1990 til den 1. september 1992.
I forbindelse med en skatteregisterundersøgelse  

 blev DfA opmærksom på, at medlemmet i 1991 havde et plejevederlag  

 på kr. 128.352,24. Kommunen oplyste i den anledning, at medlemmet var  

 blevet ansat som døgnplejer den 1. september 1983 og ikke siden var  

 ophørt.
Kommunen oplyste endelig, at plejelønnen i 1984  

 udgjorde kr. 3.255, stigende til kr. 11.312 i 1993.
Medlemmet forklarede, at hun af sin socialrådgiver  

 havde fået at vide, at plejevederlag ikke skulle fratrækkes i  

 hendes dagpenge.
Hun skulle derfor ikke skrive vederlaget på sine  

 dagpengekort.
Grunden til, at hun havde skrevet vederlaget på de to  

 første dagpengekort, var, at hun var i tvivl, og at hun derfor var ved  

 at undersøge sagen.
Hun havde derfor kontaktet  

 arbejdsløshedskassen om spørgsmålet.
Kassen ville  

 undersøge sagen og vende tilbage, men det havde den ikke gjort.
Hun  

 gik derfor ud fra, at det var rigtigt, hvad hendes socialrådgiver havde  

 sagt.
Arbejdsløshedskassen traf herefter  

 afgørelse om, at medlemmet skulle tilbagebetale i alt brutto kr.  

 370.063 til kassen, ligesom den indstillede til DfA, at medlemmet blev  

 slettet som medlem for svig.
Kassen bemærkede i tilslutning hertil, at  

 den ingen registreringer havde om, at medlemmet efter den 13. august 1984  

 havde henvendt sig til kassen og oplyst, at hun ikke mente, at plejevederlag  

 skulle skrives på dagpengekortene.
DfA var enig med arbejdsløshedskassen i, at  

 medlemmet skulle tilbagebetale det nævnte beløb til kassen.
DfA  

 fandt endvidere, at medlemmet skulle slettes for svig over for kassen.
Ankenævnet tiltrådte denne  

 afgørelse og lagde vægt på, at arbejdsløshedskassen  

 i sit brev af 13. august 1984 havde oplyst medlemmet om, at hun skulle skrive  

 plejevederlaget på sine dagpengekort, hvilket hun også gjorde  

 på de to første dagpengekort.
Ankenævnet lagde desuden  

 vægt på, at det fremgår af dagpengekortene, at alt arbejde  

 og al indtægt skal oplyses på dagpengekortene.
Anklagemyndigheden meddelte herefter  

 påtaleopgivelse, fordi videre forfølgning ikke kunne forventes  

 at føre til straf.
Man henviste blandt andet til, at medlemmet  

 påberåbte sig at have henvendt sig i arbejdsløshedskassen  

 efter at have modtaget brevet af 13. august 1984. Endvidere havde medlemmet  

 anført, at hendes sagsbehandler havde oplyst, at plejevederlaget ikke  

 havde betydning for dagpengenes størrelse.
Der eksisterede dog et  

 mødereferat, som ikke støttede medlemmets opfattelse af  

 sagen.
Anklagemyndigheden fandt det vanskeligt at tro, at  

 medlemmet var i god tro, når hun ikke oplyste om sine  

 plejeindtægter.
Men da en straffesag ville skulle bygges på  

 samtaler og breve i perioden fra 1980-1989, fandt anklagemyndigheden det  

 usandsynligt, at tiltale ville føre til domfældelse.
DfA indstillede til ankenævnet, at forholdet fortsat  

 blev anset for svigagtigt og henviste herved blandt andet til, at medlemmet i  

 arbejdsløshedskassens brev af 13. august 1984 havde fået en  

 positivt korrekt og utvetydig vejledning.
DfA bemærkede også, at  

 medlemmets socialrådgiver ikke mente at have udtalt, at plejevederlaget  

 ikke skulle oplyses på dagpengekortene.
Da anklagemyndigheden endvidere  

 havde fremhævet, at det var vanskeligt at tro, at medlemmet havde  

 været i god tro, var DfA af den opfattelse, at påtaleopgivelsen  

 primært var begrundet i forældelse og processuelle  

 betragtninger.
 Ankenævnet fastholdt sin tidligere trufne  

 afgørelse og henviste herved til, at der ved den politimæssige  

 efterforskning ikke var fremkommet sådanne nye oplysninger, som kunne  

 begrunde en ophævelse af de pålagte sanktioner.
(DfA's j.nr. 93-422-266, AMA's j.nr. 1995-1-2681) Sag nr. 4 Urigtige oplysninger om undervisningsarbejde på  

 dagpengekortene Et medlem undlod at oplyse om arbejde ved undervisning om  

 aftenen på dagpengekortene.
 Medlemmet blev derfor svigsslettet.
 Anklagemyndigheden meddelte påtaleopgivelse,  

 blandt andet fordi pågældende kunne påberåbe sig, at  

 hun havde befundet sig i en uegentlig retsvildfarelse, en misforståelse  

 af reglerne for undervisning/arbejde om aftenen.
 Ankenævnet fastholdt dog, at forholdet, som  

 pågældende havde erkendt, måtte anses for at være  

 svigagtigt.
 Et medlem modtog fulde dagpenge fra uge 35 i 1986 til uge  

 3 i 1989, men oplyste ikke på dagpengekortene, at hun i denne periode  

 havde arbejde med undervisning for 4 forskellige arbejdsgivere.
Medlemmet forklarede, at det var hendes opfattelse, at  

 arbejdstimer efter kl. 17.00 ikke skulle påføres  

 dagpengekortene.
Hun mente også, at arbejdsformidlingen havde oplyst  

 dette til hende.
 Arbejdsløshedskassen traf afgørelse  

 om, at medlemmet havde modtaget i alt brutto kr. 25.681,- med urette, og  

 indstillede samtidig til DfA, at medlemmet skulle slettes som medlem af  

 kassen for svig over for denne.
 DfA var enig med arbejdsløshedskassen i, at  

 medlemmet skulle tilbagebetale i alt brutto kr. 25.861,-.
DfA fandt endvidere, at medlemmet skulle slettes som  

 medlem af arbejdsløshedskassen for svig over for denne.
DfA lagde  

 vægt på, at det på dagpengekortene var anført, at  

 alt arbejde i en ledighedsperiode skal påføres dagpengekortene,  

 og at medlemmet med sin underskrift på tro og love havde  

 erklæret, at oplysningerne på dagpengekortene var rigtige.
 Ankenævnet tiltrådte DfA's  

 afgørelse.
 Anklagemyndigheden besluttede imidlertid at opgive  

 påtale mod pågældende for overtrædelse af  

 straffelovens § 279, fordi videre forfølgning ikke kunne ventes at  

 føre til, at pågældende kunne findes skyldig til straf.  

 Man havde herved navnlig lagt vægt på, at det under en straffesag  

 ville være vanskeligt at føre bevis for forsæt til  

 bedrageri, fordi pågældende kunne påberåbe sig, at  

 hun havde befundet sig i en uegentlig retsvildfarelse, en misforståelse  

 af reglerne for undervisning/ arbejde om aftenen.
 I anledning af denne påtaleopgivelse anmodede DfA  

 Ankenævnet om at træffe afgørelse om, hvorvidt  

 Ankenævnets afgørelse skulle ændres.
DfA opfordrede Ankenævnet til at fastholde sin  

 oprindelige afgørelse.
DfA henviste herved til, at medlemmets  

 anbringende om, at hun ikke havde udvist svig over for  

 arbejdsløshedskassen, da det efter hendes opfattelse ikke fremgik  

 tydeligt af dagpengekortene, at også arbejde uden for normal arbejdstid  

 skulle påføres dagpengekortene, tidligere var blevet vurderet af  

 Ankenævnet.
Anklagemyndigheden havde imidlertid vurderet dette  

 anbringende ud fra en bevismæssig betragtning.
 DfA henviste endelig til, at vejledningsteksten på  

 dagpengekortene om, at alt arbejde skulle påføres  

 dagpengekortene, naturligvis også omfattede arbejde uden for normal  

 arbejdstid.
I anledning heraf meddelte Ankenævnet, at man  

 havde besluttet at fastholde, at forholdet, som medlemmet havde erkendt,  

 måtte anses for svigagtigt.
Ankenævnet fandt derfor ikke grundlag  

 for at ændre sin oprindelige afgørelse.
(DfA's j.nr.
D92-030-4/88-2388, AMA's j.nr.  

 1993-1-1236) Sag nr. 5 Bortforpagtning som dokumentation for endeligt ophør med  

 udøvelse af selvstændig virksomhed Et medlem havde proforma bortforpagtet sin biograf til  

 sine børn og modtog derefter dagpenge.
 Medlemmet blev svigsslettet, da han ikke var endeligt  

 ophørt med udøvelse af selvstændig virksomhed.
 Anklagemyndigheden opgav imidlertid påtale  

 blandt andet under henvisning til sagens alder, da det bliver vanskeligere at  

 føre bevis for forsæt, jo ældre sagen er.
 Ankenævnet fandt ikke grundlag for at  

 ændre afgørelsen om, at pågældende havde handlet  

 svigagtigt over for arbejdsløshedskassen.
 Et medlem af en arbejdsløshedskasse for  

 selvstændige erhvervsdrivende fik den 30. november 1983 tilladelse til  

 offentlig forevisning af film, og den 1. januar 1984 blev han momsregistreret  

 vedrørende biografdrift.
 På ledighedserklæring af 30. maj 1985 oplyste  

 medlemmet, at han bortforpagtede biografen den 31. maj 1985. Medlemmet  

 oplyste, at bortforpagtningen skyldtes, at virksomheden ikke var rentabel, og  

 at han ikke blev afmeldt momsregisteret, da han var momsregistreret til  

 forpagtning.
 Af den af medlemmet og hans ægtefælle  

 underskrevne leje- og forpagtningskontrakt, hvorefter biografvirksomheden og  

 de tilhørende lokaler blev bortforpagtet til ægteparrets myndige  

 børn, fremgår det, at kontrakten var uopsigelig fra ejerens side  

 til den 1. juni 1990, og at forpagtningsafgiften udgjorde kr. 20.000 pr.  

 måned.
 Medlemmet modtog herefter arbejdsløshedsdagpenge,  

 indtil han begyndte et arbejdstilbud i den bortforpagtede biograf.
 I anledning af et kontrolbesøg i biografen meddelte  

 ligningskommissionen den 13. april 1988, at man ikke kunne godtage  

 bortforpagtningen, og at man anså denne for en nullitet.
Man henviste herved til, at der ikke var nogen  

 erhvervsmæssig baggrund for bortforpagtningen, da en biograf typisk er  

 en ejerdrevet virksomhed.
Endvidere henviste man til - det familiemæssige interessefællesskab - forpagtningskontraktens betalingsbetingelser var ikke  

 overholdt - bortforpagteren havde fri disposition over forpagterens  

 midler - nødvendig polititilladelse til biografdrift og  

 garantistillelse over for Foreningen af Filmudlejere i Danmark blev  

 først etableret efter, at skattemyndighederne havde taget sagen  

 op.
 Landsskatteretten stadfæstede ligningskommissionens  

 kendelse, hvorefter der ikke havde foreligget en reel bortforpagtning.
 DfA traf herefter afgørelse om, at  

 bortforpagtningskontrakten ikke kunne anses for at være  

 tilstrækkelig dokumentation for, at medlemmet var endeligt  

 ophørt med udøvelsen af selvstændig virksomhed.
 DfA lagde herved vægt på oplysningerne fra  

 skatte- og toldmyndighederne, hvoraf det fremgår, at medlemmet uanset  

 forpagtningskontrakten har fortsat udøvelsen af selvstændig  

 virksomhed.
 Som følge heraf fandt DfA, at medlemmet ikke havde  

 været berettiget til at modtage dagpenge fra  

 arbejdsløshedskassen, ligesom DfA fandt, at medlemmet havde udvist  

 svig over for arbejdsløshedskassen.
 Ankenævnet tiltrådte DfA's  

 afgørelse med den givne begrundelse.
 Den 2. marts 1992 traf anklagemyndigheden  

 afgørelse om, at man ville opgive påtale under henvisning til  

 retsplejelovens § 749, stk. 1, 3. punktum, fordi man ikke fandt, at der-under  

 en straffesag kunne føres fuldt tilstrækkeligt bevis for, at  

 medlemmet havde handlet med forsæt til bedrageri ved modtagelsen af  

 dagpenge som ledig.
 Anklagemyndigheden gjorde opmærksom på, at  

 kravene til beviset under en straffesag er væsentligt strengere end  

 beviskravet vedrørende det civilretlige spørgsmål, om  

 pågældende skal pålægges tilbagebetalingspligt med  

 hensyn til dagpenge udbetalt af en arbejdsløshedskasse.  

 Anklagemyndigheden oplyste også telefonisk, at sagens alder også  

 spillede ind ved bevisvurderingen, da det bliver vanskeligere at føre  

 bevis for forsæt, jo ældre sagen er.
 DfA indstillede herefter ved brev af 6. april 1992 til  

 Ankenævnet, at Ankenævnet fastholdt den trufne  

 afgørelse.
 DfA bemærkede herved, at den politimæssige  

 efterforskning af sagen havde fremskaffet så mange yderligere  

 oplysninger, at man fortsat mener, at pågældende har udvist svig  

 overfor arbejdsløshedskassen.
 DfA henviste her særligt til afhøringerne af  

 filmudlejerne og til oplysningerne fra filmudlejerne, hvoraf det måtte  

 konkluderes, at pågældende har udført funktioner i  

 forbindelse med driften af virksomheden, og at han havde hævet midler  

 af biografens kasse til dækning af private udgifter.
 Dette måtte sammenholdes med oplysningerne på  

 dagpengekortene, hvor medlemmet på tro og love havde erklæret, at  

 han ikke havde haft arbejde eller indtægt.
DfA var derfor af den opfattelse, at medlemmet ikke kunne  

 være uvidende om, at oplysningerne på dagpengekortene var af stor  

 betydning for, om der kunne udbetales fulde dagpenge.
DfA fremhævede  

 her, at medlemmet havde været meget bevidst om, at bortforpagtningen i  

 relation til skattemyndighederne og genoptræningsydelsen betød  

 en nødvendig - og afgørende - økonomisk styrkelse af  

 virksomheden.
 Ankenævnet fandt ikke grundlag for at ændre  

 sin tidligere afgørelse om, at medlemmet havde handlet svigagtigt ved  

 på dagpengekortene for årene 1985 - 1987 at give  

 arbejdsløshedskassen urigtige oplysninger om sit arbejde ved  

 selvstændig virksomhed.
 Ankenævnet tiltrådte derfor DfA's  

 bemærkninger i brev af 6. april 1992.
(DfA's j.nr. 88-1231-3368, AMA's j.nr. 92-1-0222) Sag nr. 6 Mere end midlertidigt ophør med udøvelse af  

 sæsonvirksomhed Et medlem undlod at oplyse om drift af selvstændig  

 virksomhed og modtog derfor dagpenge med urette.
Medlemmet blev slettet som  

 medlem for svig over for arbejdsløshedskassen.
 Anklagemyndigheden meddelte påtaleopgivelse,  

 fordi pågældende til politiet havde forklaret, at told- og  

 skatteregionen til ham havde oplyst, at han fortsat kunne være  

 momsregisteret, selv om han modtog dagpenge.
 Ankenævnet fastholdt på trods heraf  

 svigsslettelsen og henviste blandt andet til, at pågældende havde  

 afgivet modstridende forklaringer til de to implicerede  

 arbejdsløshedskasser.
 Et medlem fik bevilliget iværksætterydelse fra  

 den 21. maj 1989 til den 2. april 1992 til en virksomhed med salg af  

 tagmaterialer engros.
 Fra den 16. juli 1990 til den 31. januar 1991 var  

 medlemmet samtidig ansat som køkkenchef på et hotel med  

 gennemsnitlig 29,4 timers arbejde om ugen.
 Medlemmet meldte sig ledig på arbejdsformidlingen  

 den 1. februar 1991 og afgav herefter følgende erklæringer:
- Ledighedserklæring af 4. marts 1991, som blev  

 modtaget i lønmodtagerkassen den 2. april 1991: På  

 ledighedserklæringen har medlemmet svaret "nej" til  

 spørgsmålet, om han driver selvstændig virksomhed.
- Overflytningsblanket af 12. marts 1991 fra en  

 arbejdsløshedskasse for selvstændige erhvervsdrivende til den  

 pågældende lønmodtagerkasse: Medlemmet oplyste om  

 fuldtidsarbejde som køkkenchef fra den 15. juni 1991, og  

 overflytningen blev noteret med virkning fra den 31. januar 1991.
- Arbejdsløshedskassen for selvstændige  

 erhvervsdrivende modtog den 11. april 1991 medlemmets erklæringer til  

 brug for udbetaling af iværksætterydelse fra den 28. januar til  

 den 31. marts 1991: Medlemmet fik afslag på udbetalingen under  

 henvisning til, at han den 15. juni 1990 havde påbegyndt arbejde  

 på fuld tid som lønmodtager.
- Medlemmet indsendte herefter dagpengekort for ugerne 4 -  

 20 i 1991 til arbejdsløshedskassen for lønmodtagere og fik  

 udbetalt dagpenge.
I juli 1991 standsede arbejdsløshedskassen for  

 lønmodtagere dagpengeudbetalingerne, da kassen havde konstateret, at  

 der var uoverensstemmelser mellem medlemmets oplysninger på  

 ledighedserklæringen og hans telefoniske oplysninger til kassen i juni  

 måned om hans selvstændige virksomhed.
Kassen bad samtidig  

 medlemmet om at redegøre for, om han var ophørt med at drive  

 selvstændig virksomhed som hovederhverv, og om han i så fald drev  

 selvstændig virksomhed som bibeskæftigelse.
Medlemmet forklarede i anledning heraf, at han havde  

 været momsregisteret siden 1989. Han havde også været  

 momsregistreret i den periode, hvor han modtog dagpenge, men han havde ikke  

 foretaget sig noget i virksomheden, da det ikke er muligt at lægge tag  

 i vinterhalvåret.
Han forklarede endvidere, at bevægelser  

 på momsafregningen vedrørte tiden før uge 5 og efter uge  

 20 i 1991.
 Der var registreret mindre ind- og udgående  

 momsbevægelser i januar og april kvartaler i 1991.
Arbejdsløshedskassen traf afgørelse  

 om, at medlemmet på grund af udøvelse af selvstændig  

 virksomhed skulle tilbagebetale i alt brutto kr. 32.738,- til kassen.
Kassen  

 indstillede endvidere til DfA, at medlemmet blev slettet som medlem af kassen  

 for svig over for denne.
DfA var enig med arbejdsløshedskassen i, at  

 medlemmet ikke opfyldte betingelserne for ret til dagpenge efter reglerne om  

 udbetaling af dagpenge til selvstændige erhvervsdrivende, der  

 midlertidigt er afskåret fra at udøve selvstændig  

 virksomhed.
Man henviste til, at det midlertidige ophør lå inden  

 for virksomhedens almindelige erhvervsrisiko og til, at det midlertidige  

 ophør var begrundet i sæsonmæssige forhold, som er  

 sædvanlige eller påregnelige for driften af den  

 selvstændige virksomhed.
 DfA var endvidere enig i, at det ikke kunne anses for at  

 være dokumenteret, at medlemmet var ophørt mere end midlertidigt  

 med det personlige arbejde i virksomheden, og at han ikke umiddelbart  

 før ledigheden havde haft lønarbejde af tilstrækkeligt  

 omfang til, at § 5, stk. 2, nr. 1 eller 2, i bekendtgørelse nr. 553 af  

 19. oktober 1992 om ophør med udøvelse af selvstændig  

 virksomhed som hovedbeskæftigelse kunne anvendes.
DfA tiltrådte herefter arbejdsløshedskassens  

 afgørelse om, at medlemmet var ansvarlig for tilbagebetaling af de  

 udbetalte dagpenge.
DfA fandt endvidere, at medlemmet skulle slettes som  

 medlem af kassen for svig over for denne med den konsekvens, at kassen havde  

 krav på refusion af de fejlagtigt udbetalte dagpenge.
 Den 22. november 1993 traf anklagemyndigheden imidlertid  

 afgørelse om, at man ville opgive påtale for bedrageri mod  

 pågældende, da det ikke med en til domfældelse  

 tilstrækkelig sikkerhed kunne bevises, at pågældende havde  

 begået en strafbar handling ved i udbetalingsperioden at have  

 været beskæftiget i sin virksomhed.
 Man henviste herved til, at medlemmet til politirapport  

 havde forklaret, at han i forbindelse med ophøret af  

 lønarbejdet havde henvendt sig til Told- og Skattestyrelsen, som  

 oplyste ham om, at der ikke var problemer med en fortsat tilmelding under  

 udbetaling af arbejdsløshedsdagpenge.
 Medlemmet har endvidere til politirapport forklaret, at  

 han ikke har haft forsæt til bedrageri, og at han ville have afmeldt  

 sig som selvstændig, hvis han havde været klar over, at han ikke  

 var dagpengeberettiget som registreret selvstændig erhvervsdrivende i  

 en periode uden arbejde i virksomheden.
Medlemmets advokat har i tilknytning hertil anført,  

 at det var korrekt, at medlemmet forsøgte at få udbetalt  

 iværksætterydelse for en del af den periode, for hvilken der  

 efterfølgende blev udbetalt dagpenge, men denne ansøgning blev  

 afslået af medlemmets arbejdsløshedskasse for  

 selvstændige.
Det var også rigtigt, at medlemmet havde afgivet  

 erklæring om udøvelse af selvstændig virksomhed, men at  

 dette skulle forstås på den måde, at virksomheden  

 eksisterede, da der ikke var sket afmelding hos toldvæsenet.
Den  

 modsatte erklæring til medlemmets arbejdsløshedskasse for  

 lønmodtagere var derimod også rigtig, da der ikke var nogen  

 aktivitet i virksomheden i den pågældende periode.
 DfA traf herefter en ny afgørelse i  

 sagen.
 DfA fandt fortsat, at medlemmet måtte være  

 ansvarlig for tilbagebetalingen af de med urette udbetalte dagpenge.
 DfA fandt imidlertid nu, at forholdet alene kunne  

 tilregnes medlemmet som groft uagtsomt, og at medlemmet derfor skulle  

 gennemgå en effektiv karantæne på 37 timer.
 DfA henviste til, at medlemmet havde undladt at oplyse  

 arbejdsløshedskassen om, at han fortsat var registreret som  

 selvstændig erhvervsdrivende, herunder oplyse om, at driften kun var  

 indstillet midlertidigt på grund af virksomhedens  

 sæsonmæssige karakter.
 Denne ændrede afgørelse indebar, at  

 arbejdsløshedskassen mistede retten til refusion af de udbetalte  

 arbejdsløshedsdagpenge.
 Ankenævnet tiltrådte, at det ikke kunne  

 anses for at være dokumenteret, at medlemmets selvstændige  

 virksomhed var endeligt ophørt, og at medlemmet derfor var ansvarlig  

 for tilbagebetalingen af de udbetalte dagpenge.
 Ankenævnet fandt imidlertid, at medlemmets forhold  

 fortsat skulle bedømmes som svigagtigt, hvorfor han skulle slettes som  

 medlem af arbejdsløshedskassen.
 Ankenævnet lagde herved vægt på  

 medlemmets handlemåde og det tidsmæssige forløb i  

 forbindelse med indgivelse af erklæring om  

 iværksætterydelse, overflytningsblanket, ledighedserklæring  

 og dagpengekort, herunder at medlemmet samtidig gav modstridende oplysninger  

 om den selvstændige virksomhed til arbejdsløshedskassen for  

 selvstændige og lønmodtagerkassen.
