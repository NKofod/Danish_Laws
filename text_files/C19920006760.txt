Bilag 1 Oversigt over cirkulærer og vejledninger, der fortsat er relevante Bilag 2 Planloven og samlebekendtgørelsen Stikord I Indledning Lov nr. 388 af 6. juni 1991 om planlægning (planloven) blev vedtaget den 31. maj 1991 til ikrafttrædelse den 1. januar 1992. Bestemmelsen i lovens § 41 om pensionisters ret til at benytte sommerhuse til helårsbeboelse trådte dog allerede i kraft den 1. oktober 1991.
 Loven indgår i en samlet reform af Miljøministeriets lovgivning.
Lovreformen, der foruden planområdet omfatter natur-, og miljøbeskyttelses- samt råstofloven har 2 tværgående hovedformål:
- styrkelse af varetagelsen af natur- og miljøbeskyttelsen samt - forenkling, decentralisering og afbureaukratisering.
Det bemærkes, at denne vejledning om planloven beskriver Planstyrelsens forståelse af loven på baggrund af bl.a. forarbejderne til loven samt erfaringerne fra administrationen af den tidligere lovgivning.
Vejledningen vil således blive lagt til grund for Planstyrelsens administration af loven, fx i klagesager.
De væsentligste ændringer i forhold til den tidligere lovgivning er følgende:
Det hidtidige krav om en årlig landsplanredegørelse erstattes af et krav om, at regeringen afgiver en redegørelse til Folketinget efter nyvalg til Folketinget.
Se kap.
II, afsnit D.
Miljøministerens landsplanbeføjelser - dvs. ministerens beføjelser til at fastsætte regler for anvendelsen af lovens beføjelser og for indholdet af planlægningen efter loven - er blevet styrket.
Der henvises til kap.
II.
De indholdsmæssige krav til regionplanerne er blevet ændret.
Der henvises til kap.
III, afsnit A og B.
Der er ligeledes sket en begrænsning af, hvilke regionplanretningslinier, der er bindende for den kommunale administration og planlægning.
Der henvises til kap.
 III, afsnit C.
Den statslige godkendelse af regionplanerne erstattes af en vetoordning for miljøministeren.
Se nærmere kap.
VI, afsnit E.
Regionplanmyndigheden har efter planloven ikke pligt til at  

 nedlægge veto mod forslag til kommune- og lokalplaner, der strider mod regionplanen, hvis fravigelsen er af underordnet betydning i forhold til regionplanens formål . Se herom kap.
VI, afsnit E.
De indholdsmæssige krav til kommuneplaner er sprogligt  

 moderniseret, men der er ikke tilsigtet realitetsændringer.
Vejledningen svarer på dette område indholdsmæssigt til gældende anvisninger.
Se kap.
IV.
Bemærk dog særligt kap.
IV, afsnit B, pkt. 4 om særlige temaer i kommuneplanlægningen og beskrivelsen i kap.
IV, afsnit C om kommunalbestyrelsens øgede mulighed for at administrere på grundlag af kommuneplanen , jf. planlovens § 12, stk. 3.
Den statslige forhåndsgodkendelse af kommuneplaner med bebyggelsesprocenter over 110 er ophævet.
Se kap.
IV, afsnit B, pkt.
4 og kap.
VI, afsnit B, pkt. 8.
Vejledningens kap.
V om lokalplanlægning svarer indholdsmæssigt til det gældende cirkulære til kommuneplanloven, men beskrivelsen af de enkelte emner er moderniseret og ajourført på baggrund af Planstyrelsens praksis.
Se om den med planloven skabte mulighed for »bonuslokalplaner« i kap.
V, afsnit F, pkt. 6.
Reglerne om planers tilvejebringelse og ændring  er på væsentlige områder ændret med planloven.
Der er sket en udbygning af offentlighedsreglerne navnlig ved indførelse af forudgående offentlighed og ved krav om forudgående beretning ved kommune- og regionplanrevisioner , og offentlighedsfasen er for alle plantyper fastsat til mindst 8 uger.
Se kap.
VI, navnlig afsnit B.
Bestemmelserne om zoneinddeling og landzoneadministration svarer i hovedsagen til bestemmelserne i by- og landzoneloven.
Vejledningen sammenskriver, moderniserer og ajourfører i kap.
VII cirkulæret til by- og landzoneloven og de supplerende vejledninger m.v., der er udsendt efter cirkulæret.
Der er ikke tilsigtet andre indholdsmæssige ændringer, end hvad der følger af ændringerne i loven og Miljøankenævnets praksis.
Se kap.
VII, afsnit D om i hvilket omfang, der kræves landzonetilladelse, herunder om lempelserne i anmeldeordningen i § 37 i forhold til by- og landzonelovens § 8 a (ophævelse af kravet om, at der højst må være 5 ansatte på ejendommen og mulighed for mindre tilbygninger).
Vejledningens systematik er ændret i forhold til de hidtidige anvisninger vedrørende landzoneforhold, idet de enkelte emner er behandlet »tværgående« i lighed med systematikken i  

 regionplanerne.
Bestemmelserne om sommerhusområder svarer helt til sommerhuslovens bestemmelser med undtagelse af de nye regler om pensionisters ret til helårsbeboelse . Se kap.
VIII, afsnit D, hvor Planstyrelsens vejledning af 3. september 1991 om pensionisters ret til helårsbeboelse i sommerhusområder er indskrevet med visse mindre tilføjelser.
I kap XII gennemgås klagereglerne efter planloven.
Opmærksomheden henledes på, at hovedreglen om klage over retlige spørgsmål gælder hele planlovens område, også bestemmelserne om regionplanlægning og tilbageførsel, hvor der ikke hidtil har været en lovfæstet klageadgang.
Se kap.
XII, afsnit A, pkt. 1.
Miljøankenævnet er som klageinstans erstattet af Overfredningsnævnet (pr. 1. juli 1992 Naturklagenævnet) og Planstyrelsen . Se kap.
XII, afsnit C, pkt. 1 og 2.
 Der er indført en fælles klagefrist for planlovens område på 4  

 uger.
Se kap.
XII, afsnit D.
Der er ikke klageadgang for kommunalbestyrelsens afgørelser efter § 40 (dispensation til helårsbeboelse i sommerhusområder). Se kap.
XII, afsnit A, pkt. 3.
Loven om tilbudspligt ophæves fra 1. januar 1992. Se kap.
XIII, afsnit E.
 Ikrafttrædelse og overgangsregler:
Alle planer, bekendtgørelser, cirkulærer og vejledninger , der er udarbejdet efter de hidtidige planlove opretholdes , indtil de  

 ændres eller ophæves efter reglerne i planloven, jf. nedenfor om de cirkulærer og vejledninger, som erstattes af denne vejledning.
Se også kap.
XIII og bilag 1.
Opmærksomheden henledes navnlig på kap.
XIII, afsnit B og C om verserende sager og om den særlige overgangsordning for planer, hvortil forslag offentliggøres i tiden 1. januar 1992 til 30. juni 1992.
 Tilsyn, håndhævelse og straf:
Denne vejledning indeholder ikke et særligt kapitel om tilsyn, håndhævelse og straf.
Disse områder er indgående behandlet i Vejledning om fremgangsmåden i sager om håndhævelse af plan- og byggelovgivningen , udsendt af Bygge- og Boligstyrelsen og Planstyrelsen, december 1991, hvortil der henvises.
 Vejledningen erstatter:
- cirkulære om lov om kommuneplanlægning (1986), - cirkulære om lov om ekspropriation til byudvikling (1981), - cirkulære om behandling af byfornyelsen i region- og kommuneplanlægningen (1984), - cirkulære om tilbageførsel af arealer til landzone (1986), - cirkulære om lov om by- og landzoner (1984), - vejledning om etablering af erhvervsvirksomheder m.v. i overflødiggjorte landbrugsbygninger uden zonelovstilladelse (1987), - cirkulære om zonelovsbehandling af sager om genoprettelse af landbrugsejendomme til fritidslandbrug (»hobbylandbrug«) (1988), - vejledning om dispensation fra forbudet mod helårsbeboelse i sommerhusområder (1989), - vejledning om pensionisters ret til helårsbeboelse i sommerhusområder (1991), samt - andre vejledende skrivelser fra Planstyrelsen om de bestemmelser, der nu findes i planloven.
II Landsplanlægning (§§ 2-5) A.
Generelt Med lands- og regionplanloven, der trådte i kraft i 1974, blev der for første gang i Danmark lovgivet om en sammenfattende fysisk landsplanlægning.
En landsdækkende planlægning af arealanvendelsen skulle imidlertid ikke udarbejdes på statsligt niveau, men tilvejebringes af amtsrådene ved udarbejdelse af regionplaner for de enkelte amtskommuner.
 Regionplanerne skulle tilsammen være udtryk for »landsplanen«.
De statslige landsplaninteresser skulle navnlig varetages gennem miljøministerens godkendelse af regionplanerne og ved udstedelse af bindende statslige forudsætninger for regionplanlægningen (landsplandirektiver ). Den statslige planlægningspolitik udmeldtes gennem årlige landsplanredegørelser.
Planloven fastholder dette systems grundtræk.
Den væsentlige decentralisering, der gennemføres med planloven, er imidlertid afbalanceret med en udvidelse af miljøministerens kompetence til at fastsætte regler for anvendelsen af lovens beføjelser og for indholdet af planlægningen efter loven, de såkaldte landsplanbeføjelser.
Disse beføjelser vil dog fortsat kun blive anvendt, når det er nødvendigt for at sikre statslige interesser.
Statslige interesser kan være at sikre den kvalitet i den kommunale planlægning, som regeringen finder nødvendig og ønskelig.
Der kan ligeledes være tale om spørgsmål, der ikke kan løses regionalt eller lokalt.
De årlige landsplanredegørelser afløses af en redegørelse, når der har været nyvalg til Folketinget.
Endelig giver loven miljøministeren mulighed for at støtte forsøg og udviklingsprojekter til fremme af lovens formål.
B.
Bindende forskrifter Efter planlovens § 3, stk. 1, kan miljøministeren til varetagelse af landsplanmæssige interesser fastsætte bindende regler for anvendelsen af lovens beføjelser og for indholdet af planlægningen efter loven.
Bestemmelsen giver mulighed for at fastsætte bindende forskrifter for både region-, kommune- og lokalplanlægningen og for administrationen af enkeltsager fx landzonetilladelser eller dispensationssager.
1. I forhold til regionplanlægningen Såfremt reglerne retter sig mod regionplanlægningen, er der tale om det, der kaldes for landsplandirektiver . Efter den hidtil gældende lands- og regionplanlov er der udsendt en række landsplandirektiver i form af cirkulærer.
Efter planlovens § 3 er udstedt cirkulære om planlægning og administration af kystområderne (cirk. nr. 215 af 19.
december 1991). Oversigter over de gældende landsplandirektiver optages traditionelt som bilag til landsplanredegørelserne og er i denne vejledning opført på oversigten over gældende forskrifter (bilag 1).
Landsplandirektiver kan være en konkretisering af den af Folketinget fastlagte politik på et område og generelt rette sig mod regionplanernes indhold på området.
Landsplandirektiver kan også være yderst konkrete ved fx at forbeholde nærmere angivne arealer til nærmere angivne formål.
Miljøministeren kan efter planlovens § 3, stk. 2, tillægge et landsplandirektiv retsvirkning som en regionplan, således at efterfølgende udarbejdelse af regionplantillæg er overflødig.
Dette er praktisk i situationer, hvor landsplandirektivet indholdsmæssigt svarer til en regionplanretningslinie, der umiddelbart kan anvendes som ramme for administrationen og den mere detaljerede kommunale planlægning.
Efter samme bestemmelse kan miljøministeren fastsætte, at bygge- og anlægsvirksomhed, der er forudsat i et landsplandirektiv, kan iværksættes uden kommune- og lokalplan og uden landzonetilladelse.
Der sigtes her på situationer, hvor landsplandirektivet er så konkret, at yderligere planlægningsovervejelser ikke er nødvendige.
2. I forhold til kommune- og lokalplanlægningen Bindende regler, der retter sig mod kommune- og lokalplanlægningen, svarer til de såkaldte »§ 51- retningslinier« (efter den nævnte lovbestemmelse i den hidtil gældende kommuneplanlov).
Der kan efter planlovens § 3, stk. 1, stilles krav til såvel procedurerne for - som indholdet af planlægningen.
Det ovenfor omtalte kystcirkulære omhandler både region-, kommune- og lokalplanlægningen samt landzoneadministrationen.
Reglerne kan rette sig generelt til samtlige landets kommuner/amtskommuner eller de kan konkret rette sig mod een eller flere kommuner/amtskommuner.
3. Retsvirkninger Bindende forskrifter efter planlovens § 3 er et led i lovens rammestyringsprincip, dvs. at planlægningen ikke må stride mod forskriftens indhold.
Efter lovens § 6, stk. 2, må regionplanlægningen ikke stride mod regler eller beslutninger efter lovens § 3. Efter lovens § 11, stk. 2, § 13, stk. 1, jf. §§ 28 og 29, må kommuneplaner og lokalplaner heller ikke stride mod sådanne regler, og amtsrådet skal fremsætte indsigelse mod kommune- eller lokalplanforslag, der er i strid med reglerne, med den virkning, at planerne ikke kan vedtages endeligt.
Amtsrådets pligt til at fremsætte indsigelse gælder fx ved planforslags manglende overensstemmelse med intentionerne i det ovenfor omtalte kystcirkulære.
C.
Miljøministerens konkrete beføjelser 1. Påbud Efter planlovens § 3, stk. 3, kan miljøministeren pålægge de kommunale myndigheder at udarbejde en plan med et nærmere bestemt indhold, når dette er nødvendigt til sikring af overordnede interesser, herunder gennemførelse af samfundsnødvendige projekter.
Ministeren kan i denne forbindelse fastsætte tidsfrister for planarbejdet.
Efter samme bestemmelse kan miljøministeren påbyde de kommunale myndigheder at bringe lovens konkrete indgrebsmuligheder i anvendelse, herunder påbud og forbud, til sikring af lovens overholdelse eller som indledning til en efterfølgende lokalplanlægning.
2. Indkaldebeføjelse Efter planlovens § 3, stk. 4, kan miljøministeren i særlige tilfælde beslutte at overtage de kommunale myndigheders beføjelser efter loven, dvs. såvel planlægningskompetencen som kompetencen til at træffe afgørelser i sager, der berører andre myndigheders lovbestemte opgaver eller har større betydning.
Kaldes et planforslag ind, vil indkaldelsen ligesom indsigelser efter lovens §§ 28 og 29 have den virkning, at et offentliggjort planforslag ikke kan vedtages endeligt efter lovens § 27. Planen vil herefter kun kunne få retsvirkninger, såfremt miljøministeren godkender den eller, efter forhandlinger med amtskommune/kommune, beslutter, at endelig vedtagelse i amtsråd eller kommunalbestyrelse kan finde sted.
Ministeren kan foretage de ændringer, der er nødvendige, for at planen får den ønskede udformning, og kan i den forbindelse beslutte kun at kalde en del af et planforslag ind, således at de kommunale myndigheder stilles frit med hensyn til at vedtage den øvrige del af planen.
I modsætning til indsigelsesbestemmelserne i lovens §§ 28 og 29 kan indkaldebeføjelserne anvendes helt frem til et planforslags endelige vedtagelse.
3. Indsigelsesbeføjelse Udover de landsplanbeføjelser, der er hjemlet i lovens § 3, har ministeren under visse betingelser ret til at fremsætte indsigelse mod et forslag til regionplan, jf. § 29, stk. 1, eller lokalplan, jf.
 § 29,  stk. 3 med den virkning, at planen ikke kan  

 endeligt vedtages.
Der henvises nærmere til kap.
VI, afsnit E.
D.
Landsplanredegørelser Efter planlovens § 2, stk. 2, afgiver miljøministeren efter nyvalg til Folketinget en redegørelse til Folketingets Miljø- og Planlægningsudvalg om landsplanarbejdet.
E.
Forsøg Efter planlovens § 4, stk. 1, kan miljøministeren yde økonomisk støtte til forsøg, der tilsigter at fremme lovens formål, og ministeren kan i sammenhæng med sådanne forsøg fritage de kommunale myndigheder for overholdelse af lovens regler (procedure- og Forsøgsbestemmelsen svarer til bestemmelsen i den hidtil gældende kommuneplanlov om støtte til landsby- og andre lokalsamfundsprojekter, men udvider anvendelsesområdet for forsøgsmulighederne til også at vedrøre amtskommunale forsøg.
Bestemmelsen åbner mulighed for forsøg som dem, der kendes fra frikommuneordningen, herunder afprøvning af nye reguleringsformer og planlægningsmetoder.
Efter lovens § 4, stk. 2, skal der ske meddelelse i Lovtidende, hvis ministeren i forbindelse med forsøg tillader fravigelse af lovens regler.
F.
Undersøgelser og oplysninger Efter planlovens § 2 er miljøministeren ansvarlig for, at der foretages de undersøgelser, der er nødvendige for den sammenfattende fysiske planlægning.
Sådanne undersøgelser publiceres løbende af Planstyrelsen.
Som led i undersøgelsesarbejdet vil Miljøministeriet ofte have brug for oplysninger fra de kommunale myndigheder, og efter planlovens § 5, stk. 1, kan miljøministeren pålægge disse myndigheder at tilvejebringe oplysninger til brug for landsplanarbejdet.
Det kan også bestemmes, at oplysningerne skal afgives i en bestemt form, fx med henblik på EDB- behandling.
Efter lovens § 5, stk. 2, skal offentlige myndigheder samt koncessionerede og tilsvarende virksomheder give Miljøministeriet oplysninger om forberedelse eller udførelse af undersøgelser, planlægning og større anlægsdispositioner, som kan få betydning for landsplanlægningen.
Oplysningspligten gælder både oprettelse og nedlæggelse af institutioner og anlæg.
Dette understreger den nære sammenhæng mellem landsplanlægningen og de dispositioner, der foretages af de enkelte ministerier og styrelser, fx inden for undervisnings-, social-, trafik- og energisektoren.
Det er vigtigt at sikre sig, at væsentlige sektorhensyn er kendt, og at oplysninger om planlagte sektordispositioner foreligger så tidligt som muligt, således at de kan indgå i de landsplanmæssige forudsætninger for den regionale planlægning.
Efter lovens § 5, stk. 3, er der en oplysningspligt for private virksomheder i relation til de anlæg, der er omfattet af den såkaldte VVM-procedure, jf. kap.
III, afsnit B, pkt. 4.
III Regionplanlægning (§§ 6-10) A.
Generelt Regionplanerne fastlægger - for en periode på 12 år - rammerne for amtskommunernes udvikling med hensyn til byudviklingen, den overordnede trafikstruktur, beskyttelsen af areal- og naturressourcerne, rekreation og turisme samt placeringen af større anlæg og virksomheder.
I Københavns og Frederiksberg Kommuner er kommuneplanen tillige regionplan.
Om forholdet til landsplanlægningen henvises til kap.
II.
Den første »generation« af regionplaner blev tilvejebragt i  

 årene 1974-80. Regionplanerne er siden revideret hvert 4. år.
I 1989 har amtsrådene gennemført »tredje generation« af regionplaner, og  

 »fjerde generation« vil blive gennemført i 1993. Revisionerne foretages bl.a.
på baggrund af tilkendegivelser eller »udmeldinger« fra de  

 statslige myndigheder om emner, der bør behandles ved revisionerne.
Planloven opretholder amtsrådenes pligt til at udarbejde regionplaner.
De indholdsmæssige krav til planerne er imidlertid ændret, således at - der uden for hovedstadsområdet ikke længere vil kunne fastlægges bindende retningslinier for byfornyelsen, - der ikke længere vil kunne fastsættes bindende retningslinier for prioriterede varmeforsyningsmetoder og - oplande, - byudviklingsretningslinier udenfor hovedstadsområdet ikke længere vil kunne udformes ved angivelse af boligkvoter.
Denne begrænsning af de indholdsmæssige krav til regionplanerne skyldes ønsket om at fastsætte en klarere arbejdsdeling mellem amtsråd og kommunalbestyrelser, således at amtsrådene som hovedregel varetager både planlægning og enkeltsagsadministration i det åbne land, medens de tilsvarende opgaver i byerne indenfor de fastsatte afgrænsninger af byzoner og sommerhusområder, som hovedregel varetages af kommunalbestyrelserne.
B.
Regionplanens form og indhold En regionplan består dels af retningslinier (planlovens § 6, stk. 3, 4 og 5) dels af en redegørelse for planens forudsætninger (planlovens § 6,  stk. 7).
I lovens § 6, stk. 3 og 4 er opregnet, hvilke emner en regionplan skal indeholde retningslinier for, mens det af § 6, stk.  

 5 fremgår, at regionplanen kan indeholde retningslinier for andre forhold.
Det er kun retningslinier for de emner, der er nævnt i § 6, stk. 3 og 4, der er bindende for den kommunale planlægning (kommune- og afsnit C.
Det er vigtigt, at en regionplan klart opdeles i en retningsliniedel og en redegørelsesdel, og at det tydeligt fremgår, med hvilken hjemmel de enkelte retningslinier er udfærdiget, således at der ikke kan opstå tvivl om, hvilken del af planen, der er bindende i forhold til den kommunale planlægning og administration.
Klarhed i sondringen mellem retningslinier og redegørelse er ligeledes væsentlig for de statslige myndigheders bedømmelse af et regionplanforslag og dermed for miljøministerens beslutning om at fremsætte indsigelse overfor forslaget, jf. planlovens §§ 28 og 29.
Se nærmere kap.
VI, afsnit E og nedenfor under pkt. 3, hvor redegørelsens betydning ved fortolkningen af retningslinierne er beskrevet.
1. Retningslinier I planlovens § 6, stk. 3, nr. 1-13 er nævnt de emner, som alle regionplaner skal indeholde retningslinier for.
I stk. 4 er fastsat supplerende regler om kravene til retningslinierne i regionplanerne i hovedstadsområdet Det er indholdet af disse retningslinier, der er bindende for den kommunale planlægning og administration, jf. lovens § 9.
Efter lovens § 6, stk. 5, kan regionplaner indeholde retningslinier for andre forhold.
Disse retningslinier bliver - i modsætning til tidligere - kun bindende i det omfang, dette er fastsat i regler eller beslutninger efter planlovens § 3, jf. lovens § 6, stk. 3, nr.
 13.
Planstyrelsen har i forskellige vejledninger om regionplanlægning, først og fremmest vejledning nr. 3 fra 1978 og nr. 5 fra 1983, nærmere beskrevet, hvorledes regionplanretningslinier vil kunne/bør udformes.
Nedenfor er angivet, i hvilket omfang dette vejledningsmateriale i særlig grad fortsat vil kunne finde anvendelse.
I kystcirkulæret (cirk. nr. 215 af 19. december 1991) er der  

 fastsat særlige indholdsmæssige og tidsmæssige krav til regionplanlægningen (og kommune- og lokalplanlægningen samt landzoneadministrationen) i den i cirkulæret definerede kystnærhedszone.
Kystcirkulærets krav til planlægningen er efter omstændighederne relevante for alle regionplanemnerne i § 6, stk. 3-5. Planstyrelsen forventer at udsende en særlig vejledning om kystcirkulærets regler i forsommeren 1992.
 De regionplanemner, der nævnes i planlovens § 6, stk. 3, er:
Nr. 1 Retningslinier for arealudlæg til byzoner og  

 sommerhusområder Bestemmelsen er omformuleret i forhold til den tilsvarende bestemmelse i den tidligere lovgivning for at markere, at den amtskommunale indflydelse på byvæksten ikke skal være større end nationale og regionale interesser tilsiger.
Inden for denne ramme skal der være størst muligt råderum for kommunernes planlægning.
En regionplan skal indeholde retningslinier for afgrænsningen af byzoner og sommerhusområder, og disse retningslinier skal fastsættes ud fra overvejelser om det samlede arealforbrug i planperioden til byformål og byvækstens fordeling mellem kommunerne.
Regionplanmyndighedens overvejelser om det overordnede bymønster og centerstrukturen i amtskommunen indgår i grundlaget for afgrænsningen af byzonerne, ligesom de overordnede centres størrelse og funktion fastlægges efter § 6, stk. 3, nr. 1. Der kan henvises til Vejledning 3, kap. 5.1.2. og Vejledning 5, kap. 2.3. og 2.4.
Det er en regional og national interesse, at der ikke er inddraget for meget jord til byformål.
Ved afgrænsningen skal der endvidere tages hensyn til de øvrige interesser, der er i området, og der må lægges vægt på en hensigtsmæssig udnyttelse af investeringer i for eksempel trafik- og serviceforsyning.
Planlægningen inden for de afgrænsede by- og sommerhusområder skal som hovedregel ske i kommuneplanen.
Regionplanen skal dog fastsætte retningslinier også for anvendelsen af byzoneområder og sommerhusområder i det omfang, dette er nødvendigt for varetagelsen af de øvrige interesser, der er omhandlet i § 6, stk. 3 og 4.
Nr. 2 Retningslinier for beliggenheden af større offentlige institutioner samt større trafikanlæg og andre større tekniske anlæg Ved begrebet »større« forstås i denne sammenhæng funktioner, der  

 har betydning for mere end een kommune og dermed er regionale eller nationale.
Bestemmelsen er omformuleret i forhold til den tilsvarende bestemmelse i den tidligere lovgivning, men der er ikke tilsigtet nogen realitetsændring i forhold til tidligere.
Udtrykket »overordnede centre« er udgået, idet det indgår i den  

 nye formulering af stk. 3, nr. 1, jf. det ovenfor beskrevne om retningslinier for arealudlæg til byzoner.
Retningslinierne efter stk. 3, nr. 2, omfatter for det første den regionale infrastruktur, dvs. veje, jernbaner, havne, flyvepladser, energiforsyning, m.m. i amtskommunen - der kan henvises til Vejledning 3, kap. 8.
Retningslinierne omfatter endvidere lokaliseringen samt udvidelser/ændringer af de enkelte større tekniske produktionsanlæg m.v., herunder affaldsbehandlingsanlæg (med mindre disse anlæg falder ind under de nedenfor under nr. 4 omtalte VVM-anlæg) - der kan henvises til Vejledning 5, kap. 4.2.2.
Endelig omfattes lokaliseringsprincipperne for etablering, udvidelse eller nedlæggelse af større offentlige institutioner som sygehuse, gymnasier, amtskommunal administration o.m.a., smh. om de overordnede centerfunktioner under nr. 1.
Nr. 3 Retningslinier for beliggenheden af virksomhed m.v., hvortil der af hensyn til forebyggelse af forurening må stilles særlige beliggenhedskrav Der findes ingen præcis afgrænsning af, hvilke slags virksomheder der skal karakteriseres som virksomheder med særlige beliggenhedskrav.
Der er imidlertid tale om virksomheder eller anlæg, der forventes at påvirke de nære omgivelser i særlig grad med støj, røg, lugt eller spildevand, selvom virksomhederne foretager forureningsbegrænsende foranstaltninger.
De vil endvidere ofte tillige være omfattet af miljøbeskyttelseslovens bestemmelser om godkendelse af særligt forurenende virksomheder.
I Planstyrelsens og Miljøstyrelsens »Håndbog om miljø og  

 planlægning« er der i virksomhedsbeskrivelserne angivet, hvorvidt en virksomhedstype bør lokaliseres i områder forbeholdt virksomheder med særlige beliggenhedskrav.
Retningslinierne fastlægger lokaliseringen eller kriterierne for lokalisering af de særligt forurenende virksomheder på grundlag af de væsentligste forureningsaspekter, dvs. støj, grundvandsbeskyttelse, vandforsyning, luftforurening, affaldsbortskaffelse, beskyttelse af overfladevand, spildevandsbortskaffelse samt trafikal tilgængelighed.
Miljøstyrelsens vejledninger herom og vandforsynings- og recipientkvalitetsplanlægningen, jf. nr. 10 og 11 er vigtigt grundlagsmateriale for retningslinierne efter stk. 3, nr. 3. Der kan henvises til Vejledning 5, kap. 4, idet det dog skal bemærkes, at de specielt belastende virksomheder (»B«- mærkede virksomheder) nu  

 stort set er identisk med de under nr. 4 omtalte VVM-virksomheder, og at den for disse virksomheder anbefalede procedure er formaliseret i VVM-proceduren.
Nr. 4 Retningslinier for beliggenheden og udformningen af større enkeltanlæg, der må antages at påvirke miljøet i væsentlig grad Bestemmelsen omhandler de såkaldte VVM-anlæg.
Retningslinierne for disse anlæg udformes først, når regionplanmyndigheden har kendskab til konkrete anlægsplaner.
Retningslinier for et sådant anlæg vil derfor typisk blive fastlagt i et tillæg til regionplanen, der alene omhandler det pågældende anlæg.
Det er ikke alene beliggenheden, men også udformningen af sådanne anlæg, regionplanen skal indeholde retningslinier for.
Der henvises til pkt. 4 nedenfor om VVM-proceduren.
Nr. 5 Retningslinier for beliggenheden af arealer til butiksformål og den maksimale størrelse af de enkelte butiksvirksomheder inden for de forudsatte detailhandelsoplande Bestemmelsen er omformuleret i forhold til den tilsvarende bestemmelse i den tidligere lovgivning, men ændringerne er kun af redaktionel karakter.
Det er således fortsat formålet med retningslinierne at fastsætte en detailhandelsstruktur i overensstemmelse med den regionale centerstruktur.
Der kan ligeledes fortsat fastsættes retningslinier for omfanget af de nye butiksarealer, der samlet kan etableres i de enkelte centeroplande.
Endvidere kan der fastsættes retningslinier for den maksimale størrelse af de enkelte detailhandelsenheder af regional betydning, hvis dette kan begrundes i den planlagte detailhandelsstruktur.
Der kan nærmere henvises til Planstyrelsens information nr. 1, 1989, »Detailhandel i regionplanlægningen - et vejledende materiale«.
Nr. 6 Retningslinier for varetagelsen af de jordbrugsmæssige interesser, herunder udpegningen og sikringen af de særlig værdifulde landbrugsområder Bestemmelsen er omformuleret i forhold til den tilsvarende bestemmelse i den tidligere lovgivning, men ændringerne er af redaktionel karakter.
Grundlaget for disse retningslinier er bl.a. den landbrugsplanlægning, som amtsrådet udarbejder ifølge landbrugsloven.
Der kan i øvrigt henvises til Vejledning 5, kap. 3.2.1 samt til Landbrugsministeriets vejledning i landbrugsplanlægning (1982).
Nr. 7 Retningslinier for beliggenheden af skovrejsningsområder og områder, hvor skovtilplantning er uønsket Der kan henvises til Planstyrelsens information, maj 1990, »Et vejledende materiale i regionplanlægning - Skovrejsning og områder, hvor skovtilplantning er uønsket«.
Nr. 8 Retningslinier for varetagelsen af bevaringsværdier og naturbeskyttelsesinteresser i det åbne land, herunder udpegningen og sikringen af naturområder med særlige naturbeskyttelsesinteresser Bestemmelsen svarer til den tilsvarende bestemmelse i den tidligere lovgivning, men er omformuleret for at markere, at bevaringsværdier i det åbne land skal være omfattet af retningslinierne.
Der tænkes herved på særlige kulturlandskaber, fx hedearealer eller herregårdslandskaber.
Den amtskommunale fredningsplanlægning er en væsentlig del af grundlaget for disse retningslinier.
Der kan i øvrigt henvises til Vejledning 5, kap. 3.2.2.
Nr. 9 Retningslinier for beliggenheden af arealer til  

 fritidsformål Bestemmelsen er omformuleret i forhold til den tilsvarende bestemmelse i den tidligere lovgivning, idet arealudlæg til sommerhuse er omfattet af § 6, stk. 3, nr. 1. Bestemmelsen svarer i øvrigt til den tidligere lovgivning og omfatter den rekreative del af regionplanlægningen.
Retningslinier efter stk. 3, nr. 9, omfatter beliggenheden af arealer til fritidsformål, hvilket foruden sommerhusområder, der er særligt nævnt ovenfor, omfatter områder til feriehoteller, andre større anlæg med overnatningsmuligheder, feriecentre og campingpladser, lystbådehavne, regionale idrætsanlæg, regionale friluftsaktiviteter samt regionale udflugtsstier.
Opmærksomheden henledes på, at der i cirkulære om planlægning og administration af kystområderne (nr. 215 af 19. december 1991) stilles særlige krav til planlægningen af ferie- og fritidsanlæg i kystnærhedszonen.
Nr. 10 Retningslinier for anvendelsen af arealer til udnyttelse af sten, grus og andre naturforekomster i jorden Disse retningslinier udarbejdes bl.a. på baggrund af den kortlægning af råstofforekomsterne på landjorden, som amtsrådet gennemfører efter råstofloven.
Der kan i øvrigt henvises til Vejledning 5, kap. 3.2.3.
Nr. 11 Retningslinier for anvendelsen og beskyttelsen af vandressourcerne Disse retningslinier udarbejdes bl.a. på baggrund af den planlægning for den fremtidige anvendelse af vandressourcerne, som amtsrådet udarbejder efter vandforsyningsloven.
Der kan i øvrigt henvises til Vejledning 5, kap. 3.2.4.
Nr. 12 Retningslinier for kvaliteten og anvendelsen af vandløb, søer og kystvande Retningslinierne udarbejdes bl.a. på grundlag af den amtskommunale recipientkvalitetsplanlægning.
Der kan i øvrigt henvises til Vejledning 5, kap. 3.2.5.
Nr. 13 Retningslinier for realiseringen af regler eller beslutninger efter lovens § 3 Bestemmelsen giver hjemmel til at fastsætte bindende regionplanretningslinier for andre emner end de ovenfor nævnte (nr.
 3, fx landsplandirektiver.
Bestemmelsen er udnyttet ved bekendtgørelse nr. 903 af 17. december 1991 om supplerende regler i medfør af lov om planlægning Det fastsættes i bekendtgørelsens § 5, stk. 1, at regionplanerne skal indeholde retningslinier til sikring af, at støjbelastede arealer i landzone ikke udlægges til støjfølsom anvendelse.
Retningslinierne i regionplanerne skal sikre, at nye kommune- og lokalplaner for støjfølsom arealanvendelse i landzone overholder et støj- og vibrationsniveau svarende til de nedenfor nævnte vejledninger fra Miljøministeriet om støj fra veje, jernbaner, lufthavne og flyvepladser, motorsportsbaner samt skydebaner.
For så vidt angår andre støjkilder skal retningslinierne tage udgangspunkt i Miljøministeriets vejledning om ekstern støj fra virksomheder.
 De relevante vejledninger er følgende:
nr. 2/1979 Støj fra skydebaner nr. 3/1984 Trafikstøj i boligområder nr. 5/1984 Ekstern støj fra virksomheder nr. 7/1984 Støj fra motorsportsbaner nr. 6/1985 Støj og vibrationer fra jernbaner nr. 2/1988 Flyvepladser og lufthavne Hvad der forstås ved henholdsvis støjende og støjfølsomme anlæg er angivet i disse vejledninger.
Indtil der er fastsat nye retningslinier i regionplanerne, har de hidtil godkendte retningslinier i regionplanerne om støjfølsom arealanvendelse retsvirkning som regler efter § 3 i planloven, jf.
 lovens § 6, stk. 2, § 11, stk. 2, § 13, stk. 1 og § 29, stk. 2.
2. Supplerende retningslinier for hovedstadsområdet Planloven stiller særlige krav til regionplanlægningen i hovedstadsområdet under hensyn til, at hovedstadsområdet er eet stort byområde.
Efter planlovens § 6, stk. 4, skal regionplaner i hovedstadsområdet, dvs.
Københavns og Frederiksberg Kommuner samt Københavns, Frederiksborg og Roskilde Amtskommuner, udføres på grundlag af en vurdering af udviklingen i området som helhed.
Dette krav skal ses i sammenhæng med den gensidige oplysningspligt, som amtskommuner og kommuner er pålagt efter planlovens § 7 og den i bemærkningerne til lovforslaget forudsatte pligt for disse til at høre samt forhandle regionplaner og tillæg hertil med de øvrige regionplanmyndigheder i regionen.
Udover emnerne i § 6, stk. 3, jf. ovenfor, skal regionplaner i hovedstadsområdet efter planlovens § 6, stk. 4, indeholde retningslinier for:
Nr. 1 Fordelingen af den fremtidige byggeaktivitet i byzone og rækkefølgen herfor Med ordet »rækkefølge« sigtes ikke til præcise tidsangivelser,  

 men dels til en forudsat rækkefølge for fx udlæg og byggemodning af byzonearealer (etapedeling), dels til en angivelse af et indbyrdes afhængighedsforhold mellem forskellige anlægsdispositioner og byggeaktiviteten.
Dette indebærer, at regionplanretningsslinierne skal fastsætte de overordnede mål for bolig- og erhvervsbyggeriets omfang og beliggenhed.
Udtrykket byggeaktivitet dækker over såvel byggeri ved nyudlæg som byggeri i eksisterende byområder, dvs. at bestemmelsen fx giver hjemmel til fastsættelse af kvoter for boliger og erhvervsbyggeri.
 Der kan ligeledes fortsat fastsættes retningslinier for byfornyelsen.
Nr. 2 Vandforsyningen og spildevandsafledningen Da hovedstadsområdet er eet stort sammenhængende byområde, må vandforsyning og spildevandsplanlægning på en ganske anden måde end i det øvrige land finde sted på tværs af kommune- og amtsgrænser, og der kan i den forbindelse være behov for rammer og arealreservationer.
Trafikplan Det fremgår endvidere af planlovens § 6, stk. 6, at regionplanretningslinierne for hovedstadsområdet skal fastsættes med særlig hensyntagen til den kollektive trafikplan for det samlede område.
Dette er begrundet i det tætte samspil mellem planlægningen af bebyggelse og den kollektive trafik i hovedstadsområdet, jf. lov om hovedstadsområdets kollektive persontrafik (lov nr. 274 af 5. maj skal varetage den almindelige rutekørsel med bus inden for hovedstadsområdet, og at selskabet i samarbejde med DSB skal udarbejde en samlet plan for den kollektive persontrafik.
Denne plan skal sikre koordinering af trafikbetjeningen i henseende til den overordnede linieføring, frekvens og korrespondance mellem tog og bus samt driftsperiode.
Planen skal endvidere beskrive, hvorledes trafikken i hovedstadsområdet forholder sig til trafikken med tog og bus til og fra området.
Sammenhængen mellem regionplanlægningen og planlægningen af den kollektive trafik kan regionplanmyndighederne således alene sikre gennem deres deltagelse i Hovedstadsområdets Trafikselskab.
3. Redegørelse Efter planlovens § 6, stk. 7, skal en regionplans retningslinier ledsages af en redegørelse for planens forudsætninger, herunder den forudsatte rækkefølge for planens gennemførelse, samt den hidtil udførte planlægning og administration.
Indholdet af redegørelsen er oplysende og ikke direkte bindende for den kommunale planlægning og administration.
Redegørelsen er imidlertid en integreret del af regionplanen, der - ligesom bemærkningerne til et lovforslag - udgør baggrunden for amtsrådets vedtagelse af regionplanforslaget og for brugernes forståelse og fortolkning af regionplanretningslinierne.
Redegørelsens oplysninger bl.a. om baggrunden for - og forståelsen af de enkelte regionplanretningslinier er endvidere nødvendige for miljøministerens bedømmelse af, om der skal fremsættes indsigelse mod et regionplanforslag og endelig for amtsrådets vurdering af, om der er behov for at revidere, eventuelt udarbejde tillæg til regionplanen, fordi forudsætningerne for planen er ændret.
De generelle forudsætninger, der skal angives i redegørelsen, omfatter for det første en beskrivelse af de eksisterende forhold i området, herunder i henseende til natur, landskab, befolkning, erhverv, beskæftigelse og trafik- og forsyningsanlæg.
Andre forudsætninger kan bestå i beregninger og prognoser og i særlige landsplanmæssigt motiverede forudsætninger.
Redegørelsen skal tillige indeholde oplysninger om den målsætningsdiskussion, der har været ført i forbindelse med planlægningsarbejdet, og en begrundelse for valget mellem de forskellige alternativer.
Der kan om redegørelsens indhold i øvrigt henvises til Vejledning 3, kap. 4.2. og Vejledning 5, kap. 1.3.
Såfremt regionplanen indeholder retningslinier for større enkeltanlæg, der må antages at påvirke miljøet i væsentlig grad, følger det af lovens § 6, stk. 8, at der stilles særlige krav til indholdet af redegørelsen, jf. nedenfor pkt. 4 om VVM-proceduren.
4. Særligt om VVM-proceduren Siden 1989 har VVM (Vurdering af Virkninger på Miljøet) været en del af regionplanlægningen.
Denne del af regionplanlægningen kan dog kun gennemføres ad hoc, når et bestemt anlæg omfattes af bestemmelserne, og når anlægget kan konkretiseres så meget, at de foreskrevne krav, kan opfyldes.
Disse enkeltanlæg vil derfor normalt kun kunne vurderes i et tillæg til regionplanen.
Efter planlovens § 6, stk. 3, nr. 4 skal der fastlægges regionplanretningslinier for beliggenheden og udformningen af større enkeltanlæg, der må antages at påvirke miljøet i væsentlig grad, og efter lovens § 6, stk. 8, skal sådanne retningslinier ledsages af en redegørelse, der indeholder en vurdering af de miljømæssige konsekvenser.
Efter lovens § 8 fastlægges det i bekendtgørelsesform, hvilke anlæg, der er omfattet af lovens § 6, stk. 3, samt hvilke mindsteoplysninger, der er nødvendige, for at en miljømæssig vurdering kan foretages.
Sådanne bestemmelser er fastsat i kap. 2 i samlebekendtgørelsen (bekendtgørelse nr. 903 af 17. december 1991). I forhold til den tidligere gældende bekendtgørelse (nr. 446 af 23. juni 1989) er det tidligere pkt. 6 »Integrerede kemiske anlæg« udgået, idet disse  

 anlæg fuldt og helt er indeholdt i bekendtgørelsens bilag 1, pkt. 10 »Risikoanlæg«.
Endvidere er det tidligere pkt. 17  

 »Feriehoteller eller lignende« udgået.
For så vidt angår feriehoteller m.v. i kystnære områder er byggeri heraf omfattet af de særlige regler i kystcirkulæret (cirk. nr. 215 af 19. december 1991) og miljøvurderingsopgaven er overført til kommunerne.
Feriehoteller udgjorde ca. halvdelen af samtlige amtskommunale VVM-tillæg.
Det bemærkes, at da der i kravene til en VVM-redegørelses indhold indgår en belysning af de samme forhold, som kystcirkulærets § 8 fastlægger for redegørelser til lokalplanforslag i kystnærhedszonen, undtager cirkulæret VVM-pligtige anlæg for krav til lokalplanredegørelsen.
Det tidligere krav om VVM-vurdering af feriehoteller i særlige naturområder uden for kystnærhedszonen er bortfaldet.
Det er i bilag 1 til bekendtgørelsen beskrevet, hvilke typer anlæg, der er omfattet, medens det i bilag 2 er listet, hvilke oplysninger, der som minimum skal anføres i redegørelsen til regionplanretningslinierne.
Redegørelsen skal bl.a. indeholde en beskrivelse af anlægget, dets lokalisering, overvejede alternativer for placering og udformning, de forventede restprodukter og emissioner samt påtænkte foranstaltninger for at undgå, nedbringe og om muligt neutralisere væsentlige skadelige virkninger af anlægget, samt konsekvenserne for det omgivne miljø, herunder hvorledes disse forholder sig til Miljøstyrelsens vejledende normer.
Redegørelsen bør desuden indeholde et ikke teknisk resume.
Regionplanretningslinierne bør være en logisk følge af redegørelsens konklusioner, og bør så vidt muligt begrænses til forhold, der kan reguleres gennem den fysiske planlægning.
Det fremgår af bekendtgørelse om miljøgodkendelse m.v. af de anlæg, der er omfattet af miljøvurderinger i henhold til lov om planlægning (bekendtgørelse nr. 904 af 17. december 1991), at endeligt vedtagne regionplanretningslinier for det pågældende anlæg er en forudsætning for meddelelse af visse tilladelser og godkendelser efter miljøbeskyttelsesloven, vandforsyningsloven, naturfredningsloven og råstofloven.
Det skal tilføjes, at VVM-vurdering af anlæg på søterritoriet, der forudsætter tilladelse fra Trafikministeriet, foretages af Trafikministeriet i henhold til bekendtgørelse nr. 379 af 1. juli 1988 om miljømæssig vurdering af anlæg på søterritoriet.
C.
Retsvirkning/gennemførelse De retningslinier for arealanvendelsen, der efter planlovens § 6, stk. 3  og 4, skal indeholdes i en regionplan, er efter  

 lovens § 9 bindende for den kommunale planlægning og anlægsvirksomhed.
Regionplanlægningen har således efter planloven kun indirekte (gennem lokalplanlægningen og landzoneadministrationen) bindende retsvirkning for de private grundejere.
For regionplanretningslinier, der udlægger områder, hvor skovrejsning er uønsket, gælder dog ifølge Landbrugsministeriets bekendtgørelse nr. 567 af 24. juli 1991 om skovplantning på landbrugsejendomme, at skovtilplantning ikke må foretages, medmindre amtsrådet, hvor særlige forhold taler herfor, meddeler tilladelse hertil.
Det er kun den del af regionplanen, der er udarbejdet med hjemmel i lovens § 6, stk. 3 og 4, eller § 3, der på denne måde er bindende.
Retningslinier udarbejdet med hjemmel i § 6, stk. 5, eller tidligere godkendte regionplanretningslinier, som ikke har hjemmel i planlovens § 6,  stk. 3, og 4, eller § 3, har ikke denne  

 retsvirkning.
Dette gælder således retningslinier om prioriteret anvendelse af visse varmeforsyningsmetoder, og udenfor hovedstadsområdet retningslinier om byfornyelse samt evt. retningslinier om boligkvoter .
Efter lovens § 11, stk. 2, § 13, stk. 1, jf. §§ 28 og 29 skal amtsrådet fremsætte indsigelse mod forslag til kommune- og lokalplaner, hvis forslagene er i strid med de ovenfor omtalte retningslinier.
Pligten til at fremsætte indsigelse gælder dog ikke, hvis forholdet er af underordnet betydning for regionplanlægningens formål.
Efter lovens § 9 har såvel amtsråd som kommunalbestyrelse pligt til at virke for gennemførelse af regionplanen - forstået som den plan, der har hjemmel i § 6, stk. 3 og 4 og § 3 - herunder ved udøvelse af beføjelser i henhold til lovgivningen.
Amtsråds og kommunalbestyrelsers planlægning og anlægsvirksomhed må ikke stride mod »regionplanlægningen«.
Det vil sige, at  

 myndighederne ikke må træffe dispositioner, som kan tilsidesætte de igangværende regionplanovervejelser.
Udtrykket »regionplanlægning« omfatter  

 udover regionplanen med tilhørende tillæg også de af amtsrådet besluttede forarbejder til et kommende regionplantillæg eller en regionplanrevision, jf. samlebekendtgørelsens § 2.
De kommunale myndigheder skal således både i deres faktiske virksomhed, fx bygge- og anlægsvirksomhed, og i deres administrative virksomhed, fx i kommune- og lokalplanlægningen arbejde for, at regionplanens retningslinier omsættes til virkelighed.
Bestemmelsen i § 9, 1. pkt., 2. led giver endvidere amtsråd og kommunalbestyrelse hjemmel til - under forudsætning af, at det er planlægningsmæssigt relevant - at lægge regionplanlægningen til grund for konkrete, skønsmæssige afgørelser efter landzonereglerne og efter anden lovgivning.
D.
Særligt om frigørelses- og afståelsesafgiftsfonde Loven om frigørelsesafgift blev gennemført i 1969 samtidig med bl.a.
by- og landzoneloven.
Loven har til formål at inddrage en del af den værdistigning, der følger af, at en landbrugsejendom eller lign.
overføres fra landzone til byzone eller til sommerhusområde, til det offentlige.
Loven administreres af Skatteministeriet.
Der skulle oprindelig svares både frigørelsesafgift ved selve zoneoverførslen og afståelsesafgift ved førsteafståelsen af ejendommen efter overførslen, men afståelsesafgiften blev afskaffet i 1982.
Afgiftsmidlerne blev oprindeligt indsat med halvdelen i primærkommunale fonde og halvdelen i amtskommunale fonde.
Ved en lovændring i 1981 blev de primærkommunale fonde imidlertid nedlagt, således at såvel de indestående som de tilkommende midler tilfaldt kommunekasserne.
Samtidig blev det bestemt, at den halvdel af midlerne, der hidtil var tilfaldet amtskommunerne, skulle tilfalde staten.
De midler, der på tidspunktet for lovændringen indestod i de amtskommunale fonde, forblev i fondene, som opretholdtes, og det er i planlovens § 10 fastsat, hvad midlerne i disse fonde må anvendes til, idet de mere detaljerede bestemmelser findes i kap. 4 i samlebekendtgørelsen.
Bestemmelserne er uændret i forhold til den tidligere gældende bekendtgørelse (nr. 474 af 6. juli 1987).
 Midlerne kan anvendes til:
- Betaling af amtskommunernes andel af erstatning og sagsomkostninger ved tilbageførsel af privat ejede arealer til landzone, jf.
 planlovens § 46.
- Finansiering af primærkommunernes overtagelse af fast ejendom efter § 8  i lov om frigørelsesafgift, hvorefter den  

 afgiftspligtige inden 4 år efter afgiftspligtens indtræden kan forlange ejendommen overtaget af primærkommunen.
 - Udgifter til registrering af zonegrænser.
Midlerne kan endvidere anvendes som lån til erhvervelse af fast ejendom, etablering af anlæg, bygninger og andre foranstaltninger til virkeliggørelse af region- og kommuneplanlægningen.
Disse anvendelsesområder er nærmere opregnet i ovennævnte bekendtgørelse som:
 - Tekniske hovedanlæg, hvorved forstås:
Hovedkloakker med afskærende ledninger, rensningsanlæg samt anlæg for affaldsbehandling.
 Vandforsyningsanlæg og hovedvandledninger.
 Kollektive energiforsyningsanlæg med tilbehør, herunder ledningsnet.
 Opsamlende veje.
 Anlæg af betydning for den kollektive trafik.
Hybridnet, bredbåndsnet o. lign. tekniske anlæg til forsøg med informationsteknologi m.v.
- Erhvervsfremmende foranstaltninger, der betjener virksomheder eller brancher generelt, så som rådgivningscentre, produktudviklingscentre, erhvervsrettet undervisningsvirksomhed o. lign.
 - Byggeri til betjening af bolig- og erhvervsområder.
 - Rekreative anlæg samt naturgenopretningsprojekter m.v.
 - Kulturhuse, museer o. lign.
For friamternes vedkommende, dvs.
Bornholm, Storstrøm, Sønderjylland og Nordjylland, kan der i forbindelse med friamtsforsøg i visse tilfælde gives tilskud til ovennævnte formål i stedet for lån.
Efter planlovens § 10, stk. 2 kan lån ydes til primær- og amtskommuner og fælleskommunale selskaber samt til private virksomheder, der forestår forsynings- og servicevirksomhed m.v. af almen karakter i amtskommunen.
Reglerne om de nærmere vilkår for lånene findes i kap. 4 i samlebekendtgørelsen.
Amtskommunerne kan bevilge rentefrihed i indtil 5 år og afdragsfrihed i indtil 8 år.
Lånene forrentes med en fast rente, der er 1 % højere end den af Danmarks Nationalbank fastsatte diskonto.
Maksimalt fastsættes lånenes løbetid til 30 år.
Det bemærkes, at der ikke kan ydes lån til finansiering af driftsudgifter.
IV Kommuneplanlægning (§§ 11-12) A.
Generelt Kommuneplanen fastlægger - for en periode på 12 år - de overordnede mål for den enkelte kommunes udvikling.
De centrale emner for en kommuneplan er arealanvendelse, bebyggelsesforhold, trafik og byformål i øvrigt, samt rekreative områder og beskyttelse af areal- og naturressourcer.
Kommuneplanen kan, hvis kommunalbestyrelsen ønsker det, i koordination med sektorplanlægning og budgetlægning bruges som en handlingsplan for den samlede kommunale aktivitet.
 Der er i dag kommuneplaner for alle landets kommuner, og 2.
 generation af kommuneplaner er under udarbejdelse.
Kommuneplanen udgør det nødvendige bindeled mellem på den ene side lands- og regionplanlægningen, og på den anden side de bestemmelser om anvendelse m.v. af den enkelte faste ejendom, der fastlægges i lokalplaner.
Kommuneplanen skal være i overensstemmelse med regionplanlægningen for forhold omfattet af § 6, stk. 3 og 4 og regler eller beslutninger efter § 3.
Planloven opretholder kommunalbestyrelsens pligt til at udarbejde kommuneplaner.
De indholdsmæssige krav til planerne er sprogligt moderniseret i loven, men der er ikke tilsigtet realitetsændringer.
Reglerne om retsvirkningerne er ændret og udvidet, jf. nedenfor afsnit C.
Reglerne om tilvejebringelse er ligeledes ændret, se nedenfor kap.
VI, afsnit B.
B.
Kommuneplaners form og indhold Kommuneplanen består af to hovedafsnit.
Det ene afsnit fastlægger kommunens hovedstruktur, jf. planlovens § 11, stk. 4. Det andet hovedafsnit fastlægger rammerne for indholdet af senere lokalplaner, jf. lovens § 11, stk. 5. Endelig skal kommuneplanen i henhold til lovens § 11, stk. 7 ledsages af en redegørelse om planens forudsætninger.
Kystcirkulæret (cirk. nr. 215 af 19. december 1991) fastsætter særlige indholdsmæssige og tidsmæssige krav til kommuneplanlægningen i den i cirkulæret definerede kystnærhedszone.
Disse krav er efter omstændighederne relevante både for hovedstruktur og rammedel, se også kap.
III, afsnit B, pkt. 1. Opmærksomheden henledes på, at intentionerne i § 5 i cirkulæret også gælder for kommuneplantillæg, der udarbejdes i tiden indtil næste kommuneplanrevision.
1. Hovedstrukturen Hovedstrukturafsnittet indeholder en sammenfattende planlægning for hele kommunen af de emner, der er omhandlet i § 11, stk. 4. Her igennem udtrykkes kommunalbestyrelsens overordnede mål for udvikling og arealanvendelse i kommunen, herunder udbygning med boliger og arbejdspladser, trafikbetjening, serviceforsyning, rekreative områder samt områder der tilbageføres til landzone.
I kommuneplanens hovedstruktur kan der foretages en afgrænsning af landsbyer.
Når denne afgrænsning er entydig, har kommunalbestyrelsen kompetence til at meddele landzonetilladelse, jf. planlovens § 35, stk. 3,  nr. 2 og kap.
VII, afsnit C.
Kommuneplanens landsbyafgrænsninger, som angives i tekst og på kortbilag, er alene en kompetenceafgrænsning mellem amtsråd og kommunalbestyrelse, der hverken forudsætter eller i sig selv er udtryk for en egentlig planlægning.
Landsbyafgrænsningerne medfører ingen ændring i, hvordan landzonebestemmelserne skal administreres i landsbyerne.
For så vidt angår spørgsmålet om entydig afgrænsning i en kommuneplan henvises til Planstyrelsens eksempelsamling: By- og landzoneloven - eksempler på kompetenceafgrænsninger omkring landsbyer (1984).
2. Rammedelen I henhold til planlovens § 11, stk. 5, skal kommuneplanen indeholde rammer for, hvad der kan bestemmes i lokalplaner for de enkelte dele af kommunen.
Rammerne udgør således et supplement til og en uddybning af hovedstrukturens bestemmelser og planlægningsovervejelser.
Samtidig giver rammerne offentligheden mulighed for at vurdere, hvordan kommuneplanen gennem lokalplanlægningen vil påvirke det enkelte områdes bygge- og anvendelsesmuligheder.
Rammerne skal udgøre et fyldestgørende grundlag for vurderingen af, om indholdet i en lokalplan er i overensstemmelse med kommuneplanen.
Rammerne skal derfor være så præcise med hensyn til angivelse af anvendelse, bebyggelsens art og omfang m.v. samt enkeltområdernes geografiske afgrænsning, at denne vurdering kan finde sted.
Samtidig må der fastholdes en sådan fleksibilitet i rammerne, at der for det første er mulighed for variationer ved fastlæggelse af de konkrete bestemmelser i lokalplanerne, og for det andet, at lokalplanlægningen ikke afføder krav om unødvendige tillæg til kommuneplanen.
I § 11, stk. 5 er nærmere angivet de emner , der skal behandles i rammerne, hvis den pågældende emnekreds er aktuel i kommunen.
 Rammedelen kan således indeholde retningslinier om følgende:
Nr. 1 Fordelingen af bebyggelsen efter art og anvendelsesformål, Nr. 2 Bebyggelsesforhold, herunder rammer for bevaring af bebyggelser eller bymiljøer Rammedelen indeholder næsten altid en opdeling i enkeltområder, navnlig i relation til nr. 1) og 2). Opdelingen kan ske efter, hvad der findes mest hensigtsmæssigt i den enkelte kommune.
Opdelingen kan således foretages på grundlag af det pågældende områdes anvendelse og art og således, at det enkelte område udgør en naturlig helhed.
For enkeltområderne skal der fastsættes rammebestemmelser, der angiver hvilket indhold, fremtidige lokalplaner kan få.
Miljøministeriets bekendtgørelse nr. 247 af 16. maj 1986 om delområder er ophævet.
I bestemmelserne var det bl.a. fastsat, at et område, for hvilket der i kommuneplanen blev fastsat en bebyggelsesprocent for området under eet, skulle behandles som et delområde, og der var særlige krav til afgrænsningen af et sådant område.
 Begrebet delområde er ikke nævnt i planloven.
Kommunalbestyrelsen vil naturligvis fortsat have mulighed for at fastsætte rammer for lokalplanlægningen i kommuneplanen, der indeholder bebyggelsesprocenter for områder under eet.
Det er således kommunalbestyrelsen, der afgør, hvorledes afgrænsningen af -og anvendelsesbestemmelserne for sådanne områder bør fastsættes.
Men Planstyrelsen vil anse det for god planlægning, at hovedprincipperne i de hidtil gældende regler søges overholdt.
Disse er navnlig, at grænserne for området fastsættes således, at området ikke gennemskæres af større veje eller jernbaner, og at større arealer, der udlægges til offentligt formål, som ikke forudsætter bebyggelse, herunder parker og større parkeringspladser, ikke indgår i området.
Der gælder særlige underretningsregler for lokalplanforslag for dele af et område, hvor der er fastsat een bebyggelsesprocent for det samlede område, jf. kap.
VI, afsnit C.
Nr. 3 Byfornyelsen i eksisterende bysamfund Se bl.a. eksempler i kommuneplanorientering nr. 7. Endvidere kan der henvises til Boligministeriets publikation:
 Byfornyelsesinformationssystemet, december 1990.
Nr. 4 Forsyningen med offentlig og privat service Se eksempler i kommuneplanorientering nr. 9, 1983.
Nr. 5 Institutioner og tekniske anlæg, herunder varmeforsyningsforhold Se eksempler i kommuneplanorientering nr. 9, 1983.
Nr. 6 Områder til fritidsformål Omfatter foruden præcisering af de regionale retningslinier, jf. kap.
III, pkt.
B, afsnit 1, kommunale fritidsanlæg fx parker, grønne områder, kolonihaver, sports- og idrætsfaciliteter m.m.
Nr. 7 Trafikbetjeningen Se nedenfor pkt. 4 om trafiksikkerhed og trafikkens miljøkonsekvenser i kommuneplanlægningen, samt kommuneplanorientering nr. 10, 1984 om samme emne.
Nr. 8 Overførsel af arealer til byzone og sommerhusområder og Nr. 9 Rækkefølgen for udbygning af arealer til byformål og sommerhusområder Med ordet rækkefølge stilles der ikke krav om en egentlig tidsfølgeplan, men alene krav om angivelse af i hvilken rækkefølge udbygningen skal ske.
Rækkefølgen har bl.a. betydning i relation til lovens § 13, stk 3, om pligten til at udarbejde et lokalplanforslag og fremme sagen mest muligt og i relation til forbudsbestemmelsen i lovens § 12, stk. 2, jf. nedenfor afsnit C.
Rækkefølgeangivelsen har også betydning for kommunalbestyrelsens mulighed for at ekspropriere til gennemførelse af en byudvikling i overensstemmelse med kommuneplanen efter lovens § 47, stk. 1, jf.
Retningslinier for støj I medfør af planlovens § 3, stk. 1 er det i samlebekendtgørelsen i § 5, stk. 2 fastsat, at kommuneplanerne skal indeholde retningslinier til sikring af, at støjbelastede arealer i byzone og sommerhusområder ikke udlægges til støjfølsom anvendelse, medmindre der sikres gennemført støjdæmpende foranstaltninger i opfølgende lokalplaner eller som vilkår for bebyggelse eller ibrugtagning.
Retningslinierne i kommuneplanerne skal sikre, at nye lokalplaner for støjfølsom arealanvendelse i byzone og sommerhusområde overholder et støj- og vibrationsniveau svarende til de nedenfor nævnte vejledninger fra Miljøministeriet om støj fra veje, jernbaner, lufthavne og flyvepladser, motorsportsbaner samt skydebaner.
For så vidt angår andre støjkilder skal retningslinierne tage udgangspunkt i Miljøministeriets vejledning om ekstern støj fra virksomheder.
 De relevante vejledninger er følgende:
nr. 2/1979 Støj fra skydebaner nr. 3/1984 Trafikstøj i boligområder nr. 5/1984 Ekstern støj fra virksomheder nr. 7/1984 Støj fra motorsportsbaner nr. 6/1985 Støj og vibrationer fra jernbaner nr. 2/1988 Flyvepladser og lufthavne.
Indtil der er fastsat nye retningslinier i kommuneplanerne, har de hidtil godkendte retningslinier i regionplanerne om støjfølsom arealanvendelse retsvirkning som regler efter § 3 i planloven, jf.
 lovens §§ 6, stk. 3, 11, stk. 2, 13, stk. 1 og 29, stk. 2.
Andre retningslinier Efter § 11, stk. 6 kan kommuneplanen, hvis kommunalbestyrelsen ønsker det, indeholde retningslinier for andre forhold af betydning for arealanvendelsen og bebyggelsesforholdene i kommunen.
Det kan fx være retningslinier om arealer, der skal tilbageføres  

 fra byzone eller sommerhusområde til landzone.
Se kap.
IX, afsnit B.1.
3. Redegørelsen Ifølge planlovens § 11, stk. 7, skal kommuneplanen ledsages af en redegørelse om planens forudsætninger, herunder den forudsatte rækkefølge for planens gennemførelse, samt den hidtil udførte planlægning og administration.
Indholdet af redegørelsen er oplysende og ikke direkte bindende for den kommunale planlægning og administration.
Redegørelsen er imidlertid en integreret del af kommuneplanen, der udgør baggrunden for kommunalbestyrelsens vedtagelse af kommuneplanforslaget og for brugernes forståelse og fortolkning af kommuneplanen.
De forudsætninger, der skal angives i redegørelsen er for det første planens forhold til den overordnede planlægning (§ 6, stk. 3 og 4 samt beslutninger efter § 3), der udgør bindinger for kommuneplanen.
Endvidere skal redegørelsen indeholde oplysninger om befolknings- og erhvervsstruktur, landskabs- og bebyggelsesforhold, mål for befolknings- og erhvervsudvikling, den kommunale sektorplanlægning samt kommunens økonomiske planlægning, herunder den planlagte tidsfølge for investeringer i bygge- og bymodning, samt byfornyelse.
Redegørelsen skal tillige indeholde oplysninger om den målsætningsdiskussion, der har været ført i forbindelse med planlægningsarbejdet, og en begrundelse for valget mellem de forskellige alternativer.
Endelig skal der redegøres for den hidtil førte planlægning, herunder afgrænsning af byzoner og sommerhusområder, lokalplaner, igangværende bolig- og erhvervsbyggeri, kommuneatlas, registranter over bevaringsværdig bebyggelse, m.v.
Der kan om redegørelsens indhold i øvrigt henvises til »Vejledning i kommuneplanlægning, nr. 5«.
Kommunalbestyrelsen kan vælge at ajourføre redegørelsen i forbindelse med den årlige budgetlægning.
Dermed vil kommunalbestyrelsen bl.a.
have et til stadighed ajourført grundlag for overvejelserne om revision.
Denne fremgangsmåde følges i mange kommuner, hvor man lægger vægt på kommuneplanen som en handlingsplan for alle kommunale aktiviteter.
Der kan i øvrigt henvises til »Kommuneplanlægning i praksis - erfaringer og visioner«, som er udgivet i oktober 1991. Heri beskrives en række konkrete eksempler på, hvordan de organisatoriske, debatmæssige og tematiske sider af kommuneplanlægningen kan indgå i et konstruktivt samspil.
4. Særlige temaer i kommuneplanlægningen Miljøvurderinger i planlægningen Det fremgår af lovens formålsbestemmelse, at det i planlægningen skal tilstræbes at forebygge forurening af luft, vand og jord samt støjgener.
Allerede i det forberedende kommuneplanarbejde bør kommunalbestyrelsen beslutte, hvilke mål kommunen vil prioritere for nedbringelse af forureningen.
Grundlaget for beslutningerne må være en redegørelse for de miljømæssige forhold i kommunen sammenholdt med de krav, der stilles til kvaliteten af miljøet fra staten/amtet gennem regionplanen.
Der kan opstilles en handlingsplan, som angiver rækkefølgen for, hvornår hvilke problemer skal tages under behandling.
Forudsætningerne for kommuneplanlægningen fremgår bl.a. af regionplanens miljøretningslinier.
Herudover må kommunen inddrage sin egen sektorplanlægning.
De forureningsmæssige forhold, der må sikres overblik over i planlægningen, er typisk:
- vandindvinding (sårbarhedskortlægning) - vandkvalitet (kortlægning og målsætning) - affaldsdepoter og jordforurening i øvrigt - støjkortlægning - lugtgener fra virksomheder - trafik - spildevandsbortskaffelse i eksisterende og nye byområder.
 Hertil kommer en kortlægning af:
- miljøbelastende aktiviteter og arealer forbeholdt hertil, - miljøfølsomme aktiviteter og arealer forbeholdt hertil.
Forholdet til trafikken, herunder den dertil hørende kortlægning, er behandlet i følgende afsnit.
Det anbefales, at kommunens miljøstrategi beskrives i kommuneplanens hovedstruktur sammen med en tidsplan for indsatsen, herunder for anvendelsesskift for eksisterende bolig- og erhvervsområder.
Rammedelens anvendelsesbestemmelser må følge op på den fastlagte strategi med bestemmelser, som regulerer arealernes anvendelse i overensstemmelse med målene for varetagelsen af miljøhensynene og med hensyntagen til de gensidige genevirkninger mellem forskellige anvendelsesformål.
Sådanne rækkefølge- og anvendelsesbestemmelser vil kunne håndhæves efter bestemmelserne i lovens § 12, stk. 2 og 3, jf. nedenfor afsnit C.
Yderligere information og vejledning om miljøovervejelser i planlægningen, se »Håndbog om miljø og planlægning« 1991 udgivet  

 af Miljøstyrelsen og Planstyrelsen.
Tema om trafiksikkerhed og trafikkens miljøkonsekvenser i kommuneplanen Trafikken i byerne hører i dag til de væsentligste kilder til belastning af miljøet, herunder såvel det lokale som det globale miljø. Især i de større byer optræder problemer med trafiksikkerhed, støj, luftforurening m.v. i en grad, som kalder på en samlet planlægning for at reducere problemerne.
En begrænsning af de trafikskabte miljøproblemer må på den baggrund betragtes som en af de væsentligste opgaver for den kommende vedligeholdelse og ajourføring af kommuneplanerne.
Dette kan ske i form af en særlig temabehandling af trafik og miljø ved kommuneplanrevisionen, samt i det efterfølgende kommuneplanarbejde ved vurdering af større konkrete byggeprojekter m.v. med konsekvenser for trafik og miljø.
De trafikskabte problemer i byerne og behovet for indsats i kommuneplanlægningen er især fremhævet i Færdselssikkerhedskommissionens handlingsplan fra 1988 og i Regeringens transporthandlingsplan for miljø og udvikling fra 1990.
I Færdselssikkerhedskommissionens handlingsplan er der forudsat en lokal indsats til reduktion af antallet af dræbte og tilskadekomne i trafikken med 15-20% inden år 2000.
I Regeringens transporthandlingsplan er der opstillet mål for reduktion af støjproblemer og luftforurening, og det er påpeget, at kommunerne som ansvarlige for byernes vejnet, den lokale kollektive trafikbetjening og planlægningen af arealanvendelsen gennem kommuneplanlægningen kan styrke den fremtidige indsats i byerne mod trafikkens miljøbelastning.
Også økonomisk vil det være en fordel i kommuneplanlægningen at samle plan- og beslutningsgrundlaget vedrørende hele den kommunale indsats til forbedring af miljø og sikkerhed på trafikområdet.
Trafikforhold, lokalisering af byfunktioner samt andre forhold af betydning for trafiksikkerhed og miljø indgår i kommuneplanen i såvel hovedstruktur som rammer og redegørelse.
I forbindelse med kommuneplanrevisionerne kan der derfor på hvert af disse områder arbejdes målrettet på at formindske trafikkens belastning af miljø og trafiksikkerhed.
I hovedstrukturen kan fastlægges de overordnede mål for miljøforbedring og forbedring af trafiksikkerhed.
I rammerne kan fastlægges nærmere bestemmelser om udformning og omdannelse af vej-, sti- og busnet.
Hastighedsklassificering af vejstrækninger og parkering på veje kan reguleres efter færdselsloven.
På disse områder bør kommunen derfor tage initiativ til et samarbejde med politiet.
I forudsætningsmaterialet til kommuneplanen redegøres for den aktuelle situation hvad angår trafikuheld, støj, luftforurening, energiforbrug, barriereproblemer, det visuelle miljø m.v. samt konsekvenserne af den forventede trafikudvikling og de foranstaltninger og projekter, som påregnes gennemført.
I »Trafik og kommuneplanlægning, Kommuneplanorientering nr. 10, 1984«, har Planstyrelsen tidligere redegjort for en fremgangsmåde ved planlægningen af de generelle trafikale forhold i forbindelse med kommuneplanlægningen.
Denne fremgangsmåde kan i hovedtræk fortsat anvendes.
I Vejdirektoratets »Vejregler for byernes  

 trafikarealer« fra 1991 er der redegjort for aktuelle planlægningsprincipper for den konkrete trafikplanlægning i byområder, blandt andet under hensyntagen til trafiksikkerhed og miljøforhold.
Anbefalinger og anvisninger vedrørende behandling af trafiksikkerhed og miljø som tema i kommuneplansammenhæng beskrives endvidere i Planstyrelsens publikation »Miljø og trafik i kommuneplanlægningen - et vejledende materiale«, som påregnes udsendt foråret 1992. Denne publikation kan betragtes som det egentlige tekniske vejledningsmateriale vedrørende et sådant kommuneplantema.
På baggrund af ovenstående anbefales, at kommuner, der rummer eller indgår i større bysamfund, i forbindelse med kommuneplanrevisionen gennemfører en temaplanlægning til forbedring af trafiksikkerhed og miljøforhold, særligt i kommunens byområder.
Med større bysamfund tænkes her på byer med 10.000 indbyggere eller derover.
I disse kommuner bør der - redegøres for trafiksikkerhed og trafikkens miljøbelastning, herunder problemer med uheld, støj, luftforurening, energiforbrug, barriereeffekt og belastning af det visuelle miljø, samt for andre konsekvenser af en begrænsning af trafikken, - i hovedstrukturen opstilles mål for begrænsning af problemerne, som blandt andet lever op til målet for det lokale trafiksikkerhedsarbejde i Færdselssikkerhedskommissionens handlingsplan, - i hovedstruktur og rammer samt gerne i en samlet lokal handlingsplan, der er koordineret med budgetlægningen, redegøres for påtænkte initiativer til begrænsning af problemerne inden for planperioden.
Desuden bør der i forbindelse med senere lokalplaner og kommuneplantillæg redegøres for disses konsekvenser for trafiksikkerhedsforhold og trafikkens miljøbelastning.
I hovedstadsområdet, hvor der er tale om eet bysamfund, der går på tværs af både kommune- og amtsgrænser, vil arbejdet berøre ikke blot kommuneplanlægningen, men også regionplanlægningen.
Det betyder, at de indledende kommuneplanovervejelser om disse spørgsmål i hovedstadsområdet må samordnes med regionplanlægningen og den kollektive trafikplanlægning.
Bevaring og bymidteplanlægning Bymiljøers og bygningers bevaringsværdier kan sikres i kommune- og lokalplanlægningen.
De arkitektonisk eller kulturhistorisk mest værdifulde bygninger kan fredes efter bygningsfredningsloven.
Kommuneplanerne skal bl.a. indeholde rammer for bebyggelsesforhold og bevaring af bebyggelser eller bymiljøer (§ 11, stk. 5, nr. 2).
Planstyrelsen har i 1987 påbegyndt en frivillig kommunevis kortlægning og registrering af bevaringsværdige bygninger og bymiljøer.
Det sker i samarbejde mellem den enkelte kommune og Planstyrelsen.
Som led i kortlægningen og registreringen udgives kommuneatlas, der i en kortfattet og oversigtlig form beskriver kortlægningens vigtigste resultater.
I forbindelse med kommuneplanarbejdet, vil det være hensigtsmæssigt at formulere bestemmelser i kommuneplanens hovedstruktur og rammedel, som tager udgangspunkt i de vurderingsmetoder som anvendes i kommuneatlasarbejdet.
Hermed kan den kortlægning og registrering, der er et resultat af atlasarbejdet, indgå i redegørelsen til kommuneplanen.
I rammebestemmelserne kan retningslinierne for bevaring  og for det kommende nybyggeri fastlægges.
Det er vigtigt, at den nævnte vurderingsmetode eller resultaterne af kortlægningen fremgår tydeligt af rammedelen.
Specielt for de centralt beliggende byomdannelsesområder, dvs. de historiske centerområder, banearealer, havne- og kystområder og udslidte erhvervsområder, er det vigtigt, at der udarbejdes retningslinier for ny bebyggelse, der tager udgangspunkt i de nævnte vurderinger.
Som baggrund for planbestemmelserne vil det være hensigtsmæssigt at udarbejde en analyse af de eksisterende bebyggelsers samlede struktur, herunder en vurdering af behovet for at sikre bevaringsmæssige helheder og rekreative sammenhænge mellem by og vand, jf. kystcirkulærets § 7, stk. 3. Det vil sige tage udgangspunkt i en arkitektonisk vurdering, der inddrager områdets topografi og historie, delt op på dominerende træk, bebyggelsesmønstre og udvalgte elementer, som kommunen ønsker at give en høj prioritet i det fremtidige bebyggelsesmiljø.
Til brug for udarbejdelsen af rammebestemmelserne for området kan der, med udgangspunkt i analysen opstilles et sæt byarkitektoniske retningslinier.
Retningslinierne kan være en prioritering af hvilke af områdets byarkitektoniske træk, der skal prioriteres ved udformning af rammebestemmelser for området.
Efter kommuneplanlovens § 10 kunne kommuneplanforslag med bebyggelsesprocenter større end 110 ikke vedtages endeligt af kommunalbestyrelsen, før de var tiltrådt af miljøministeren.
Begrundelsen herfor var, at Folketinget ønskede en sikkerhed for, at den eksisterende bebyggelsestæthed i de centrale byområder blev nedsat i forbindelse med sanering og byfornyelse.
I landsplanredegørelserne fra anden halvdel af 1970'erne blev det formuleret som mål, at der skulle sikres bedre friarealforhold i de tætte byområder, at der skulle lægges mere vægt på bevarende saneringer, at der skulle vises tilbageholdenhed med hensyn til udbygningen af arbejdspladser i de centrale byområder, og at der skulle tilstræbes en reduktion af trafikken.
Fastlæggelse af bebyggelsesprocenter er imidlertid kun een af flere mulige måder til regulering af et områdes bebyggelsesmæssige forhold.
Et stort projekt, som fx kraftigt ændrer et områdes bebyggelsesstruktur eller detailhandelsstruktur, behøver ikke at have en særlig høj bebyggelsesprocent.
Omvendt kan en relativt høj bebyggelsesprocent andre steder muliggøre projekter, som i karakter og indhold anses for at være ønskelige i forhold til den eksisterende bebyggelse.
Reglen om statslig godkendelse af kommuneplaner med bebyggelsesprocenter over 110 er nu ophævet.
Det skyldes såvel ønsket om en yderligere decentralisering, som det forhold, at der nu overalt i landet er tilvejebragt kommuneplaner med reducerede bebyggelsestætheder for de centrale byområder.
Denne reducerede bebyggelsestæthed forudsættes generelt fastholdt i fremtiden.
Miljøministeren vil i tilfælde af fravigelse fra denne målsætning kunne indkalde et forslag til kommuneplan efter lovens § 3, og om fornødent pålægge kommunalbestyrelsen at reducere bebyggelsesprocenterne.
Miljøministeren vil eventuelt tillige kunne fastsætte mere nuancerede regler om bebyggelsestætheder ved en generel forskrift efter lovens § 3.
Planstyrelsen vil i tiden efter planlovens ikrafttræden følge udviklingen med hensyn til behandlingen af bymidterne i den kommunale planlægning.
I denne sammenhæng omfatter bymidterne de historiske, førindustrielle byområder og væsentlige omdannelsesområder i tilknytning hertil - fx tidligere jernbanearealer, nedlagte havneområder og industrienklaver under omdannelse - samt tætbebyggede ældre boligkvarterer.
Det åbne land Kommuneplanens behandling af det åbne land må samordnes nøje med regionplanens retningslinier.
Rammer for lokalplanlægningen skal tilvejebringes for de anlæg og bebyggelser m.v., som i overensstemmelse med regionplanlægningen skal placeres i landzone, og som på grund af art og størrelse er lokalplanpligtige.
Opmærksomheden henledes på Betænkning II fra det af miljøministeren efter aftale med energiministeren nedsatte Vindmølleplaceringsudvalg (Planstyrelsen februar 1992). Miljøministeren har i overensstemmelse med udvalgets anbefaling opfordret kommunerne til positivt at følge betænkningen op og igangsætte en kommuneplanlægning for vindmøller.
Kommuneplanens hovedstruktur kan indeholde en afgrænsning af landsbyerne og retningslinier for landsbyernes udvikling, for regionale og kommunale stianlæg, for anlæg til rekreation og idræt og principper for lokalisering af eventuelle andre anlæg og bebyggelser.
Retningslinierne vil bl.a. have betydning for landzoneadministrationen.
C.
Retsvirkning 1. Hvornår indtræder kommuneplanens retsvirkninger? Hovedreglen er, at en kommuneplans retsvirkninger indtræder ved kommunalbestyrelsens endelige vedtagelse af planen i.h.t. planlovens § 27,  stk. 1.
Dette gælder således kommunalbestyrelsens lokalplankompetence og forpligtelsen i henhold til planlovens § 12, stk. 1, til at virke for kommuneplanens gennemførelse.
Ved den endelige vedtagelse af kommuneplanen kan planen tillige danne grundlag for kommunalbestyrelsens beslutning om tilbageførsel af arealer til landzone.
Overførsel af landzonekompetencen til kommunalbestyrelsen i henhold til planlovens § 35, stk. 3, nr. 2, sker ligeledes ved den endelige vedtagelse af planen.
Forbudsbestemmelserne i § 12, stk. 2 og 3, jf. nedenfor, kan derimod først anvendes, når kommuneplanen er offentligt bekendtgjort.
Forbud efter § 12, stk. 2 og 3 Bestemmelserne i § 12, stk. 2 og 3 giver kommunalbestyrelsen mulighed for at gribe konkret ind over for udstyknings- og byggeønsker samt ønsker om ændret anvendelse, der er i strid med bestemmelser i kommuneplanen.
Ved offentliggørelse af kommuneplanforslag og ændringer hertil skal kommunalbestyrelsen oplyse om denne mulighed for at nedlægge forbud, jf. § 24, stk. 1, 2. pkt. og § 30, stk. 2. Se også kap.
VI, afsnit B.
§ 12,  stk. 2 Bestemmelsen i stk. 2, 1. pkt. angår kun byzonearealer.
Den giver kommunalbestyrelsen mulighed for at modsætte sig udstykning og bebyggelse, som ganske vist ikke er i strid med kommuneplanens rammebestemmelser, men hvis gennemførelse på det pågældende tidspunkt vil være i strid med rækkefølgeangivelserne i kommuneplanen, jf. § 11, stk. 7.
Bestemmelsen kan bl.a. anvendes i tilfælde, hvor der ikke er lokalplanpligt.
Er byggeriet så omfattende, at det er lokalplanpligtigt, kan kommunalbestyrelsen nægte at tilvejebringe den nødvendige lokalplan med henvisning til, at planen ville være i strid med kommuneplanen.
Bestemmelsen i stk. 2, 2. pkt., fastslår, at forbud ikke kan nedlægges, når det pågældende område er omfattet af en detaljeret byplanvedtægt eller lokalplan, der er tilvejebragt før kommuneplanen.
 Bestemmelsen er en lovfæstelse af gældende administrativ praksis.
§ 12,  stk. 3 Bestemmelsen finder både anvendelse i byzone- og sommerhusområder, men ikke i områder udlagt til offentligt formål.
Bestemmelsen i § 12, stk. 3, gør det muligt for kommunalbestyrelsen at forhindre kommuneplanstridige handlinger i form af bebyggelse eller ændret anvendelse af bebyggelse eller ubebyggede arealer.
Forbud kan nedlægges mod opførelse af bebyggelse m.v., der er i strid med bestemmelser i kommuneplanens rammedel.
Kommunalbestyrelsens mulighed for at nedlægge forbud er udvidet i forhold til kommuneplanloven, hvor forbud kun kunne nedlægges på grundlag af kommuneplanens anvendelsesbestemmelser om bolig- eller erhvervsformål.
Udvidelsen indebærer, at forbud tillige kan nedlægges mod opførelse af bebyggelse m.v., der er i strid med andre bestemmelser i kommuneplanens rammedel, fx bestemmelser om byggeriets udformning og placering, selvom anvendelsesbestemmelsen overholdes.
Bestemmelsen betyder, at kommunalbestyrelsen ikke behøver at nedlægge forbud efter lovens § 14 (tidligere »§ 17- forbud«) og  

 tilvejebringe lokalplan for at få hjemmel til at modsætte sig den kommuneplanstridige bebyggelse eller anvendelse.
Forudsætningen er imidlertid, at rammebestemmelserne i kommuneplanen er så klare og præcise, at der ikke kan være tvivl om, at den ønskede bebyggelse eller anvendelse er i strid med planens retningslinier.
Hvis anvendelsesbestemmelserne er brede og ikke nærmere præciseret, kan bestemmelsen ikke anvendes.
I stk. 3, 2. pkt., er det bestemt, at forbudsbestemmelsen ikke kan anvendes i områder, der i kommuneplanen er udlagt til offentligt formål.
Denne begrænsning er fastsat under hensyn til de særlige regler i lovens § 48 om kommunalbestyrelsens pligt til at overtage arealer, der er udlagt til offentligt formål.
Det følger af bestemmelsens ordlyd, at den ikke kan anvendes til forbud mod nedrivning af bebyggelse.
Er der en lokalplan eller byplanvedtægt for området, kan forbudsbestemmelsen heller ikke anvendes.
Forbud kan kun nedlægges før den omhandlede bebyggelse eller anvendelse er etableret.
Kommunalbestyrelsen vil typisk blive opmærksom på sagen i forbindelse med en ansøgning om byggetilladelse.
Hvis kommunalbestyrelsen i situationer, hvor der er mulighed for at forbyde fx en bebyggelse med hjemmel i planlovens § 12, stk. 3, accepterer, at bebyggelsen kan opføres på visse betingelser, er det vigtigt, at ejeren bliver gjort bekendt med grundlaget for kommunens afgørelse, og at han accepterer fremgangsmåden.
Det skyldes, at hjemlen for de stillede betingelser skal være klarlagt, hvis det senere skulle blive nødvendigt at håndhæve dem, og at byggetilladelse ikke i sig selv giver hjemmel til at stille betingelserne.
Fremgangsmåden bør derfor være, at kommunen gør ejeren bekendt med, at kommunen ikke umiddelbart kan nægte ham tilladelse til byggeriet, men at der i § 12, stk. 3 (og § 14) er hjemmel til at nedlægge forbud.
Vil ejeren herefter indgå på de vilkår, som kommunen mener at måtte stille for en fravigelse af kommuneplanen, vil en aftale herom give grundlag for en tinglysning på den pågældende ejendom af en af ejeren udfærdiget deklaration om vilkårene eller optagelse af vilkårene i byggetilladelsen, hvorefter vilkårene tinglyses.
2. Fravigelser fra kommuneplanen Efter § 12, stk. 1, skal kommunalbestyrelsen virke for kommuneplanens gennemførelse, herunder ved udøvelse af beføjelser i medfør af lovgivningen, jf. dog §§ 19 og 40.
Henvisningen til §§ 19 og 40 om dispensationer fra henholdsvis lokalplaner og forbudet mod helårsbeboelse i sommerhusområder viser, at det ikke er udelukket at dispensere fra en lokalplan m.v. selvom dispensationen vil indebære, at man samtidig fraviger kommuneplanen.
Men det betyder ikke, at kommunalbestyrelsens pligt til at virke for kommuneplanens gennemførelse er ophævet.
Det følger af dispensationsreglerne, at det, der kan gennemføres ved dispensation, ikke må have et sådant omfang, at der er lokalplanpligt efter § 13, stk. 2 eller § 19, stk. 2. Hvis det er tilfældet, kan den pågældende foranstaltning kun gennemføres på grundlag af en lokalplan.
Da en lokalplan ikke må være i strid med kommuneplanen, kan foranstaltningen kun udføres, hvis der (udover lokalplanen) tilvejebringes en ændring af kommuneplanen.
Reglerne om lokalplanpligt sætter således en grænse for, i hvilket omfang en kommuneplan kan fraviges i forbindelse med dispensation.
Kommunalbestyrelsen skal i øvrigt, før den meddeler dispensation, nøje vurdere, om omstændighederne i det konkrete tilfælde taler for en dispensation.
Ved vurderingen skal der tages stilling til, om dispensationen er forenelig med pligten til at virke for kommuneplanens gennemførelse.
I vurderingen må derfor indgå dels karakteren af den eller de bestemmelser i kommuneplanen, som en dispensation kan komme i strid med, dels de mulige følger af en dispensation, herunder virkningen for tilsvarende ønsker om dispensation.
Kommunalbestyrelsen må i øvrigt foretage den samme vurdering i de tilfælde, hvor et byggeønske m.v., der er i strid med kommuneplanen, ikke kræver dispensation efter § 19, fordi det er i overensstemmelse med en gældende byplanvedtægt.
Kommunalbestyrelsen må i disse tilfælde vurdere, om pligten til at virke for kommuneplanens gennemførelse gør det nødvendigt at forhindre den pågældende foranstaltning med et forbud efter § 14 (tidligere »§  

 17-forbud«).
D.
Gennemførelse Kommuneplanen er ikke direkte bindende for borgerne, dvs. at de ikke i deres forskellige dispositioner er forpligtede til at overholde planen.
Men kommunalbestyrelsen kan som ovenfor nævnt ved forbud i.h.t. § 12, stk. 2 og 3, eller ved forbud i.h.t. § 14 og efterfølgende udarbejdelse af en lokalplan håndhæve kommuneplanen konkret.
Efter planlovens § 12, stk. 1, har kommunalbestyrelsen pligt til at virke for kommuneplanens gennemførelse, herunder ved udøvelse af beføjelser i medfør af lovgivningen.
De kommunale myndigheder skal således i deres faktiske virksomhed og administrative virksomhed arbejde for, at kommuneplanen omsættes til virkelighed.
En lignende bestemmelse findes i planlovens § 9, hvorefter amtsrådene og kommunalbestyrelserne skal virke for gennemførelse af regionplanens retningslinier for forhold omfattet af § 6, stk. 3 og 4.
I henhold til §§ 19 og 40 kan der i begrænset omfang dispenseres i strid med bestemmelser i kommuneplanen.
Se nærmere ovenfor, afsnit C, pkt. 2.
Bestemmelsen i § 12, stk. 1, giver navnlig kommunalbestyrelsen ret til at administrere andre love, fx miljø- og vejlovgivningen, ud fra hensyn til kommuneplanen.
Dette ville ellers være ulovligt som magtfordrejning.
Efter planlovens § 10, stk. 1, nr. 3, kan midlerne i de bestående fonde for frigørelses- og afståelsesafgift anvendes til udlån til erhvervelse af fast ejendom, etablering af anlæg, bygninger og andre foranstaltninger til virkeliggørelse af region- og kommuneplanlægningen, jf. kap.
III, afsnit D.
V Lokalplanlægning (§§ 13-21) A.
Generelt Lokalplanen indeholder - i det omfang, der er hjemmel til planens bestemmelser - en regulering af udstykning, bebyggelse, anvendelse af bebyggelse og ubebyggede arealer med mere, der er direkte bindende for grundejerne.
Den bindende virkning betyder, at planens bestemmelser skal overholdes ved fremtidige udstykninger, bebyggelse osv.
Planen har derimod som hovedregel ikke nogen betydning for en lovligt eksisterende bebyggelse eller anvendelse, der således kan fortsætte som hidtil uanset lokalplanen.
Der er heller ikke knyttet nogen handlepligt til en lokalplan.
En virkeliggørelse af planen, fx opførelse af et ved lokalplanen tilladt byggeri forudsætter derfor, at vedkommende grundejer(e) kan og vil opføre bebyggelsen.
Skal en virkeliggørelse gennemtvinges, må det ske ved ekspropriation, hvis betingelserne herfor er opfyldt, jf. nærmere herom kap.
X.
Lokalplaner er før planloven tilvejebragt efter reglerne i den nu ophævede lov om kommuneplanlægning, der var gældende fra 1. februar 1977. Lokalplaner er gældende, indtil de ændres ved en ny lokalplan jf. § 68, stk. 1, eller ophæves uden tilvejebringelse af en ny lokalplan i de specielle tilfælde, hvor der er hjemmel hertil jf. § 33, jf. nærmere herom kap.
VI, afsnit D.
Byplanvedtægter og forskellige andre planer og beslutninger i henhold til den tidligere bygge- og byplanlovgivning er også fortsat gældende, indtil de ændres eller ophæves ved en lokalplan, jf. § 68, stk. 2 B.
Lokalplanret Efter planlovens § 13, stk. 1, kan kommunalbestyrelsen på ethvert tidspunkt beslutte at udarbejde et lokalplanforslag.
Det betyder ikke, at kommunalbestyrelsen også har sikkerhed for, at lokalplanen kan vedtages endeligt og derefter virkeliggøres.
Vedtagelsen af planen forudsætter nemlig, at den er i overensstemmelse med kommuneplanen jf. § 13, stk. 1, 2. pkt., at der ikke er nedlagt veto af regionplanmyndigheden eller statslige myndigheder efter § 29, og at lokalplanen heller ikke er i strid med regler eller beslutninger (landsplandirektiver) efter § 3. Disse betingelser i planlovens § 13, stk. 1, 2. pkt. udgør rammerne for kommunalbestyrelsens lokalplanret.
Herudover er det en betingelse, som ikke er angivet i loven, men som følger af almindelige regler, at lokalplanen - ikke uden særlig hjemmel - må være i strid med anden lovgivning.
De enkelte bestemmelser i lokalplanen skal have hjemmel i planlovens § 15,  stk. 2, og planen som helhed og de enkelte  

 bestemmelser skal have en planmæssig begrundelse, jf. herom under afsnit E, pkt. 2.
Virkeliggørelsen af planen kan herudover være afhængig af tilladelse eller dispensation efter anden lovgivning, fx miljøbeskyttelses-, landbrugs-, naturfrednings-, kirkelig- eller kystbeskyttelseslovgivning m.v. eller statens højhedsret over søterritoriet, idet en lokalplan kun med særlig hjemmel kan erstatte tilladelser, der er nødvendige efter anden lovgivning, jf. nærmere herom afsnit F, pkt. 6.
C.
Lokalplanpligt Bestemmelserne om lokalplanpligt i planlovens § 13 svarer bortset fra nogle redaktionelle ændringer helt til bestemmelserne i kommuneplanlovens § 16. Den praksis, der er udviklet, er derfor fortsat vejledende.
Oplysninger om praksis findes i de »Afgørelser og vejledende udtalelser«, som Planstyrelsen har udsendt siden 1986, og i de kommenterede lovsamlinger: Karnovs Lovsamling og Kommuneplanloven kommenteret af Bendt Andersen og Ole Christiansen (3. udg. 1989).
I det følgende afsnit nævnes de momenter, der indgår i vurderingen af, om der er lokalplanpligt, og nogle grupper af bygge- og anlægsarbejder, hvor der typisk vil være lokalplanpligt.
Opregningen er ikke udtømmende.
1. Lokalplanpligt ved større udstykninger og bygge- og anlægsarbejder m.v.
Efter planlovens § 13, stk. 2, skal der tilvejebringes en lokalplan, før der gennemføres større bygge- eller anlægsarbejder, herunder nedrivninger af bebyggelse.
Afgørelsen af, om der er lokalplanpligt, beror på kommunalbestyrelsens konkrete vurdering . Følgende forhold må indgå  

 i bedømmelsen:
- Ved vurderingen af om en konkret foranstaltning udløser lokalplanpligt, må der først og fremmest lægges vægt på om den fremkalder væsentlige ændringer i det bestående miljø.
- Det må også vurderes, om den konkrete foranstaltning bør ses i en større planlægningsmæssig sammenhæng.
- Det er også et moment, der må indgå i vurderingen, at borgerne  

 skal have lejlighed til at øve indflydelse på planlægningen.
I  

 planlovens formålsbestemmelse er anført, at kommunalbestyrelsen i videst muligt omfang bør inddrage kommunens beboere i planlægningsarbejdet, og det fremgår af såvel bemærkningerne som betænkningen over forslaget til kommuneplanloven, at et af hovedhensynene bag bestemmelsen har været at sikre offentlighedens medindflydelse på planlægningen.
- Endvidere må der tages hensyn til selve omfanget af foranstaltningen.
I bemærkningerne til forslaget til kommuneplanloven siges det, at det ikke er muligt at præcisere kriteriet »større« udstykninger eller bygge- og anlægsarbejder nærmere.
Kriteriet rummer en vis elasticitet, og fortolkningen af ordet »større« må  

 variere under hensyntagen til det pågældende bysamfunds størrelse og karakter.
- Ved lokalplanpligtvurderingen kan det endvidere tages i betragtning, om det pågældende projekt er behandlet i kommuneplanen.
I kommuneplanen kan der fx være taget stilling til placeringen af et bygge- eller anlægsarbejde, således at hensynet til borgernes inddragelse i planlægningen er tilgodeset.
Hvis også de relevante statslige myndigheder har haft lejlighed til at tage stilling til arbejdet, vil tilvejebringelse af lokalplan e.o. kunne undlades.
Eksempler på bygge- og anlægsarbejder , der typisk vil forpligte kommunalbestyrelsen til at tilvejebringe en lokalplan, er etablering af et nyt boligområde, anlæg af omfartsvej i byzone, opførelse af højhuse eller større etageboligbebyggelse, hotelbyggeri o. lign. i et sommerhusområde, større erhvervsbebyggelse og bygninger til offentligt formål og i almindelighed nyopførelse af bebyggelse som led i en byfornyelse.
Opførelse af tæt-lav boligbebyggelse vil i almindelighed  

 forudsætte, at en lokalplan er tilvejebragt.
Opførelse af ny bebyggelse, der i omfang og art ikke afviger væsentligt fra den bebyggelse, der allerede findes i det pågældende område, kan dog som hovedregel foretages uden lokalplan.
Er der tale om byggeri, der skal udføres i etaper, sammenlægges etaperne ved bedømmelse af lokalplanpligten.
Hvis en eller flere mindre bygninger udføres sammen med andre foranstaltninger, som fx vej- og parkeringsanlæg, må lokalplanpligten vurderes på grundlag af det samlede bygge- og anlægsprojekt.
Et moment, der også må spille en rolle i vurderingen, er udformningen af et byggeri fx med hensyn til højde og etageantal, dvs. om byggeriet passer ind i det eksisterende miljø.
Hvis udstykning sker med henblik på gennemførelse af et lokalplanpligtigt bygge- eller anlægsarbejde, skal lokalplanen være gennemført, før udstykningen registreres i matriklen, selvom udstykningen i sig selv ikke ville udløse lokalplanpligt.
Dette følger af udstykningslovens § 20, stk. 1.
Lokalplanpligten gælder også ved større tilbygninger til - eller ombygninger af eksisterende bebyggelse.
Bestemmelsen fortolkes endvidere således, at også en væsentlig ændret anvendelse af bebyggelse eller ubebyggede arealer udløser lokalplanpligt, i samme omfang som nybyggeri.
Det gælder også, selvom ændringen efter kommunalbestyrelsens vurdering vil betyde en miljømæssig forbedring i forhold til den eksisterende anvendelse.
Store nye vejanlæg i og ved byer og bymæssig bebyggelse udløser lokalplanpligt.
Det samme gælder udbygning af eksisterende veje, der bevirker, at vejen får en sådan kapacitetsforøgelse, at det kan sidestilles med etablering af en ny vej.
Regulering af trafikken på det eksisterende vej- og gadenet - herunder flytning af vejtilslutninger og lukning af veje - forudsætter normalt ikke tilvejebringelse af lokalplan.
Der er endvidere lokalplanpligt ved store vejanlæg i og ved rekreative områder, dvs. arealer, der er genstand for en intensiv rekreativ udnyttelse som fx campingpladser, sommerhus- og kolonihaveområder og udflugtsområder.
Samspillet mellem på den ene side vejlovgivningen og ekspropriationsprocesloven og på den anden side planlovens bestemmelser om lokalplanlægning er omtalt under afsnit E, pkt. 2, nr. 4.
Etablering af cykel- og gangstier vil normalt kunne foretages uden tilvejebringelse af lokalplan.
Vindmøller i byer og bymæssig bebyggelse vil normalt udløse lokalplanpligt, bortset fra industriområder.
I det åbne land er der lokalplanpligt for vindmølleparker, dvs. ved opstilling af 8-10 møller.
Konkrete forhold, herunder særligt store vindmøller, kan dog bevirke, at der er lokalplanpligt ved et mindre antal møller.
 Etablering af losse- og fyldpladser kræver normalt en lokalplan.
Der er endvidere lokalplanpligt ved »større« nedrivninger  

 af bebyggelse.
En forudsætning for at nedrivning af bebyggelse kan være lokalplanpligtig er for det første, at bebyggelsen er anvendelig til bolig- og erhvervsformål.
Der vil således ikke være lokalplanpligt ved nedrivning af boligbebyggelse, hvor der efter byfornyelsesloven eller boligtilsynsloven enten er nedlagt forbud mod såvel beboelse som ophold, eller alene er nedlagt forbud mod beboelse, men hvor bebyggelsen ikke lovligt kan anvendes til andet formål.
For nedrivning af erhvervsbebyggelse er det en forudsætning for lokalplanpligt, at bebyggelsen ikke er nedslidt eller utidssvarende.
For det andet må der være tale om »større« nedrivninger.
Ved vurderingen af, om en nedrivning er af et sådant omfang, at der er lokalplanpligt, kan der som udgangspunkt lægges vægt på samme momenter, som ovenfor anført vedrørende nybyggeri m.v.
For så vidt angår selve bygningsmassens størrelse vil lokalplanpligtgrænsen dog som hovedregel ligge noget »højere«  

 ved nedrivning end ved nyopførelse.
Der forudsættes derfor normalt en større bebyggelse for at udløse lokalplanpligt ved nedrivning end ved nyopførelse.
Det skal videre bemærkes, at særlige bevaringsinteresser er sikret varetaget gennem bygningsfredningsloven og ved bevarende lokalplaner.
Bevaringshensynet vil derfor ikke i sig selv kunne været et afgørende moment for lokalplanpligt for så vidt angår den enkelte bygning.
Et bevaringsværdigt miljø indgår derimod i den almindelige vurdering af, om der er lokalplanpligt.
2. Kommunalbestyrelsens pligt overfor den private til  

 at udarbejde lokalplan efter § 13, stk. 3 Planlovens § 13, stk. 3, bestemmer, at i de tilfælde, hvor en ønsket foranstaltning, der kræver udarbejdelse af lokalplan efter lovens § 13, stk. 2, er i overensstemmelse med kommuneplanen, påhviler det kommunalbestyrelsen snarest at udarbejde et forslag til lokalplan og derefter fremme sagen mest muligt.
Hvis der således er overensstemmelse mellem et byggeønske og kommuneplanen, skal kommunalbestyrelsen udarbejde en lokalplan snarest, medmindre kommunen ved nedlæggelse af et § 14-forbud igangsætter en ændring af planlægningen.
Ordet »snarest« må  

 fortolkes således, at kommunalbestyrelsen uden unødigt ophold må tage initiativ til udarbejdelse af et lokalplanforslag, og senest 1 år efter modtagelse af ansøgningen om tilladelse til gennemførelse af den pågældende foranstaltning må have offentliggjort et lokalplanforslag.
Hvis der derimod ikke er overensstemmelse mellem det rejste byggeønske og de overordnede retningslinier, er kommunalbestyrelsen ikke forpligtet til at udarbejde en lokalplan.
Den ovenfor omtalte uoverensstemmelse mellem byggeønske og de overordnede retningslinier kan være tidsmæssig, hvis byggeønsket er i strid med rækkefølgeangivelserne i kommuneplanen, jf. også § 12, stk.
 2.
Efter § 13, stk. 3, kan kommunen forlange, at den, der har interesse i foranstaltningens gennemførelse, yder kommunen bistand ved udarbejdelse af lokalplanen.
Bistanden vil især kunne bestå i udarbejdelse af udkast til bestemmelser i lokalplanen, hvorimod kommunen selv må bekendtgøre lokalplanforslaget.
Kommunalbestyrelsen vil ikke kunne kræve betaling i tilfælde, hvor kommunens tekniske forvaltning selv udfører lokalplanarbejdet.
3. Lokalplanpligt, når en lokalplan, en byplanvedtægt  

 eller en reguleringsplan indeholder nærmere regler om udstykninger eller bygge- eller anlægsarbejder Efter § 13, stk. 4, »ophæves« lokalplanpligten, hvor en  

 byplanvedtægt eller reguleringsplan indeholder nærmere regler om udstykningen eller bygge- eller anlægsarbejdet.
Afgørende for, at betingelsen er opfyldt, er ikke, om der foreligger en lokalplan/byplanvedtægt eller en reguleringsplan for det pågældende areal, men derimod om disse planer indeholder »nærmere regler« om selve det forhold, der betinger lokalplanpligten, dvs. om arealets anvendelse, bebyggelsens placering og omfang, bygningshøjde, vejforhold m.m.
Hvis fx en byplanvedtægt eller en lokalplan udlægger et areal til offentlige formål uden at præcisere nærmere, hvad arealet skal benyttes til, vil der foreligge lokalplanpligt, når kommunalbestyrelsen ønsker at konkretisere det offentlige formål.
Ligeledes vil der foreligge lokalplanpligt efter § 13, stk. 2, hvis en byplanvedtægt eller lokalplan tilkendegiver, at bebyggelse kun må opføres på grundlag af en bebyggelsesplan, eller at bebyggelsesplaner forudsætter et tillæg til planen, før den kan realiseres.
4. Lokalplanpligt til sikring af kommuneplanens  

 virkeliggørelse Efter planlovens § 13, stk. 2, påhviler det kommunalbestyrelsen at tilvejebringe en lokalplan, når det er nødvendigt for at sikre kommuneplanens virkeliggørelse.
Bestemmelsens anvendelsesområde er identisk med forpligtelsen efter lovens § 12, stk. 1, til at virke for kommuneplanens gennemførelse.
Om fortolkningen heraf henvises til kap.
IV, afsnit C, pkt. 2.
D.
Forbud efter § 14 Efter planlovens § 14 kan kommunalbestyrelsen nedlægge forbud mod, at der retligt eller faktisk etableres forhold, som kan hindres ved en lokalplan.
Forbudet kan nedlægges for et tidsrum af indtil et år.
Forhold, som kan hindres ved en lokalplan, er det samme som forhold, der kan reguleres i en lokalplan efter bestemmelserne i § 15.
§ 14-forbudet kan vedrøre både retlige og faktiske dispositioner.
Det svarer til retsvirkningerne af en lokalplan, jf. § 18.
Forbud kan nedlægges for et år, men kan også nedlægges for et kortere tidsrum.
Hvis der nedlægges forbud mod et projekt, der har været længe under behandling i kommunen, må forbudets gyldighedsperiode fastsættes under hensyn til den tid, der allerede er medgået til sagens behandling.
 Et forbud efter § 14 kan påklages efter § 58, stk. 1.
E.
Form og indhold 1. Generelt Planloven indeholder ikke detaljerede krav til en lokalplans form, men nogle krav fremgår indirekte af bestemmelser i loven, og der er i øvrigt en indarbejdet praksis for opdelingen i en tekst med de bindende bestemmelser opstillet i paragraffer eller punkter, et eller flere kort, hvortil der henvises i teksten og redegørelse i tilknytning til planen.
 På to punkter er der foretaget en ændring af reglerne i planloven.
Det er for så vidt angår oplysningerne om planens retsvirkninger, som skal være indeholdt i planen (ligesom formålsangivelsen). Oplysning om planens retsvirkninger skulle efter kommuneplanloven alene gives i en beskrivelse af lokalplanforslaget i forbindelse med offentliggørelsen af forslaget.
Desuden er kravet om oplysning om, hvorvidt lokalplanens virkeliggørelse er afhængig af tilladelser eller dispensationer fra andre myndigheder end kommunalbestyrelsen flyttet fra lokalplanen til den ledsagende redegørelse.
Lokalplaner tilvejebragt efter planlovens regler skal således indeholde oplysninger om planens formål og retsvirkninger (§ 15, stk.
forholder sig til kommuneplanen og øvrig planlægning for området (§ 16, stk. 1) samt om virkeliggørelsen er afhængig af tilladelser eller dispensationer fra andre myndigheder (§ 16, stk. 2). For lokalplanforslag i kystnærhedszonen gælder særlige krav, jf. særligt § 5,  stk. 1, og § 8 i kystcirkulæret, jf. nedenfor  

 pkt. 4.
Angivelsen af lokalplanens formål har betydning i forbindelse med fastlæggelsen af grænserne for kommunalbestyrelsens kompetence til at dispensere fra planen, jf. herom under afsnit G.
2. Lokalplanens retningslinier Planlovens § 15, stk. 2 indeholder et katalog over emner, der kan reguleres i lokalplan.
Kataloget svarer helt til det, der fandtes i kommuneplanlovens § 18, stk. 1.
Lokalplanens bestemmelser skal have hjemmel i § 15- kataloget og de skal have en planmæssig begrundelse.
Eksempler herpå er særligt nævnt under nr. 8, men kravet om en saglig byplanmæssig begrundelse gælder for alle lokalplanretningslinier.
 De enkelte emner er:
Nr. 1 Overførsel til byzone eller sommerhusområde af arealer som planen omfatter Arealer, der i henhold til den tidligere gældende lovgivning er overført til byzone eller sommerhusområde, bevarer denne status, jf.
§ 34 Siden ikrafttrædelsen af kommuneplanloven har overførsel fra landzone til byzone eller sommerhusområde alene kunnet ske ved bestemmelse herom i en lokalplan.
Kommunalbestyrelsen tilvejebringer lokalplanen.
Tilbageførsel af arealer til landzone sker ved kommunalbestyrelsens beslutning på grundlag af kommuneplanen eller efter ejerens begæring og ikke ved lokalplan, jf. kap.
IX.
Lokalplaner for landzonearealer I nogle tilfælde vil det være naturligt, at det geografiske område for en lokalplan ikke overføres til byzone eller sommerhusområde.
Det gælder typisk, hvor en lokalplan regulerer anlæg i det åbne land, fx en knallertbane, en golfbane, en offentlig badestrand med tilkørsels-, parkerings- og sanitære anlæg eller et stisystem.
Ligeledes bør fx lossepladser og mindre flyvepladser i det åbne land bibeholdes i landzone.
I langt de fleste tilfælde af byggeri og anlæg er det imidlertid åbenbart, at der må ske overførsel til byzone eller sommerhusområde.
En egentlig byudvikling må således forudsætte, at arealet bliver byzone.
Men der kan fx være behov for en lokalplanlægning af udstyknings, vej- og bebyggelsesforholdene i et eksisterende mindre landsbysamfund, hvor det ikke er hensigtsmæssigt, at den nødvendige planlægning tillige medfører en ændret zonestatus.
Hvis der derimod er tale om udlæg af et større areal til bymæssig bebyggelse i forbindelse med et eksisterende landsbysamfund, må planlægningen medføre en ændring af zonestatus.
 Regionplanen kan indeholde retningslinier om visse projekter o.
lign., der forudsætter byzonestatus, jf. kap.
III, afsnit B, pkt. 1.
Uden for landsbyer kan en lokalplan for arealer i landzone, der skal anvendes til jordbrugsformål, ikke indeholde bestemmelser efter planlovens § 15, stk. 2, nr. 3, 6, 8 eller 9, jf. § 15, stk. 5, jf.
nærmere nedenfor pkt. 3 under omtalen af særlige bestemmelser om indholdet i nogle lokalplaner.
Gennemførelsen af en landzonelokalplan indebærer, at landzonekompetencen overgår til kommunalbestyrelsen, jf. § 35, stk.
 2.
Nr. 2 Områdets anvendelse, herunder om at nærmere angivne arealer forbeholdes til offentlige formål Ved »områdets anvendelse« forstås en generel angivelse af  

 områdets anvendelse, fx til parcelhusbebyggelse, etageboligbebyggelse eller industriformål.
Nr. 2 adskiller sig herved fra nr. 8 og 9, der muliggør en detaljeret regulering af bebyggelse og ubebyggede arealer.
Efter nr. 2 kan der i en lokalplan foretages arealreservationer til offentlige formål.
Sikringen af et areal til offentlige formål medfører, at kommunen på grundejerens begæring må overtage arealet efter reglerne i lovens § 48. Nr. 2 omhandler både statslige, amtskommunale og primærkommunale formål, men også formål med almen karakter kan i øvrigt være omfattet af nr. 2. Når kommunalbestyrelsen udlægger et areal til offentlige formål af hensyn til en statslig eller amtskommunal myndighed, bør kommunen sikre sig, at den pågældende myndighed vil overtage arealet, hvis kommunen bliver forpligtet til det.
Det offentlige formål behøver ikke at være specificeret nærmere.
Det er fastslået i en højesteretsdom om den tilsvarende bestemmelse i byplanloven (Ugeskrift for Retsvæsen 1952/781). Men en uspecificeret reservation til offentlige formål kan ikke danne grundlag for ekspropriation efter § 47 eller opfylde en eventuel lokalplanpligt efter § 13, stk. 2.
Når kommunalbestyrelsen tilvejebringer en lokalplan for et område, der hidtil har været anvendt til blandet bolig- og erhvervsbebyggelse, hvorefter området fremtidig skal anvendes til boligbebyggelse, bør kommunalbestyrelsen være opmærksom på de begrænsede muligheder for at dispensere efter planlovens § 19. Hvis det ikke er kommunalbestyrelsens hensigt så hurtigt som muligt at omdanne det pågældende område til et rent boligområde, kan kommunalbestyrelsen optage bestemmelser i lokalplanen, der gør det muligt uden tilvejebringelse af en ny lokalplan at tillade genopførelse, fx efter brand, af tidligere lovligt, eksisterende erhvervsbebyggelse.
Nr. 3 Ejendommes størrelse og afgrænsning Efter nr. 3 kan der i en lokalplan fastsættes bestemmelser, der har betydning ved udstykning og andre matrikulære forandringer.
Opdeling i ejerlejligheder kan ikke reguleres efter nr. 3, men opdelingen kan være i strid med bestemmelser om lejlighedsstørrelser efter nr. 7.
Efter nr. 3 kan der fastlægges en udstykningsplan, der viser de enkelte parcellers afgrænsning og størrelse.
Men bestemmelserne kan også være udformet som mindstegrundstørrelser og mindstefacadelængder grundstørrelse.
For så vidt angår lokalplaner, der omfatter enfamiliehuse, henledes opmærksomheden på bestemmelserne i byggelovens § 10 A, jf.
Bygge- og Boligstyrelsens vejledning nr. 122 af 5. juli 1991.
Nr. 4 Vej- og stiforhold og andre forhold af færdselsmæssig betydning, herunder om adgangsforholdene til færdselsarealer med henblik på adskillelse af trafikarterne Udtrykket »vej- og stiforhold« omfatter beliggenheden, retningen  

 og bredden (længde- og tværprofilet) af en vej eller andet færdselsareal, nedlæggelse af en vej eller sti og fastlæggelse af byggelinier, hjørneafskæringer, oversigtsarealer og vejtilslutninger, herunder om niveaufri skæringer af krydsende veje og andre færdselsarealer.
En bestemmelse i lokalplan om nedlæggelse af en vej eller sti indebærer dog ikke, at vejen eller stien dermed er nedlagt.
Nedlæggelsen må gennemføres enten ved anvendelse af vejlovgivningens regler eller ved ekspropriation efter § 47. Hvis en privat fællesvej derimod er endeligt fastlagt i en lokalplan, skal vejen ikke udlægges efter bestemmelserne i lov om private fællesveje.
 Ordene »andre forhold af færdselsmæssig betydning« omfatter  

 bl.a.
bestemmelser om adskillelse af trafikarterne (bilvej, cykelsti, vejside eller holdebanearealer langs vejbane), etablering af vendepladser og regulering af hegning mod vej.
De nævnte bestemmelser vedrører typisk kommunens egne vejanlæg, medmindre lokalplanen udarbejdes efter aftale med vejbestyrelsen for et overordnet vejanlæg.
Om forholdet til de overordnede veje i øvrigt (statsveje og Særligt om samspillet mellem på den ene side vejlovgivningen og ekspropriationsprocesloven og på den anden side planlovens bestemmelser om lokalplanlægning I samlebekendtgørelsens § 12 er der fastsat særlige bestemmelser om lokalplanlægning i forbindelse med statslige og amtskommunale vejanlæg.
Reglerne er en videreførelse af retningslinierne i det tidligere samlecirkulære til kommuneplanloven.
Kommunerne skal herefter lægge vejanlægget til grund for lokalplanlægningen.
Det samme gælder ved sideanlæg for de i projektet fastlagte retningslinier af vejteknisk og færdselsmæssig betydning, fx om belysning og standardiserede servicebygninger.
Lokalplanlægningen omfatter således alene en regulering af de arealer, der grænser til det ved projektet fastlagte område.
Det er en forudsætning for, at reglerne kan virke hensigtsmæssigt, at der etableres et samarbejde mellem kommunalbestyrelsen og anlægsmyndighed/ekspropriationsmyndighed, herunder at kommunalbestyrelsen i disse sager fremmer lokalplanarbejdet mest muligt.
I vejlovgivningen er der fastsat bestemmelser, der sikrer, at kommunalbestyrelsen inddrages i beslutninger om overordnede vejprojekter.
Planlovens bestemmelser om lokalplanlægning finder anvendelse i forbindelse med både kommuneveje, landeveje og hovedlandeveje, medmindre andet udtrykkeligt er fastsat ved lov.
Hvis gældende lokalplaner eller byplanvedtægter allerede regulerer forholdene, må en ny lokalplan gennemføres, hvis vejprojektet har ændret forudsætningerne for den gældende plan eller vedtægt, medmindre overensstemmelse lovligt kan opnås ved dispensation efter planlovens § 19.
Ved vejanlæg, der gennemføres efter ekspropriationsprocesloven, skal den afsluttende ekspropriationsforretning for den enkelte etape normalt afvente lokalplanens endelige vedtagelse.
Såfremt kommunen efter behandling af lokalplanforslaget fremsætter ønske om ændringer i vejprojektet, skal ekspropriationskommissionen/vejbestyrelsen lade dette ønske indgå ved godkendelse/fastlæggelse af det endelige projekt.
Såfremt ekspropriationskommissionen/vejbestyrelsen efter lokalplanens endelige vedtagelse og offentliggørelse træffer beslutning om ændring af det projekt, som har været grundlag for lokalplanen, og ændringen er så væsentlig, at den indebærer en fravigelse fra lokalplanen, kan ekspropriationen ikke afsluttes (med retsvirkning for de berørte medfør af den kompetence, der er tillagt kommunalbestyrelsen ved planlovens § 19, eller en ny lokalplan med grundlag i det ændrede projekt er endelig vedtaget og offentliggjort.
Bemærkningen ovenfor om gældende lokalplaner eller byplanvedtægter finder tilsvarende anvendelse.
Iværksættelse af anlægsarbejder kan ikke ske før lokalplanen er endelig vedtaget, jf. dog planlovens § 17, stk. 2, hvorefter kommunalbestyrelsen under visse forudsætninger kan tillade, at anlægsarbejder, der er i overenstemmelse med et offentliggjort forslag til lokalplan, påbegyndes efter udløbet af indsigelsesfristen.
Eventuelle konflikter i forbindelse med lokalplanlægningen for de til vejen tilgrænsede arealer løses efter reglerne i planlovens § 29, der omhandler indsigelser mod lokalplanforslag fra regionplanmyndighed og statslige myndigheder, fx vejmyndigheder, fredningsmyndigheder m.v.
Nr. 5 Beliggenhed af spor- og ledningsanlæg, herunder til elforsyning Efter nr. 5 kan der fastsættes bestemmelser i en lokalplan om placeringen af spor- og ledningsanlæg, herunder elmasttraceer og transformatorstationer, men ikke om den tekniske udførelse af disse anlæg.
 Ordet »beliggenhed« omfatter også beliggenheden i forhold til  

 terræn.
En lokalplan kan derfor foreskrive, at elforsyningen til et område skal ske gennem jordkabler i stedet for luftledninger.
Nr. 6 og 7 Bebyggelsers beliggenhed på grundene, herunder om den terrænhøjde, hvori en bebyggelse skal opføres Bebyggelsers omfang og udformning, herunder med henblik på regulering af boligtætheden Ordet »bebyggelser« i nr. 6 og 7 omfatter såvel egentlige  

 bygninger som andre faste konstruktioner og anlæg, der i byggelovgivningen omfattes af begrebet bebyggelse.
Nr. 6 og 7 giver hjemmel for lokalplanbestemmelser, der fastlægger byggefelter eller en egentlig bebyggelsesplan.
Men der kan også i en lokalplan fastsættes en maksimal bebyggelsesprocent, som gælder for den enkelte ejendom.
For industriområder kan der foreskrives et maksimalt rumindhold af bebyggelsen (den såkaldte kubikmeter-regel) kombineret med en bestemmelse om, at det bebyggede areal ikke må overstige en vis procentdel af grundens areal.
Bestemmelser om en gennemsnitlig bebyggelsesprocent for et område, der kan være hensigtsmæssige rammebestemmelser i kommuneplanen, bør ikke anvendes i lokalplaner, medmindre der på anden måde fastsættes bestemmelser, der regulerer byggemulighederne på den enkelte ejendom.
 Er det ikke tilfældet, gælder de almindelige regler i byggeloven.
Lokalplaner, der kun indeholder rammer for byggemulighederne, opfylder heller ikke lokalplanpligten, og det kan derfor være nødvendigt at tilvejebringe en ny lokalplan, hvis der skal opføres lokalplanpligtigt byggeri.
Bestemmelser i en lokalplan om den terrænhøjde (kote), hvori bebyggelsen skal lægges, erstatter og supplerer de generelle bestemmelser herom i bygningsreglementet.
Bestemmelser om mindste byggekoter kan anvendes i kystområder med henblik på at hindre omfanget af skader ved stormflod.
Med hjemmel i nr. 7 kan der foreskrives en bestemt ydre fremtræden af en ny bebyggelse ud fra arkitektonisk- æstetiske hensyn, fx med hensyn til højder, tagformer og facadeudformning, herunder skiltning.
Bestemmelserne skal fastsættes i lokalplanen.
Det vil sige, at planen ikke kan nøjes med at foreskrive, at fx facadeudformningen skal godkendes af kommunalbestyrelsen.
Nr. 7 hjemler også lokalplanbestemmelser om lejlighedsstørrelser i en etageboligbebyggelse og butiksstørrelser.
Der kan ikke i en lokalplan fastsættes bestemmelser, som regulerer de byggetekniske/konstruktive forhold samt boligindretningsmæssige forhold, eller som angiver en udvidelse af byggelovgivningens anvendelsesområde.
Nr. 8 Anvendelse af de enkelte bygninger Efter nr. 8 kan der i en lokalplan fastsættes detaljerede bestemmelser om anvendelsen af de enkelte bygninger.
Byplanmæssigt begrundede anvendelsesbestemmelser kan fx være bestemmelser, der skal sikre, at et område anvendes miljømæssigt forsvarligt både inden for området og i forhold til omgivelserne.
Den planlægningsmæssige begrundelse kan også være hensynet til at sikre tilfredsstillende trafikale forhold, hensynet til at undgå en trafikal, støjmæssig belastning af et område eller hensynet til bevaring af ældre bygninger eller bebyggelsens karakter.
Specielt for så vidt angår behandlingen af detailhandelen i lokalplanlægningen kan henvises til »Kommuneplanorientering nr. 13.
 Detailhandelen i den fysiske planlægning (1985)» kapitel 5.
En lokalplan bør ikke gøres mere detaljeret, end formålet med planen kræver.
Det kan således være uhensigtsmæssigt, at en lokalplan er knyttet for stærkt til et bestemt projekt, hvis projektet senere opgives.
Anvendelsesbestemmelser, der kun tillader en meget begrænset udnyttelse af en ejendom, kan efter omstændighederne være ugyldige eller kan give den pågældende grundejer krav på erstatning eller overtagelse af ejendommen efter princippet i planlovens § 48.
Spørgsmålet om, hvor detaljeret en plan kan være, har bl.a. været fremme i en landsretsdom, der angik en byplanvedtægt.
Efter denne måtte den pågældende ejendom kun med byrådets tilladelse anvendes til andet end hotel, restaurationsvirksomhed, pensionat eller lignende.
 Det blev antaget, at tillægget havde hjemmel i byplanlovens § 2, stk.
2, nr. 5. Endvidere blev det antaget, at det ikke var udelukket, at grundlovens § 73 kunne give hjemmel for erstatning, når ganske særlige hensyn talte herfor.
I det foreliggende tilfælde fandtes der dog ikke lidt noget tab, der kunne berettige til erstatning efter denne bestemmelse (Ugeskrift for Retsvæsen 1979/939).
Nr. 9 Udformning, anvendelse og vedligeholdelse af ubebyggede arealer, herunder om terrænregulering, hegnsforhold, bevaring af beplantning og beplantningsforhold i øvrigt samt belysning af veje og andre færdselsarealer Angivelse af terrænregulering betyder, at der i en lokalplan kan foreskrives en bestemt terrænregulering som betingelse for bebyggelse, eller lokalplanen kan forbyde, at der foretages terrænregulering.
Sådanne bestemmelser i en lokalplan fortrænger byggelovens bestemmelser, jf. byggelovens § 13, stk. 2.
Nr. 10 Bevaring af landskabstræk i forbindelse med bebyggelse af et område, der inddrages til bymæssig bebyggelse eller sommerhusbebyggelse Formålet med nr. 10 har været, at en lokalplan skal kunne hindre, at landskabstræk ødelægges i forbindelse med byggemodningen af et nyt område.
Nr. 11 Tilvejebringelse af eller tilslutning til fællesanlæg i eller uden for det af planen omfattede område som betingelse for ibrugtagen af ny bebyggelse Udtrykket »anlæg« omfatter fælles opholds- eller  

 parkeringsarealer for flere selvstændige ejendomme.
Det kan være tekniske (fælles)anlæg såsom en fælles varmecentral, et fælles antenneanlæg for TV-modtagelse eller et fælles garageanlæg.
Der kan ikke stilles krav til fællesantenneanlæg om tilslutning til hybridnettet.
Fællesanlæg kan også være særlige bygninger til fælles formål, fx fælles vaskeri, selskabslokaler, hobbyrum og børneinstitutioner.
Lokalplanen kan gøre det til en betingelse for ibrugtagen af ny bebyggelse, at de pågældende anlæg er etableret.
Dispensation fra betingelsen kan gøres betinget af, at ansøgeren over for kommunen stiller sikkerhed for en forholdsmæssig del af de forventede omkostninger ved den senere etablering af anlægget.
Særligt om tilslutningspligt til kollektive varmeforsyningsanlæg Såvel planloven som varmeforsyningsloven giver kommunalbestyrelserne hjemmel til at beslutte, at ny bebyggelse ved ibrugtagningen skal tilsluttes et kollektivt varmeforsyningsanlæg.
Efter planlovens § 15, stk. 2, nr. 11 , kan der i en lokalplan optages bestemmelse om »tilvejebringelse af eller tilslutning til fællesanlæg i eller uden for det af planen omfattede område som betingelse for ibrugtagning af ny bebyggelse.« Planlovens regler tilgodeser det planlægningsmæssige aspekt og kan således finde anvendelse på et tidspunkt, der ligger forud for de meget konkrete vurderinger, der er en forudsætning for anvendelse af varmeforsyningslovens regler.
Efter varmeforsyningsloven kan der først pålægges tilslutningspligt  

 i forbindelse med - og på grundlag af kommunalbestyrelsens godkendelse af et projekt for et kollektivt varmeforsyningsanlæg.
Tilslutningspligt kan kun pålægges, hvis den pågældende bebyggelse, der skal tilsluttes det kollektive varmeforsyningsanlæg, kan opnå forsyning fra anlægget ved byggeriets ibrugtagning, idet den pågældende bygning må forventes at blive opført uden eget fyringsanlæg.
Såfremt det af et projekt for et kollektivt varmeforsyningsanlæg fremgår, at varmeforsyning fra anlægget først vil blive etableret efter det tidspunkt, hvor byggeriet kan tages i brug, kan der ikke pålægges tilslutningspligt efter varmeforsyningsloven, medmindre der uden udgift for ejeren etableres en midlertidig varmeforsyning.
De to regelsæt må betragtes som supplerende hinanden.
Planlovens bestemmelse kan anvendes umiddelbart af kommunerne på et meget tidligt stadium i den kommunale planlægning.
Er kommunerne så langt i deres varmeplanlægning, at varmeforsyningslovens bestemmelser kan anvendes, anbefales det, at kommunerne benytter denne lovs hjemmel.
I det omfang planloven anvendes, bør pligten pålægges således, at den angår pligt til at tilslutte sig et kollektivt varmeforsyningsanlæg uden specifikation af, om opvarmningsformen er naturgas eller fjernvarme.
Dette fastlægges efterfølgende i varmeplanlægningen.
Det bemærkes, at opvarmning med naturgas er omfattet af reglerne om kollektiv varmeforsyning, hvorimod elopvarmning ikke er det.
Uanset efter hvilken lov kommunalbestyrelserne træffer beslutning om tilslutningspligt, må retsvirkningerne være de samme.
Varmeforsyningslovens regler om grundejernes rettigheder og pligter må være afgørende.
Det skyldes, at de yder grundejerne større beskyttelse end planloven, hvis reguleringer som udgangspunkt må betragtes som almindelige erstatningsfrie reguleringer.
Hvad indebærer tilslutningspligten? Efter varmeforsyningsloven indebærer pålæg af tilslutningspligt  

 ikke en forpligtelse til at skulle aftage varme fra anlægget.
Derimod indebærer tilslutningspligten pligt til at betale et eventuelt tilslutningsbidrag samt at betale årlige faste afgifter i overensstemmelse med det pågældende selskabs anmeldte priser og betingelser.
Desuden kan forsyningsselskaber etablere de tekniske anlæg, stikledninger m.v., som skal etableres af selskabet som forudsætning for ejendommens tilslutning.
 En tilslutningspligt efter planloven , såvel dennes § 15, stk. 2,  

 nr.
 11, som § 43 er af samme indhold.
Hvad er konsekvensen af, at det kollektive varmeforsyningsanlæg ikke eksisterer ved byggeriets ibrugtagelse? I henhold til varmeforsyningsloven skal kommunen og forsyningsselskabet, hver med halvdelen, uden ekstra udgift for brugerne sikre bebyggelsen en midlertidig varmeforsyning, såfremt etableringen af det kollektive varmeforsyningsanlæg forsinkes i forhold til den i projektet fastsatte tidsfrist.
 Grundejere, hvis ejendomme i henhold til planlovens § 15, stk. 2, nr.
11, eller § 43 er omfattet af et krav om tilslutning til et kollektivt varmeforsyningsanlæg, som endnu ikke eksisterer, har krav på en lignende retsstilling som den, der er tillagt grundejerne i varmeforsyningsloven.
Ejeren af ejendommen kan derfor kræve, at forsyningsselskabet installerer et midlertidigt varmeforsyningsanlæg til bebyggelsen uden ekstra udgift for ejeren.
Udgifterne til det midlertidige anlægs etablering dækkes, hver med halvdelen, af kommunen og forsyningsselskabet.
Hvis kommunen ikke vil imødekomme ejerens krav, må den meddele dispensation fra lokalplanen.
En dispensation indebærer, at der herefter ikke er tilslutningspligt på ejendommen.
Klageregler Klage over tilslutningspligt pålagt i medfør af varmeforsyningsloven behandles efter varmeforsyningslovens regler.
Klage over bestemmelser om tilslutningspligt i en lokalplan skal derimod behandles af Planstyrelsen efter reglerne i planlovens § 58, stk. 1 Nr. 12  Foretagelse af afskærmningsforanstaltninger såsom  

 anlæg af beplantningsbælte, støjvold, mur o.lign som betingelse for ibrugtagen af ny bebyggelse eller ændret anvendelse af ubebygget areal Nr. 12 omfatter ikke kun støjafskærmning, men også æstetisk begrundede afskærmningsforanstaltninger fx ved en ny losseplads eller oplagsplads.
Efter byggelovens § 4, stk. 3, kan der inden påbegyndelsen af et byggearbejde stilles krav om sikkerhed for udførelse af afskærmningsforanstaltninger, der er forlangt i en lokalplan, som betingelse for ibrugtagen af ny bebyggelse.
Nr. 13 Oprettelse af grundejerforeninger for nye haveboligområder, erhvervsområder eller områder for fritidsbebyggelse, herunder om medlemspligt og om foreningens ret og pligt til at forestå etablering, drift og vedligeholdelse af fællesarealer og fællesanlæg Der kan henvises til Planstyrelsens vejledning i kommuneplanlægning nr. 7 »Grundejerforeninger og lokalplanlægning« (1983).
Nr. 14 Bevaring af eksisterende bebyggelse, således at bebyggelsen kun med tilladelse fra kommunalbestyrelsen må nedrives, ombygges eller på anden måde ændres Samfundets særlige interesse i at værne den bygningskulturelle arv er baggrunden for bygningsfredningsloven.
For de fredede bygninger indeholder bygningsfredningsloven en række bestemmelser, hvorefter der kræves Planstyrelsens tilladelse til bygningsarbejder, der går ud over almindelig vedligeholdelse samt tilladelse til hele eller delvise nedrivninger.
 I det generelle bevaringsarbejde spiller planloven en central rolle.
Dette understreges ved, at bevaringshensynet indgår i lovens formålsbestemmelse.
Gennem en registrering af bebyggelser og bymiljøer kan der på et tidligt tidspunkt i planlægningsovervejelserne tilvejebringes et grundlag for overvejelser, dels om gennemførelse af bygningsfredninger efter bygningsfredningsloven, dels om fastlæggelse af rammer for bevaring i kommuneplanen og bestemmelser herom i lokalplaner.
Planstyrelsen har udviklet en kortlægnings- og registreringsmetode, der er benyttet som grundlag for den serie af kommuneatlas, som styrelsen udgiver i samarbejde med kommunerne.
Kortlægningens resultater kan anvendes i forbindelse med udarbejdelse af bevarende lokalplaner.
Se også kap.
 IV, afsnit B, pkt. 4, om bevaring og bymidteplanlægning.
Når det i en lokalplan er bestemt, at en bebyggelse ikke må nedrives uden tilladelse fra kommunalbestyrelsen, og tilladelsen nægtes, kan ejeren efter § 49 forlange ejendommen overtaget af kommunen mod erstatning.
Overtagelsespligten påhviler dog kun kommunen, hvis der er et væsentligt misforhold mellem ejendommens afkastningsgrad og afkastningsgraden for ejendomme med en lignende beliggenhed og benyttelse, som ikke er omfattet af et nedrivningsforbud.
Overtagelsespligten eksisterer kun, hvis tilladelse til nedrivning afslås, ikke ved afslag på en ansøgning om tilladelse til at ombygge eller ændre bebyggelsen.
Spørgsmålet om berettigelsen af et overtagelseskrav afgøres af taksationsmyndighederne efter lov om offentlige veje, jf. § 50. Se også kap.
X, afsnit B.
Nr. 15 Friholdelse af et område for ny bebyggelse, når en bebyggelse kan blive udsat for sammenstyrtning, oversvømmelse eller anden skade, der kan medføre fare for brugernes liv, helbred eller ejendom Bestemmelsen kan fx finde anvendelse i stormflodstruede områder, jf.
afsnit XI i Ministeriet for Offentlige Arbejders betænkning af januar 1984 om stormflodsforsikring, og for arealer, hvor der p.g.a.
forurening fra affaldsdepoter kan være fare for brugerne af bebyggelsen.
Nr. 16 Ophør af gyldigheden af udtrykkeligt angivne tilstandsservitutter, hvis servituttens opretholdelse vil være i strid med lokalplanens formål, og hvis servitutten ikke vil bortfalde som følge af § 18 Der henvises til kap.
XI.
Nr. 17 Sammenlægning af lejligheder i eksisterende  

 boligbebyggelse, Nr. 18 Isolering af eksisterende boligbebyggelse mod støj og Nr. 19 Forbud mod større byggearbejder på eksisterende bebyggelse, således at sådanne arbejder kun kan udføres med kommunalbestyrelsens tilladelse eller efter krav fra en offentlig myndighed med hjemmel i lovgivningen Planlovens § 15, stk. 2, indeholder i nr. 7 hjemmel til, at der i en lokalplan kan fastsættes bestemmelser om bebyggelsers omfang og udformning, herunder til regulering af boligtætheden.
Der kan således blandt andet fastsættes bestemmelser om lejlighedsstørrelser, når det sker som led i reguleringen af boligtætheden.
Ved nr. 17, er det præciseret, at der i en lokalplan også kan træffes bestemmelser om sammenlægning af lejligheder i eksisterende boligbebyggelse.
I nr. 18, er det præciseret, at der i en lokalplan kan træffes bestemmelser om isolering mod støj.
Efter denne bestemmelse kan der i en lokalplan fastsættes en dB(A)- grænse, som skal være gældende indendøre efter gennemført støjisolering.
En lokalplan indebærer ikke handlepligt, og vedtagelsen af en lokalplan er ikke til hinder for, at den hidtidige lovlige anvendelse af en ejendom kan fortsætte.
Realiseringen af en lokalplan sker derfor normalt først, når grundejerne selv ønsker af opføre ny bebyggelse, ombygge eller ændre anvendelse af ejendommene.
 Efter bestemmelserne i byfornyelseslovens § 7, stk. 2, 1. og 2.
punktum, kan kommunalbestyrelsen imidlertid i en byfornyelsesbeslutning forlange visse nærmere angivne lokalplanbestemmelser om bebyggelsen og dens anvendelse opfyldt.
Den særlige betydning af disse bestemmelser er, at kommunalbestyrelsen kan få iværksat en gennemførelse af lokalplanen.
Bestemmelsen i stk. 1, nr. 19, giver mulighed for i en lokalplan at træffe bestemmelse om, at der ikke må foretages større byggearbejder (ombygninger og moderniseringer) på eksisterende bebyggelse, uden at det sker enten med kommunalbestyrelsens tilladelse eller efter krav fra en offentlig myndighed med hjemmel i lovgivningen.
Formålet med denne bestemmelse er at hindre, at der sker et samfundsmæssigt spild, og at en ønskelig byfornyelse fordyres unødvendigt.
Kommunalbestyrelsen må ved afgørelsen af, om der skal meddeles tilladelse i et konkret tilfælde, tage hensyn til, om bebyggelsen kan forventes bibeholdt så længe, at byggearbejderne er rimelige.
Ved bedømmelsen af, om der er tale om større byggearbejder, må der tages hensyn til omkostningerne ved de pågældende arbejder i forhold til værdien af den eksisterende bebyggelse.
Bestemmelsen skal give kommunalbestyrelsen en mulighed for at forhindre ombygninger og moderniseringer, der ikke vil kunne hindres efter de almindelige regler i planlovens § 18.
Hvis kommunalbestyrelsen ved en sådan lokalplanbestemmelse hindrer en ønsket modernisering, kan ejeren under visse betingelser forlange ejendommen overtaget mod erstatning af kommunen efter bestemmelsen i planlovens § 49, stk. 3.
3. Særlige bestemmelser om indholdet i nogle  

 lokalplaner Efter planlovens § 15, stk. 3 skal en lokalplan for et område, der overgår til byformål eller til sommerhusbebyggelse, indeholde bestemmelser til sikring af de forhold, der er nævnt i stk. 2, nr.
 2-4.
Bestemmelsen, der er identisk med § 18, stk. 2 i kommuneplanloven, fastsætter minimumskravene til lokalplaner for arealer, der skal skifte anvendelse til et byformål eller sommerhusbebyggelse.
De skal indeholde de nødvendige bestemmelser om områdets anvendelse, udstyknings- og vejforhold.
Efter planlovens § 15, stk. 4, kan en lokalplan for et landzoneområde bestemme, at lokalplanen erstatter de tilladelser efter § 35, stk. 1, som er nødvendige for lokalplanens virkeliggørelse.
Se i øvrigt om »bonus« afsnit F, pkt. 6.
Bestemmelsen i planlovens § 15, stk. 5 fastsætter en begrænsning i, hvad der kan reguleres i landzonelokalplaner for arealer uden for landsbyer, der fastlægges til jordbrugsmæssig anvendelse.
Sådanne lokalplaner kan ikke indeholde bestemmelser efter stk. 2, nr. 3 (om ejendommes størrelse og afgrænsning), nr. 6 (om bebyggelsers 9 (om udformning og anvendelse af de ubebyggede arealer).
Begrænsningen, der skyldes hensynet til landbrugets driftsforhold, gælder kun uden for landsbyer.
Ved landsbyer forstås ifølge bemærkningerne til lovforslaget samlede bebyggelser i landzone, der er omfattet af en lokalplan, eller som er entydigt afgrænset i en kommuneplan, jf. bestemmelsen i § 35, stk. 3, nr. 2.
 Arealerne skal endvidere fastlægges til jordbrugsmæssig anvendelse.
En lokalplan for fx et teknisk anlæg eller særlige industrier i landzone er således ikke omfattet af begrænsningen.
Hvis en lokalplan åbner mulighed for en flersidig arealanvendelse, gælder undtagelsesbestemmelsen i § 15, stk. 5, for landzonearealer, der fastlægges til jordbrugsmæssig anvendelse.
4. Redegørelsen Efter lovens § 16, stk. 1 skal en lokalplan ledsages af en redegørelse for, hvorledes planen forholder sig til kommuneplanen og øvrig planlægning for området.
Redegørelsen skal indeholde en beskrivelse af såvel den eksisterende som den planlagte arealanvendelse inden for lokalplanområdet og de tilgrænsende arealer, som forslaget har miljø- og planmæssige konsekvenser for lokalplanvejledning, information nr. 2, 1989.
Kravet om en redegørelse for lokalplanens sammenhæng med kommuneplanen og den øvrige planlægning , herunder regionplanlægningen er begrundet i, at offentligheden og andre myndigheder skal have mulighed for at vurdere planforslaget uden omfattende undersøgelser og indhentning af supplerende oplysninger.
Ved »øvrig planlægning for området« forstås ifølge  

 bemærkningerne til lovforslaget som nævnt regionplanlægning, relevant sektorplanlægning, eventuelle landsplandirektiver og statslige anlægsbeslutninger.
Efter § 16, stk. 2 skal redegørelsen angive, om lokalplanens virkeliggørelse er afhængig af tilladelser eller dispensationer fra andre myndigheder end kommunalbestyrelsen.
Redegørelsen for de nødvendige tilladelser eller dispensationer er begrundet i et hensyn til de borgere, der vil disponere i tillid til lokalplanens bestemmelser.
Manglende eller mangelfulde oplysninger vil efter omstændighederne kunne påføre kommunen et erstatningskrav.
Efter § 8 i kystcirkulæret (cirk. nr. 215 af 19. december 1991) stilles der særlige krav til redegørelsen til lokalplanforslag for bebyggelse og anlæg i kystnærhedszonen .
Således skal den visuelle påvirkning af omgivelserne vurderes, både hvor der er tale om forudgående planlægning, hvor myndighedernes interesser og ønsker præciseres i forbindelse med potentielle projekter, og i situationer, hvor der foreligger et konkret projekt.
Ved bygningshøjde over 8 m skal årsagen til den større højde begrundes.
Der skal endvidere redegøres for andre forhold, der er væsentlige for varetagelsen af natur- og fritidsinteresser, fx hvordan adgangsforholdene til kysten sikres og naturværdierne beskyttes.
Det er ikke muligt generelt at opstille specifikke krav til lokalplanforslagets udvidede redegørelse.
Kravene til visualiseringen må afhænge af, hvilken karakter det konkrete område har, og hvilket anlæg det drejer sig om.
Generelt må der kræves mere af visualiseringen i lokalplaner, jo tættere ved kyst/fjord og anden natur det lokalplanlagte område er beliggende.
Ved større bebyggelse i fx udbyggede områder eller enestående naturområder kan det være nødvendigt at foretage en mere omfattende analyse, fx en kontekstanalyse, jf. publikationen »Høje huse og byarkitektur«.
Den visuelle vurdering skal illustrere den nye bebyggelses eller nyanlæggets samspil med omgivelserne, oplevet både tæt på og på afstand, således at påvirkningen af omgivelserne/naturen klart illustreres.
I de ofte meget åbne kystegne vil et nyanlæg have stor indflydelse på landskabsbilledet.
I kystbyer kan både byens helhedsbillede og dens placering i omgivelserne påvirkes afgørende af nye bebyggelser og anlæg.
Den form, visualiseringen præsenteres på, er ikke afgørende.
Men det er vigtigt, at de nye anlæg relateres til landskabet og den omgivne bebyggelse - og i lokalplanredegørelsen præsenteres på en måde, så offentligheden har mulighed for at tage realistisk stilling til forslaget.
Højder over 8 m skal altid begrundes i lokalplanredegørelsen og må relateres til den omgivne bebyggelse.
I byer vil lokalplaner skulle vurderes i forhold til den eksisterende bebyggelses højde og de øvrige omgivelser.
Overskridelse af 8 m-grænsen skal vurderes som en afvejning mellem særlige krav til bygningen/det tekniske anlægs funktion og naturværdierne.
Den hidtidige krævede VVM-vurdering af feriehoteller og lignende byggeri i kystnærhedszonen bortfalder og erstattes af den udvidede redegørelse og visualiseringskravet.
 Andre anlæg skal som tidligere VVM vurderes.
I vejledningen til kystcirkulæret, som udsendes i løbet af sommeren, vil cirkulærets krav til planlægningen i kystzonen blive uddybet.
Der vil herudover blive udsendt en »visuel eksempelsamling«.
F.
Retsvirkninger 1. Lokalplanforslag Et offentliggjort lokalplanforslag har den foreløbige retsvirkning, at ejendomme inden for området ikke må bebygges eller i øvrigt udnyttes på en måde, der skaber risiko for en foregribelse af den endelige plans indhold, jf. § 17, stk. 1.
Da forslaget kan blive ændret under proceduren omfatter forbudet også bebyggelse og anvendelse, der er i overensstemmelse med forslaget.
Selvom udstykning ikke er nævnt, er det antaget i praksis efter den tilsvarende bestemmelse i kommuneplanlovens § 22, at udstykning i parceller til bebyggelse er omfattet.
En byggetilladelse, der er udstedt før offentliggørelsen af planforslaget, berøres ikke.
Den foreløbige retsvirkning gælder indtil den endeligt vedtagne lokalplan er offentliggjort dog højst et år efter offentliggørelsen, jf. § 17, stk. 4. Et-års fristen gælder også, når der er fremsat indsigelse efter reglerne i § 29.
Efter udløbet af indsigelsesfristen kan kommunalbestyrelsen tillade, at en ejendom bebygges eller udnyttes efter forslaget, såfremt dette er i overensstemmelse med kommuneplanen, og der ikke er tale om et byggearbejde m.v., der er lokalplanpligtigt efter § 13, stk. 2.
Tilladelse kan dog ikke meddeles, sålænge der er en indsigelse efter § 29  eller i tilfælde, hvor miljøministeren har  

 overtaget lokalplanforslaget efter § 3, stk. 4, jf. § 17, stk. 2 og 3.
Betingelserne for, at kommunen kan tillade fx et byggeri igangsat efter offentlighedsperiodens udløb er således, at byggeriet er i overensstemmelse med lokalplanforslaget, at der ikke samtidig  

 kræves en ændring af kommuneplanen, at der ikke er lokalplanpligt efter § 13, stk. 2, og at der ikke er nedlagt veto efter § 29 eller truffet beslutning efter § 3, stk. 4.
Hvis der er lokalplanpligt efter § 19, stk. 2 kan der ikke meddeles tilladelse, før den nye lokalplan har retsvirkning, dvs. at den er offentliggjort, jf. § 18.
2. Lokalplaner Ifølge planlovens § 18 må der ikke retligt eller faktisk etableres forhold i strid med bestemmelserne i en lokalplan.
Denne bestemmelse fastslår, at en lokalplan er bindende for de ejendomme, der ligger inden for planens område.
 Lokalplanens retsvirkninger indtræder ved planens offentliggørelse.
3. Forhold etableret før lokalplanen Lovlig, eksisterende bebyggelse eller lovlig anvendelse, som er etableret før offentliggørelsen af lokalplanforslaget, og som ikke er i overensstemmelse med denne, kan fortsættes som hidtil.
En lokalplan medfører ikke en »handlepligt« til at ændre lovligt, bestående forhold i overensstemmelse med planen.
Ejerskifte medfører heller ikke pligt til at ændre de eksisterende forhold.
4. Forhold etableret efter lokalplanen Et byggeri eller ændret anvendelse af en ejendom, der etableres, efter at lokalplanens retsvirkninger er indtrådt, skal være i overensstemmelse med planen, medmindre der meddeles dispensation efter § 19. Efter § 18 regulerer planen kun fremtidige dispositioner, som ejeren eller brugeren ønsker af foretage.
Derimod kan der ikke  

 i en lokalplan påbydes nogen handlepligt for ejeren eller brugeren fx til at gennemføre et i lokalplanen omhandlet byggeri.
5. Ændret ejendomsanvendelse Selv om ændringer i en ejendoms anvendelse inden for et lokalplanområde skal være i overensstemmelse med denne, kan der dog ske ændringer, som formelt ikke er i overensstemmelse med planen, såfremt ændringerne er en fortsættelse af »den hidtidige lovlige brug af ejendommen.« Det kan undertiden være vanskeligt konkret at afgøre, hvornår en ændret anvendelse af en ejendom indebærer en overtrædelse af en lokalplan eller byplanvedtægt.
Det gælder fx, hvor en erhvervsmæssig aktivitet intensiveres.
En højesteretsdom, der findes i Ugeskrift for Retsvæsen 1980/30 fastslog, at en tømmerhandels etablering af oplagsplads på en ubenyttet del af en ejendom, der tilhørte virksomheden, ikke var i strid med en byplanvedtægt, der udlagde området til håndværks- og servicevirksomhed.
Højesteret fandt således i denne sag, at der kunne ske en udvikling af erhvervsvirksomheden.
Hvis der derimod er tale om indretning af ny virksomhed, der medfører en væsentlig anden anvendelse end den hidtidige, skal lokalplanen vedrørende en ændring af et mindre øldepot til automobilhandel.
 Dommen findes i Ugeskrift for Retsvæsen 1965, side 659.
Hvis der er gået 3 år, siden ejendommen har været anvendt, kan en genoptagelse af den sidste virksomhed ikke finde sted.
Retten til at udnytte ejendommen i strid med lokalplanen er bortfaldet, jf. § 56, stk. 2 6. Forholdet til anden lovgivning - bonus En lokalplan kan ikke uden særlig hjemmel tilsidesætte anden lovgivning.
Eksempler på en sådan hjemmel er byggelovens §§ 6 A - 6 C og 7-9, der indeholder hjemmel til, at en lokalplan kan fravige byggelovens regler om mindstegrundstørrelser, bebyggelsesprocenter, friarealer, afstands- og højdebestemmelser.
Derimod kan en lokalplan ikke ophæve landbrugspligten i henhold til landbrugsloven, eller bygge- og beskyttelseslinier i henhold til naturfredningsloven.
For så vidt angår ophævelse af landbrugspligt kan der henvises til de bonuslignende bestemmelser i § 9, stk. 2-5 i Landbrugsministeriets cirkulære nr. 36 af 8. marts 1990 om varetagelsen af jordbrugsmæssige interesser under kommune- og lokalplanlægningen.
Efter planlovens § 15, stk. 4 kan en lokalplan for et område, der skal blive i landzone, indeholde bestemmelse om, at lokalplanen erstatter de tilladelser efter § 35, stk. 1 (landzonetilladelser), som er nødvendige for lokalplanens virkeliggørelse.
Bestemmelsen, der er ny, giver hjemmel til den såkaldte bonusvirkning af lokalplaner, for så vidt angår landzonetilladelser.
Det er en gyldighedsbetingelse, at lokalplanen udtrykkeligt angiver, hvilke tilladelser der anses for meddelt, jf. § 36, stk. 1, nr. 5.
Kravet om udtrykkelig angivelse af meddelte tilladelser er opfyldt, når lokalplanens beskrivelse af de tilladte byggerier m.v. opfylder de betingelser, der ville kræves i en landzonetilladelse til det samme projekt.
Bestemmelsen i planlovens § 15, stk. 7 giver miljøministeren hjemmel til at fastsætte regler om, at lokalplaner får bonusvirkning på andre områder, når der (også) tilvejebringes hjemmel hertil i de love, der regulerer disse områder.
G.
Dispensation fra lokalplaner 1. Generelt Efter planlovens § 19, stk. 1, kan kommunalbestyrelsen dispensere fra bestemmelser i en lokalplan (eller byplanvedtægt m.m.), hvis dispensationen ikke er i strid med principperne i planen.
Bestemmelsen omfatter ikke dispensationer fra forbud mod helårsbeboelse i en lokalplan for et sommerhusområde.
For sådanne dispensationer gælder reglerne i § 40, jf. henvisningen til denne bestemmelse i § 19, stk. 1.
Formuleringen af dispensationskompetencen svarer til bestemmelsen i kommuneplanlovens § 47, stk. 3, i den affattelse bestemmelsen fik ved lovændringen i 1985. Der kan derfor henvises til praksis efter denne bestemmelse.
Se herom fx de af Planstyrelsen udsendte »Afgørelser og vejledende udtalelser«.
Principperne i en lokalplan er anvendelsesbestemmelser, som er fastsat ud fra formålet med lokalplanen.
Dispensationer fra sådanne anvendelsesbestemmelser kan kun meddeles til mindre betydende fravigelser.
Hvis et område fx er udlagt som industriområde, kan der ikke meddeles dispensation til indretning af en dagligvarebutik.
Principperne omfatter også den planlagte struktur, fordelingen mellem friarealer og bebyggede arealer.
Dispensation kan således som regel ikke meddeles til indgreb i grønne områder og fælles friarealer.
Hvis et areal fx er udlagt til fælles friareal for en parcelhus- eller sommerhusbebyggelse, kan der ikke dispenseres til udstykning af parceller til bebyggelse, således at fællesarealet derved indskrænkes.
De bestemmelser i en lokalplan, som mere detaljeret regulerer bebyggelsens omfang, udformning og placering, hører normalt ikke til principperne i lokalplanen, dvs. at der som hovedregel kan dispenseres fra sådanne bestemmelser.
Men i nogle tilfælde kan de detaljerede bestemmelser være fastsat netop for at fastholde en særlig udformning af bebyggelsen fx i et bevaringsværdigt område.
I så fald hører de bebyggelsesregulerende bestemmelser til principperne i lokalplanen med den begrænsede adgang, der er til dispensation herfra.
Der kan kun dispenseres fra bestemmelser i en lokalplan, der er fastlagt i overensstemmelse med regler eller beslutninger regional myndighed, hvis miljøministeren eller den pågældende myndighed samtykker, jf. § 19, stk. 3.
I planlovens § 20 er der præcise regler om, hvem der skal have forudgående orientering og lejlighed til at fremkomme med bemærkninger, før der kan dispenseres.
Efter § 20 kan dispensation kun meddeles efter forudgående naboorientering, medmindre kommunalbestyrelsen skønner, at en forudgående orientering er af underordnet betydning for de personer og foreninger, der efter bestemmelsen normalt skal orienteres, jf. § 20, stk. 2. Skønnet vil efter omstændighederne kunne gå ud på, at orienteringen begrænses til en del af de foreskrevne personer og foreninger, hvis dispensationen er af underordnet betydning for de øvrige.
Minimumsfristen for naboorienteringen er 2 uger, dvs. mindst 10 hverdage.
2. Grundejerforeningers og beboerforeningers  

 afgørelser i henhold til planlovens § 21, stk. 1 I henhold til planlovens § 21, stk. 1, kan en kommunalbestyrelse bemyndige en grundejerforening eller med de pågældende grundejeres samtykke en beboerforening til at meddele dispensationer fra en lokalplan eller en af de efter § 68, stk. 2, opretholdte planer m.v., hvis dispensationen ikke er i strid med principperne i planen.
Hvis kommunalbestyrelsen har givet en grundejerforening eller beboerforening en sådan bemyndigelse, kan en afgørelse, der er truffet af foreningen, påklages til kommunalbestyrelsen, jf.
planlovens § 58, stk. 6. Klagen skal være indgivet inden 4 uger fra afgørelsens meddelelse.
Foreningens afgørelse skal indeholde oplysning om, at afgørelsen kan påklages til kommunalbestyrelsen, og at klagefristen er 4 uger fra afgørelsens meddelelse samt oplysning om bestemmelsen i lovens § 62, stk. 2.
Om klagefristberegningen henvises til kap.
XII, afsnit D.
De afgørelser, der er truffet af grundejerforeningen eller beboerforeningen, kan påklages til kommunalbestyrelsen til fuld efterprøvelse af såvel retlige som skønsmæssige spørgsmål.
For de af kommunalbestyrelsen trufne afgørelser i anledning af klage over en grundejerforenings eller beboerforenings afgørelse gælder de i kap.
XII, afsnit A, pkt. 1 nævnte regler.
3. Betingelser Tilladelser eller dispensationer kan betinges.
Det følger af almindelige regler og fremgår indirekte af bestemmelsen i planlovens § 55 Hvilke betingelser, der lovligt kan stilles, er ikke angivet i planloven, men det følger af almindelige forvaltningsretlige regler, at en dispensation skal være begrundet i hensyn, der kan varetages efter den pågældende lov - i dette tilfælde planloven, herunder regler udstedt i medfør af loven, fx kystcirkulæret -, og at betingelsen skal stå i et rimeligt forhold til den dispensation, der meddeles.
Lovlige betingelser er bindende for andre indehavere af rettigheder over ejendommen, uanset hvornår deres ret er stiftet.
Kommunalbestyrelsen skal lade betingelser »af varig interesse« tinglyse.
Det sker på ejerens bekostning, jf. § 55, 2. pkt.
4. Forældelse En tilladelse eller dispensation bortfalder, hvis den ikke er udnyttet inden 3 år efter, at den er meddelt, jf. § 56, stk. 1.
En tilladelse eller dispensation kan ikke forlænges.
Men der vil i givet fald kunne meddeles en ny tilladelse eller dispensation efter de almindelige regler, herunder om forudgående naboorientering.
VI Planers tilvejebringelse og ophævelse (§§ 22-33) A.
Generelt Kommunalbestyrelser og amtsråd har som planmyndigheder ret til at tilvejebringe nye planer, eller til at ændre eller ophæve eksisterende planer.
I visse situationer har planmyndigheden endvidere pligt til at tilvejebringe en plan og/eller ændre og ophæve en eksisterende plan.
Det følger af amtsrådets og kommunalbestyrelsens ansvar for planlægningen, jf. planlovens §§ 6, stk. 1, 11, stk. 1 og § 13, stk.
1, at de kommunale myndigheder til enhver tid kan beslutte at ændre de eksisterende planer i overensstemmelse med de i lovens kap. 6 nævnte ændringsprocedurer og under iagttagelse af bestemmelserne i §§ 6, stk. 2 og 11, stk. 1 og § 13, stk. 2, hvorefter planerne ikke må stride mod den overordenede planlægning eller regler eller beslutninger efter § 3 (rammestyringsprincippet).
Det påhviler amtsrådet og kommunalbestyrelsen at ajourføre og revidere region- og kommuneplanen hvert fjerde år, jf. § 22, stk. 1.
 Se nedenfor afsnit B, pkt. 2.
Om pligten efter planlovens §§ 9 og 12, stk. 1 til at virke for region- og kommuneplanens gennemførelse henvises til kap.
III, afsnit C og kap.
IV, afsnit C.
Såfremt den overordnede planlægning ændres, må den øvrige planlægning indrettes herefter senest ved førstkommende revision.
Miljøministeren vil i øvrigt kunne fastsætte bindende forskrifter herom, jf. § 3.
Opmærksomheden henledes på, at der til støtte for planlægningsarbejdet, vil kunne skaffes oplysninger fra Planregistret, jf.
Boligministeriets cirkulære af 19. april 1989 om registrering af kommuneplaner, lokalplaner, byfornyelsesbeslutninger, varmeplaner og andre offentligretlige rådighedsindskrænkninger, der vedrører ejendomme beliggende i delområder i kommunen.
B.
Fælles regler for tilvejebringelse af planer Planloven indeholder en række ændringer i tilvejebringelsesreglerne for kommune- og regionplaner.
Tilvejebringelsesreglerne for lokalplaner svarer derimod helt til reglerne i kommuneplanloven.
 1. Generelt om offentligheds- og høringsregler m.v.
Ifølge § 1, stk. 2, nr. 4, er det et selvstændigt formål med planloven, at offentligheden i videst muligt omfang inddrages i planlægningsarbejdet.
Det er op til planmyndigheden at vurdere, hvordan dette konkret kan ske.
Loven indeholder dog kun nogle minimumsregler om offentliggørelse af planforslag, jf. § 24, stk. 1, og om forudgående offentlighed, dvs. indkaldelse af ideer, forslag m.v. tidligt i planlægningsarbejdet ved ændringer af region- og kommuneplaner, jf. §§ 22 og 23.
Den forudgående offentlighed skal sikre, at borgerne på et tidligt tidspunkt i planlægningsarbejdet får mulighed for at debattere planlægningsmulighederne, fremsætte forslag og derved give deres synspunkter til kende, før der er udarbejdet et planforslag, dvs. før planmyndigheden har lagt sig fast på en bestemt løsning.
Reglerne om forudgående offentlighed medfører ikke indskrænkninger i borgernes muligheder for at udtale sig senere, når et egentligt planforslag er udarbejdet.
2. Revision af kommune- og regionplaner og tillæg til  

 kommune- og regionplaner (forudgående offentlighed) Planlovens § 22, stk. 1, fastsætter en revisionspligt for kommune- og regionplaner hvert fjerde år.
Kommunalbestyrelsens hidtidige pligt til at gennemgå kommuneplanen inden for den første halvdel af hver valgperiode er således ændret til en egentlig revisionspligt, svarende til de hidtidige regler for regionplanrevisioner.
Næste regionplanrevision skal finde sted i 1993, jf. § 1 i samlebekendtgørelsen.
Amtsrådet kan til enhver tid beslutte at udarbejde tillæg til regionplanen.
 Kommuneplaner skal revideres 4 år efter tilvejebringelsen - eller seneste  

 (frivillige) revision af kommuneplanen.
Region- og kommuneplantillæg udarbejdet før næste planrevision må ikke stride mod kystcirkulærets intentioner.
Efter § 22, stk. 2, skal planmyndigheden før udarbejdelsen af forslag til kommune- og regionplanrevisioner eller tillæg til planerne, indkalde ideer, forslag m.v.
Det er op til kommunalbestyrelsen henholdsvis amtsrådet at bestemme formen og proceduren for den forudgående offentlighed. § 22, stk. 3, indeholder dog nogle (minimums)regler for proceduren.
Indkaldelsen skal offentligt bekendtgøres og indeholde en kort beskrivelse af hovedspørgsmålene i planen.
Bestemmelsen skal forstås således, at spørgsmålet om den kommende planlægning skal lægges åbent frem med henblik på en debat om de fremtidige forhold.
Ved tillæg til kommune- og regionplaner for anvendelsen af bestemte arealer bør der i indkaldelsen redegøres for eventuelle begrænsninger eller restriktioner i den øvrige planlægning og i lovgivningen med henblik på en hensigtsmæssig afgrænsning af debatten.
Pligten til at gennemføre en forudgående offentlighed ved ændringer af kommuneplaner gælder ikke, hvor planforslaget kun går ud på mindre ændringer i kommuneplanens rammedel, der ikke strider mod planens hovedprincipper, samt ved uvæsentlige ændringer i planens hovedstruktur, jf. § 22, stk. 2, 3. pkt.
Der tænkes her navnlig på ganske små rammeændringer foranlediget af et lokalplanforslag som fx mindre reguleringer af grænserne mellem områder med forskellige anvendelsesbestemmelser eller justeringer af bestemmelser om maksimal højde, bebyggelsesprocent m.v.
Kommunalbestyrelsen kan dog beslutte, at planforslaget alligevel skal i forudgående offentlighed, ligesom offentligheden kan inddrages i det indledende lokalplanarbejde, jf.
 bestemmelsens 2. pkt.
Spørgsmål, om et planforslag er omfattet af kravet om forudgående offentlighed, er af retlig karakter og kan påklages efter § 58, stk.
 1.
Fristen for indgivelse af forslag og ideer m.v. fastsættes af kommunalbestyrelsen henholdsvis amtsrådet.
Fristen bør fastsættes i forhold til karakteren af det påtænkte tillæg.
Efter lovens forarbejder forudsættes fristen dog at være mindst 14 dage.
Ved revisioner skal fristen være minimum 8 uger, jf. § 23, stk. 3.
Planloven stiller ikke udtrykkeligt krav om, at regionplanmyndigheden i forbindelse med indkaldelsen skal orientere de berørte statslige myndigheder, men det må - som hidtil -anses for god planlægningspraksis, at amtskommunerne undervejs i planlægningsarbejdet drøfter relevante spørgsmål med interesserede eller berørte myndigheder.
Det må derfor anbefales, at amtskommunerne sender indkaldelsen også til berørte statslige myndigheder som et varsel om, at der er et planforslag på vej.
Det skal endvidere fremhæves, at det ved lovændringen er forudsat, at amtsrådet ved udarbejdelse af forslag til regionplan og tillæg til regionplanen som hidtil forhandler relevante forslag og ændringer med de berørte kommuner og andre myndigheder forud for offentliggørelsen af forslaget.
3. Beretning ved kommune- og regionplanrevisioner Efter § 23, stk. 1, skal kommunalbestyrelsen henholdsvis amtsrådet i forbindelse med de 4-årlige revisioner udarbejde en samlet beretning om den hidtidige planlægning og de ændringer, der foreslås i den reviderede plan, samt en vurdering af den forventede udvikling.
Beretningen skal offentliggøres samtidig med indkaldelsen af forslag og ideer til revisionen af regionplanen/kommuneplanen, jf. § 23, stk.
2. Samtidig med offentliggørelsen sendes beretningen  

 til miljøministeren, Planstyrelsen, og øvrige statslige og kommunale myndigheder, hvis interesser berøres, jf. § 23, stk. 2, 2. pkt.
Om berørte ministerier se nedenfor pkt. 5.
Beretningen kan sammenlignes med de redegørelser, der efter den tidligere lovgivning skulle udarbejdes i forbindelse med regionplanrevisioner (»§8-redegørelser«) og med  

 kommuneplanrevisioner (»§6-redegørelser«).
Beretningen skal bl.a. indeholde en samlet redegørelse om de planændringer, der er tilvejebragt i planperioden, jf. § 23, stk. 1.
4. Offentliggørelse af forslag til region-, kommune-  

 og lokalplaner Reglerne om offentliggørelse af planforslag findes i § 24 og svarer til de hidtil gældende regler, jf. dog nedenfor om kommuneplanforslag.
Når kommunalbestyrelsen henholdsvis amtsrådet har vedtaget et lokal-, kommune- eller regionplanforslag, skal planforslaget med den tilhørende redegørelse, jf. §§ 6, stk. 7, 11, stk. 7  og 16, offentliggøres.
Offentliggørelsen kan ske ved annoncering i de stedlige periodiske blade, dvs. de lokale og regionale dag- og/eller ugeblade, som dækker det geografiske område.
Kommune- og regionplanforslag, der ikke alene vedrører et bestemt begrænset areal, skal endvidere offentliggøres i Statstidende, jf.
Statstidendeloven.
Offentliggørelsen skal indeholde oplysninger om fristen for indsigelser m.v. mod planforslaget.
 Indsigelsesfristen skal være mindst 8 uger, jf. § 24, stk. 3.
Offentliggørelsen skal endvidere for kommuneplanforslags vedkommende oplyse om retsvirkningerne efter lovens § 12, stk. 2 og 3, jf. kap.
IV, afsnit C.
Dette krav er nyt i forhold til den tidligere gældende lovgivning.
For lokalplanforslags vedkommende skal der oplyses om retsvirkningen efter lovens § 17, jf. kap.
V, afsnit F, pkt. 1.
Samtidig med offentliggørelsen af planforslaget sendes forslaget til miljøministeren, hvilket i praksis vil sige Miljøministeriet, Planstyrelsen, og øvrige berørte statslige og kommunale myndigheder, jf. § 25, se endvidere nedenfor pkt. 5.
Forslag til kommune- og lokalplaner skal altid fremsendes til amtsrådet i den amtskommune, kommunen ligger i.
Forslag til regionplaner og tillæg skal fremsendes til kommunalbestyrelserne i amtskommunen.
Det må bero på en konkret vurdering, om forslag til kommune- og lokalplaner tillige skal fremsendes til nabokommunerne, og om forslag til regionplantillæg skal fremsendes til naboamterne.
Hvis planforslagene vedrører anlæg, der kan medføre kommunegrænseoverskridende miljømæssige konsekvenser, fx ved planlægningen af støjende og forurenende anlæg som flyvepladser og kraftvarmeværker, er det Planstyrelsens opfattelse, at nabokommunerne og naboamterne skal orienteres ved fremsendelse af planforslagene.
For hovedstadsområdet gælder endvidere, at områdets kommuner og amtskommuner efter § 7, stk. 1, har pligt til gensidigt at give hinanden de oplysninger, der er nødvendige for regionplanlægningen.
Det forudsættes endvidere, at amtsrådet ved udarbejdelsen af regionplaner og tillæg hertil forhandler relevante forslag og ændringer med de berørte kommuner, herunder amtskommuner, og andre myndigheder.
Efter § 25 må planmyndigheden i forbindelse med hvert enkelt planforslag tage stilling til, hvilke statslige myndigheder, der kan have interesser, der berøres af forslaget.
Hvis en statslig myndighed selvstændigt tilkendegiver at have interesser i en konkret plan eller bestemte typer planer, skal planforslaget sendes til den pågældende myndighed.
Bliver planforslaget ikke fremsendt eller på anden måde forelagt de berørte myndigheder, vil det kunne medføre, at planforslaget ikke kan vedtages inden for den fastsatte frist.
Planens gyldighed vil endvidere kunne anfægtes.
I det følgende er der for en række statslige myndigheder angivet, hvilke planforslag de skal have fremsendt.
Listen er ikke udtømmende.
5. Underretning af statslige myndigheder Regionplanforslag:
 Arbejdsministeriet, Laksegade 19, 1063 København K.
 Boligministeriet, Slotsholmsgade 12, 1216 København K.
 Energiministeriet, Slotsholmsgade 1, 1216 København K.
Finansministeriet, Budgetdepartementet, Christiansborg Slotsplads 1, 1218 København K.
 Fiskeriministeriet, Stormgade 2, 1470 København K.
 Forsvarsministeriet, Slotsholmsgade 10, 1216 København K.
Indenrigsministeriet, 1. økonomiske kontor, Christiansborg Slotsplads 1, 1218 København K.
 Industriministeriet, Slotsholmsgade 12, 1216 København K.
 Justitsministeriet, Slotsholmsgade 10, 1216 København K.
 Kirkeministeriet, Frederiksholms Kanal 21, 1220 København K.
 Kulturministeriet, Nybrogade 2, 1203 København K.
 Socialministeriet, Slotsholmsgade 6, 1216 København K.
 Sundhedsministeriet, Herluf Trolles Gade 11, 1052 København K.
 Trafikministeriet, Frederiksholms Kanal 27, 1220 København K.
Generaldirektoratet for Post- og Telegrafvæsenet, Tietgensgade 37, 2., 1530 København V.
 Planstyrelsen, Haraldsgade 53, 2100 København Ø.
 Miljøstyrelsen, Strandgade 29, 1401 København K.
 Skov- og Naturstyrelsen, Slotsmarken 13, 2970 Hørsholm.
 Jordbrugsdirektoratet, Sankt Annæ Plads 19, 1250 København K.
 Telestyrelsen, Holsteinsgade 63, 2100 København Ø.
 Postvæsenet, Østbanegade 83, 2100 København Ø.
 Energistyrelsen, Landemærket 11, 1119 København K.
Industri- og Handelsstyrelsen, Søndergade 25, Postboks 983, 8600 Silkeborg.
 Generaldirektoratet for Statsbanerne, Sølvgade 40, 1349 København K.
 Kommuneplanforslag:
Alle berørte statslige myndigheder. (For Landbrugsministeriets vedkommende sendes forslagene til Jordbrugsdirektoratet, Sankt Annæ Plads 19, 1250 København K.) Lokalplanforslag:
Planstyrelsen : Alle lokalplanforslag, jf. § 25, skal sendes til Planstyrelsen, Haraldsgade 53, 2100 København Ø.
Herudover skal lokalplanforslag sendes til amtskommunen samt til statslige myndigheder, hvis interesser berøres af forslaget.
Det vil typisk kunne dreje sig om følgende statslige myndigheder, idet det skal præciseres, at der i det konkrete tilfælde kan være tale om andre end de anførte.
Miljøstyrelsen: Planforslag, der berører miljøbeskyttelsesinteresser, skal sendes til Miljøstyrelsen, Strandgade 29, 1401 København K.
Formålet hermed er at give Miljøstyrelsen mulighed for ud fra et statsligt synspunkt at fremkomme med bemærkninger til planforslag, der kan indebære risiko for miljømæssige problemer.
De væsentligste miljøforhold er indarbejdet i region- og kommuneplanerne, således at Miljøstyrelsen kun sjældent inddrages i lokalplanlægningen.
Styrelsen foretager da heller ikke længere systematisk gennemsyn af de indsendte lokalplaner.
På den baggrund anmoder Miljøstyrelsen om, at der i forbindelse med indsendelse nærmere redegøres for, hvilke miljømæssige forhold, der er anledning til, at lokalplanforslaget fremsendes til Miljøstyrelsen.
Samtidig anmoder Miljøstyrelsen om fremover kun at modtage lokalplanmaterialet i et eksemplar.
Indsendelse af en lokalplan til Miljøstyrelsen er således ikke ensbetydende med en egentlig miljømæssig bedømmelse af planen.
Hvis en aktivitet, for hvilken der er udarbejdet lokalplan, forudsætter tilladelse, godkendelse m.v. efter anden lovgivning, vil denne lovgivning fortsat være gældende uanset udarbejdelse af lokalplan.
 Bonusprincippet i § 15, stk. 7, er ikke anvendt på miljølovgivningen.
Indsendelse af planforslag vil ikke præjudicere Miljøstyrelsens afgørelser som klagemyndighed ved behandlingen af sager efter miljølovgivningen.
Dette understreger behovet for, at kommunalbestyrelserne ved udarbejdelsen af forslag til lokalplaner er opmærksom på miljømæssige problemer, hvis løsning er en forudsætning for realisering af lokalplanen.
Skov- og Naturstyrelsen: Samtlige lokalplanforslag, medmindre de udelukkende vedrører centrale bydele inde i større byområder, skal sendes i to eksemplarer til Skov- og Naturstyrelsen, Slotsmarken 13, 2970 Hørsholm .
Det må understreges, at reguleringerne i forhold til naturfredningsloven, selv om Skov- og Naturstyrelsen er underrettet om et lokalplanforslag i henhold til § 25, fortsat vil være gældende, medmindre bygge- og beskyttelseslinierne ophæves, eller der meddeles dispensation.
Orientering efter § 25 kan derfor ikke erstatte en konkret ansøgning om ophævelse af bygge- og beskyttelseslinier eller tilladelse i de tilfælde, hvor en sådan er nødvendig efter naturfredningsloven.
Lokalplanforslag bør ikke sendes til orientering til fredningsnævn eller Overfredningsnævnet.
Lokalplanforslag, der vedrører arealer ejet af Miljøministeriet, private skovarealer og/eller sandflugtsarealer samt arealer, der grænser op til disse, skal tillige sendes til Statsskovdistrikterne.
Distrikterne fremgår af Miljøministeriets bekendtgørelse nr. 596 af 6. september 1989 om landets opdeling i skovlovkredse.  

 Skov- og Naturstyrelsen vil blive inddraget, idet distrikterne vil videresende forslagene med bemærkninger.
Jordbrugsdirektoratet: Lokalplanforslag, der vedrører jordbrugsmæssige interesser, skal sendes til Jordbrugsdirektoratet, Sankt Annæ Plads 19, 1250 København K, i det omfang, dette fremgår af § 8  i Landbrugsministeriets cirkulære nr. 36 af 8.  

 marts 1990 om varetagelsen af de jordbrugsmæssige interesser under kommune- og lokalplanlægningen.
Trafikministeriet: Lokalplanforslag, der vedrører - statshavnearealer - arealer omfattet af kystbeskyttelseslovens § 16 - arealer i Tønder Marsk - arealer i Ribe Marsk - lufthavnsarealer og arealer belagt med højdebegrænsninger på grund af lufthavne - privatbanearealer skal sendes til Trafikministeriets Departement, Frederiksholms Kanal 27, 1220 København K.
Vejdirektoratet: Lokalplanforslag, der berører eksisterende eller planlagte hovedlandevejsanlæg, skal sendes til Vejdirektoratet, Havnegade 27, postboks 1569, 1020 København K.
DSB: Lokalplanforslag, der berører fremtidige DSB- arealer eller omfatter arealer til trafikformål med relation til DSB eller bebyggelse med relation til DSB, skal sendes til Generaldirektoratet for Statsbanerne, Sølvgade 40, 1349 København K.
Telestyrelsen: Lokalplanforslag, der vedrører vindmøller og vindmølleparker, skal i henhold til aftale med Telestyrelsen, sendes til Tele Danmark A/S, c/o TELECOM A/S, Telegade 2, 2630 Taastrup.
Postvæsenet: Lokalplanforslag, der vedrører Postvæsenets arealanvendelse og service m.v., skal sendes til Postvæsenet, Bernstorffsgade 36, 1566 København V.
Energistyrelsen: Lokalplanforslag, der åbner mulighed for ny bebyggelse eller ændret anvendelse af bygninger og arealer inden for 200 m fra transmissionsledningerne for olie og naturgas, skal efter aftale med Energistyrelsen sendes til D.O.N.G.
A/S, Agern Alle 24-26, 2970 Hørsholm.
Endvidere skal tilsvarende lokalplanforslag inden for 200 m fra regionale fordelingsledninger for naturgas med tryk på 40 bar, sendes til Energistyrelsen, Landemærket 11, 1119 København K.
Kirkeministeriet: Lokalplanforslag, der omfatter kirker og kirkegårde, og lokalplanforslag, der berører kirkernes nærmeste omgivelser, skal efter aftale med Kirkeministeriet sendes til vedkommende Stiftsøvrighed.
6. Mindretalsbeskyttelse, § 24, stk.  2 Reglerne om offentliggørelse af mindretallets synspunkter svarer til kommuneplanloven dog således, at reglerne nu også omfatter regionplanforslag.
Efter § 24, stk. 2, kan ethvert medlem af kommunalbestyrelsen eller amtsrådet forlange, at eventuelle afvigende meninger offentliggøres sammen med planforslaget.
Det er en forudsætning, at det pågældende medlem har fået sin afvigende mening om planforslaget tilført beslutningsprotokollen ved behandlingen af forslaget.
Medlemmet kan endvidere kræve at få offentliggjort en kort begrundelse for hvert enkelt punkt eller eventuelt samlet for flere punkter.
Begrundelsen formuleres af det eller de medlemmer, der har forlangt den afvigende mening protokolleret.
7. Indsigelsesfrist, § 24, stk. 3 Fristen for indsigelser mod planforslag er efter § 24, stk. 3, fastsat til mindst 8 uger.
Indsigelsesfristen gælder for alle planforslag, og fristen gælder også for statslige myndigheders indsigelser efter §§ 28 og 29. Den har derimod ikke betydning for ministerens indkaldebeføjelser efter § 3, stk. 4, idet miljøministeren har mulighed for at kalde et planforslag ind, indtil det er vedtaget.
 8. Endelig vedtagelse, § 27, stk. 1, 1. pkt.
Det er kun amtsrådet henholdsvis kommunalbestyrelsen, der kan foretage den endelige vedtagelse af et planforslag.
Den hidtidige statslige godkendelse af regionplaner og tillæg til regionplaner og den statslige tiltræden af kommuneplaner og tillæg til kommuneplaner, der indeholder højere bebyggelsesprocenter end 110, er ophævet med planloven og erstattet med beføjelserne i §§ 3, 28 og 29.
Medmindre der er fremsat veto eller truffet beslutning efter §§ 3, 28 og 29, kan planmyndigheden vedtage planforslag endeligt, når 8 ugers fristen efter § 24, stk. 3, er udløbet.
For lokalplaner, hvor der er kommet rettidige indsigelser, gælder dog, at forslaget først kan vedtages endeligt 4 uger efter indsigelsesfristens udløb, jf. § 27, stk. 1, 2. pkt.
Ordet »indsigelse« skal forstås bredt og vedrører også  

 ændringsforslag, betingede tilsagn, nye ideer og andre tilkendegivelser, der er fremkommet i offentlighedsperioden, og som ikke fuldt ud støtter forslaget.
9. Betinget vedtagelse Efter § 27, stk. 2, kan endelig vedtagelse af lokal- og kommuneplanforslag gøres betinget af gennemførelsen af de nødvendige ændringer i den overordnede planlægning, medmindre der er fremsat indsigelse efter §§ 28-29, eller der er truffet beslutning efter § 3, stk. 4,  jf. § 27, stk. 1. Bestemmelsen tager først og  

 fremmest sigte på kommuneplanens forhold til regionplanen i situationer, hvor amt og kommune er enige om indholdet af planændringerne, og de statslige myndigheder ikke har bemærkninger.
10. Ændringer ved endelig vedtagelse, § 27, stk. 3 Der vil efter lovens § 27, stk. 3, kunne foretages ændring af planforslaget i forbindelse med planens endelige vedtagelse.
Såfremt ændringen på væsentlig måde berører andre myndigheder eller borgere end dem, der har gjort indsigelse på dette punkt, kan endelig vedtagelse ikke ske, før de pågældende - inden for en fastsat frist - har haft lejlighed til at udtale sig.
Ved væsentlige ændringer i et regionplanforslag skal miljøministeren altid have lejlighed til at udtale sig, før den endelige vedtagelse.
Hvis der er tale om en så omfattende ændring, at det reelt er et nyt planforslag, skal offentliggørelse og underretning ske efter samme regler som ved nye planforslag.
Det bemærkes i denne forbindelse, at den tilsvarende bestemmelse i den tidligere lovgivning for lokalplaners vedkommende er blevet administreret således, at det er accepteret, at lokalplanområdet reduceres, mens en udvidelse af lokalplanområdet altid forudsætter en ny lokalplan.
Spørgsmål om rækkevidden af § 27, stk. 3, er et retligt spørgsmål og omfattet af klageadgangen i § 58, stk. 1.
11. Offentliggørelse af den endeligt vedtagne plan Den endeligt vedtagne plan offentliggøres af amtsråd henholdsvis kommunalbestyrelse og sendes til samme myndigheder, som planforslaget er sendt til, jf. § 30, stk. 1, og ovenfor.
Efter lovens § 30, stk. 2, skal offentliggørelsen af kommuneplaner og lokalplaner indeholde oplysninger om planernes retsvirkninger efter henholdsvis § 12, stk. 2 og 3, jf. kap.
IV, afsnit C og § 18, jf.
kap.
V, afsnit F samt klagevejledning, jf. kap.
XII, afsnit J.
En lokalplan bortfalder, hvis den ikke er offentligt bekendtgjort senest 8 uger efter den endelige vedtagelse, jf. § 32, stk. 2.  Denne 8-ugers frist er ny i forhold til  

 kommuneplanloven, hvorefter lokalplanen skulle offentliggøres umiddelbart efter den endelige vedtagelse.
C.
Supplerende regler for lokalplaner Ved offentliggørelsen af lokalplanforslag skal kommunalbestyrelsen give oplysning om lokalplanens foreløbige retsvirkninger efter planlovens § 17, jf. § 24, stk. 1, 3. pkt.
De foreløbige retsvirkninger er beskrevet i kap.
V, afsnit F, pkt. 1.
Samtidig med offentliggørelsen af lokalplanforslag skal kommunalbestyrelsen give skriftlig underretning herom til ejere, lejere og brugere, foreninger m.v., samt eventuelle servitutpåtaleberettigede, efter reglerne i § 26. Underretningen skal oplyse om lokalplanforslagets foreløbige retsvirkninger efter § 17 og om fristen for indsigelse mod planforslaget.
Eventuelle mindretalsudtalelser efter § 24, stk. 2, i forbindelse med kommunalbestyrelsens vedtagelse af lokalplanforslaget skal endvidere fremgå af underretningen.
Opmærksomheden henledes på museumslovens § 36 a, der indeholder en pligt for kommunalbestyrelsen til at underrette de kulturhistoriske museer i området om visse lokalplanforslag.
Ved tilvejebringelse af lokalplaner for en del af et område , hvor der i kommuneplanen er fastsat en bebyggelsesprocent for området under eet, må kommunalbestyrelsen underrette samtlige ejere af ejendomme i området, hvis lokalplanforslaget indeholder byggemuligheder, der overskrider den bebyggelsesprocent, som er fastsat for området under eet.
Det er efter Planstyrelsens opfattelse en følge af almindelige forvaltningsretlige regler, at en sådan underretning skal ske, idet ejerne af ejendomme uden for lokalplanområdet i denne situation er parter i sagen, fordi der sker en reduktion af den bebyggelsesprocent, der er til rådighed i den resterende del af området.
Når lokalplanen er endeligt vedtaget, jf. § 27, skal planen offentliggøres.
Om offentliggørelsen se ovenfor under afsnit B, pkt.
11. Det bemærkes, at et lokalplanforslag skal vedtages  

 endeligt inden 3 år efter forslagets offentliggørelse, ellers er forslaget bortfaldet, jf. § 32, stk. 1.
Samtidig med offentliggørelsen skal kommunalbestyrelsen fremsende underretning om den endeligt vedtagne lokalplan til ejere af de ejendomme, der er omfattet af planen, enhver, der rettidigt har fremsat indsigelse m.v. mod planforslaget, samt de myndigheder, der er nævnt i § 25 og de (lokale) foreninger, der er nævnt i § 26, stk.
1, nr. 3, jf. planlovens § 31, stk. 1. Underretningen skal ske skriftligt fx ved fremsendelse af et eksemplar af den offentliggjorte bekendtgørelse.
Den endeligt vedtagne lokalplan skal på kommunalbestyrelsens foranledning tinglyses på de ejendomme, der er omfattet af lokalplanen, jf. § 31, stk. 2. Tinglysningen er ikke et gyldighedskrav, men manglende tinglysning kan medføre erstatningsansvar for kommunen.
Planstyrelsen har tidligere antaget, at der i modsætning til, hvad der gælder for kommuneplaner, var mulighed for kommunalbestyrelsen til at delegere kompetencen til at vedtage lokalplanen endeligt til et udvalg, når der ikke var fremsat indsigelser eller ændringsforslag.
Indenrigsministeriet har imidlertid givet udtryk for, at denne antagelse - under hensyn til den politisk centrale placering, som mange planlægningsspørgsmål har i kommunestyret - ikke er holdbar.
Opmærksomheden henledes derfor på, at alle lokalplaner skal vedtages endeligt af kommunalbestyrelsen.
D.
Ophævelse af lokalplaner i visse situationer Ophævelse af byplanvedtægter og lokalplaner for byzoner og sommerhusområder kan normalt kun ske ved en ny lokalplan, der er tilvejebragt efter ovennævnte regler.
Planlovens § 33 åbner imidlertid mulighed for, at kommunen ved en enkelt beslutning i kommunalbestyrelsen kan ophæve en lokalplan eller byplanvedtægt i to situationer.
For det første, når et areal tilbageføres fra byzone eller sommerhusområde til landzone, jf. kap.
IX.
For det andet, når en landzone lokalplan har mistet sin betydning, fx fordi det i planen forudsatte projekt er blevet opgivet.
I begge situationer er det en betingelse, at kommunalbestyrelsen har vurderet, at en planlægning for området ikke længere er nødvendig, jf. § 33, stk. 1.
Beslutningen kan kun gå på fuldstændig ophævelse af lokalplanen.
Hvis enkelte af planens bestemmelser ønskes opretholdt, skal der gennemføres en ny lokalplan efter de almindelige tilvejebringelsesregler.
Hvis lokalplanen/byplanvedtægten omfatter et større område end det, der ønskes tilbageført til landzone, kan planen dog ophæves alene for de tilbageførte arealer.
I praksis vil ophævelse komme på tale ved ubebyggede arealer eller arealer, hvor den eksisterende bebyggelse fortsat anvendes til det hidtidige lovlige formål, fx landbrugsdrift.
Efter § 33, stk. 2, kan beslutning om ophævelse først træffes, når ejerne inden for en frist af 8 uger har haft lejlighed til at udtale sig.
Og efter stk. 3 skal kommunalbestyrelsen give underretning om ophævelsesbeslutningen til ejerne, amtsrådet og miljøministeren, Planstyrelsen.
Bestemmelsen indeholder ingen formel forpligtelse til underretning af panthavere eller brugere af de berørte ejendomme, men det er Planstyrelsens opfattelse, at en sådan underretning også bør ske til andre personer, der har en ejendomsretlig interesse i anvendelsen af det pågældende areal og dermed er »part« i sagen, jf.
 forvaltningslovens § 19.
Ophævelsesbeslutningen indebærer en pligt for kommunalbestyrelsen til at aflyse planen fra tingbogen, jf. § 33, stk. 4.
E.
Indsigelsesmuligheder over for planforslag (veto) Som beskrevet i kapitel II, afsnit C har miljøministeren efter planlovens § 3 en række konkrete beføjelser, bl.a. over for planforslag, fx indkaldebeføjelser.
Herudover kan der med hjemmel i planlovens §§ 28 og 29 fremsættes indsigelser mod planforslaget med den virkning, at planen ikke kan endeligt vedtages.
1. Indsigelser mod regionplanforslag og kommuneplaner  

 i Københavns og Frederiksberg Kommuner Efter planlovens § 29, stk. 1, kan miljøministeren til varetagelse af statslige interesser fremsætte indsigelse mod et regionplanforslag og forslag til kommuneplaner i Københavns og Frederiksberg Kommuner.
Denne indsigelsesret erstatter godkendelsesordningen for regionplaner i den tidligere gældende lovgivning.
Forslag til regionplaner samt tillæg hertil skal således ikke længere godkendes af miljøministeren, men ministeren kan på vegne af samtlige statslige myndigheder fremsætte indsigelse mod forslaget, når dette skønnes nødvendigt til varetagelse af statslige interesser.
2. Indsigelser mod kommuneplanforslag Efter planlovens § 29, stk. 2, skal amtsrådet fremsætte indsigelse mod et kommuneplanforslag, såfremt forslaget er i strid med regler eller beslutninger efter § 3, eller regionplanlægningen for de emner, der er nævnt i lovens § 6, stk. 3 og 4 (dvs. de bindende Pligten til at fremsætte indsigelse gælder dog ikke, hvis forholdet er af underordnet betydning for regionplanlægningens formål.
3. Indsigelser mod lokalplanforslag Efter planlovens § 29, stk. 2, skal amtsrådet fremsætte indsigelse mod et lokalplanforslag efter samme kriterier som for kommuneplanforslag.
Efter lovens § 29, stk. 3, kan en statslig myndighed fremsætte indsigelse mod et lokalplanforslag ud fra de særlige hensyn, som myndigheden skal varetage.
Denne beføjelse tilkommer alene de statslige myndigheder.
4. Proceduren for indsigelser Proceduren for indsigelser, der er fastlagt i planlovens § 28, er ens for alle typer indsigelser uanset myndighed og plantype.
En indsigelse, som altid skal være begrundet, skal fremsættes over for den myndighed, der har tilvejebragt planforslaget, dvs. over for kommunalbestyrelsen eller amtsrådet, inden udløbet af indsigelsesfristen.
Når indsigelse er fremsat, kan planforslaget først endeligt vedtages, når der er opnået enighed mellem parterne om de nødvendige ændringer.
Kan enighed ikke opnås, kan parterne indbringe uafklarede spørgsmål for miljøministeren til afgørelse.
VII Zoneinddeling og landzoneadministration (§§ 34-38) A.
Generelt Landzonebestemmelserne viderefører i vidt omfang den hidtidige retstilstand efter by- og landzoneloven.
Hovedformålet med zoneinddelingen og landzonebestemmelserne er som hidtil at modvirke byspredning ved at hindre uønskede og ukontrollerede bebyggelser og anlæg i det åbne land og at sikre, at egentlig byudvikling sker, hvor der gennem region-, og kommune- og lokalplanlægning er åbnet mulighed herfor.
Der er ikke ved formuleringen af planlovens formålsbestemmelse tilsigtet nogen ændring i de hensyn, der skal varetages ved landzonebestemmelserne i forhold til by- og landzoneloven.
Dog vil hensynet til bevaring af værdifuld bebyggelse nu også kunne varetages i landzoneadministrationen, jf. lovens § 1, stk. 2, nr. 2.
Udgangspunktet er, at landzonen skal friholdes for anden (uplanlagt) bebyggelse m.v. end den, der er nødvendig for driften af landbrug, skovbrug og fiskeri.
I kombination med region-, kommune- og lokalplanlægningen skal landzoneadministrationen sikre en udvikling, der er hensigtsmæssig både udfra miljøbeskyttelses-, samfundsøkonomiske, rekreative, landskabelige, naturbeskyttelsesmæssige, jordbrugsmæssige og trafikale hensyn, samt hensynet til en hensigtsmæssig udnyttelse af råstofressourcerne.
Landzonebestemmelserne er således af central betydning for jordbrugserhvervene, befolkningens rekreative interesser og beskyttelsen af areal- og naturressourcer og et vigtigt virkemiddel til sikring af gennemførelsen af den sammenfattende fysiske planlægning.
Grundlaget for vurderingen af de konkrete landzonesager er region- og kommuneplanernes retningslinier for udviklingen i det åbne land og i landsbyerne.
Disse retningslinier er netop fastlagt på baggrund af afvejninger af de nævnte beskyttelses- og erhvervsinteresser i bred forstand og med baggrund i den kortlægning og planlægning, som er tilvejebragt for hvert af de enkelte interesseområder.
Det er i denne forbindelse også væsentligt at fremhæve den sammenhæng, der er mellem landzonebestemmelserne og ejendomsvurderingerne m.v. af landzonearealer.
B.
Zoneinddelingen Planlovens § 34 viderefører den inddeling af hele landet i byzoner, sommerhusområder og landzoner, som gennemførtes med by- og landzonelovens ikrafttræden i l970.
Den zoneinddeling, der er sket i henhold til den tidligere planlægning, opretholdes uændret og gælder, indtil den ændres efter reglerne i planloven.
Overførelse af nye landzonearealer til byzone/sommerhusområde kan kun ske ved en lokalplan i henhold til planlovens § 15, stk. 2, og i overensstemmelse med region- og kommuneplanens retningslinier for byudviklingen.
Arealer kan tilbageføres til landzone fra byzone eller sommerhusområde ved kommunalbestyrelsens beslutning.
Planlovens kap.
10 indeholder bestemmelser herom, se kap.
IX.
C.
Landzonemyndigheden Hovedreglen er, at amtsrådet har kompetencen til at meddele tilladelser i henhold til planlovens § 35, stk. 1, jf. stk. 3.
I følgende tilfælde er det dog kommunalbestyrelsen, der er landzonemyndighed:
- i Københavns og Frederiksberg kommuner, - i landsbyer, der er entydigt afgrænset i en kommuneplan, jf. kap.
IV, afsnit B, pkt. 2 og 4, - i landzoneområder, der er omfattet af en offentligt bekendtgjort lokalplan.
Det er en ændring i forhold til tidligere, hvor det kun gjaldt lokalplaner, hvor forslaget var vedtaget efter den 1. juli l980, eller tidligere udarbejdede lokalplaner, der af amtet havde fået tillagt denne virkning, - i tilfælde, hvor landzonekompetencen er overdraget til kommunen i kraft af en forsøgsordning efter lovens § 4 eller et frikommuneregulativ, jf. lovens § 69, stk. 2, og kap.
XIII, afsnit D.
D.
Kravet om landzonetilladelse 1. Hovedregel og undtagelser Hovedreglen er, at der i landzone ikke må udstykkes, bygges eller foretages ændring i anvendelsen af bygninger eller arealer uden tilladelse fra landzonemyndigheden, jf. planlovens § 35, stk. 1.
Der er således som udgangspunkt et krav om forudgående tilladelse til enhver ændring i det bestående.
 Der gælder en række undtagelser fra kravet om tilladelse, jf.
 planlovens §§ 36 og 37:
1. Udstykning efter landbrugslovens § 8, stk. 4 til  

 samdrift med en bestående landbrugsejendom, jf. afsnit F, pkt. 1.
2. Udstykning af en skovejendom efter landbrugslovens  

 § 4, stk. 2, jf. afsnit F, pkt. 2.
3. Byggeri, der er erhvervsmæssigt nødvendigt for den  

 pågældende ejendoms drift som landbrugs- eller skovbrugsejendom eller for udøvelse af fiskerierhvervet, jf. afsnit F, pkt. 1, 2 og 3.
Der kræves dog tilladelse for så vidt angår beliggenhed og udformning af bygninger, der er erhvervsmæssigt nødvendige for driften af en landbrugs- eller en skovbrugsejendom eller til brug for udøvelse af fiskerierhvervet, dersom bygningerne ikke opføres i tilknytning til ejendommens hidtidige bebyggelsesarealer, jf. lovens § 36, stk. 2 og afsnit F, pkt. 1, 2 og 3.
4. Ibrugtagning af bebyggelse eller arealer til  

 landbrug eller skovbrug eller til brug for udøvelse af fiskerierhvervet, jf. afsnit F, pkt. 1, 2 og 3.
5. Udstykning, byggeri eller ændret anvendelse i det  

 omfang, dette udtrykkeligt er tilladt i en lokalplan, der er tilvejebragt efter reglerne i planloven, jf. kap.
V, afsnit F, pkt. 6. Pr. 1. juli 1992 (ved ikrafttrædelsen af naturbeskyttelsesloven) vil foranstaltninger, der er fastsat i en fredning efter naturbeskyttelsesloven endvidere være undtaget fra kravet om landzonetilladelse.
 6. Indvinding af råstoffer i jorden. jf. afsnit F,  

 pkt. 6.
7. Byggeri, der efter bygningsreglement for småhuse er  

 fritaget for krav om byggetilladelse, og som ikke medfører oprettelse af en ny bolig, jf. afsnit F, pkt. 7.
8. Byggeri, der i bygningsreglement er fritaget for  

 krav om byggetilladelse, og som etableres til brug for offentlige trafik-, forsynings- eller varslingsanlæg eller radio- og tv-modtagelse, jf.
 afsnit F, pkt. 6.
9. Til- og ombygning af helårshus, hvorved husets  

 samlede bruttoetageareal ikke overstiger 250 m , jf. afsnit F, pkt. 7.
10. Helårsboligs overgang til anvendelse som  

 fritidsbolig, jf. afsnit F, pkt. 7.
11. Endvidere kan overflødige driftsbygninger på en  

 landbrugsejendom tages i brug til håndværks- og industrivirksomhed, samt lager og kontorformål uden tilladelse, men efter anmeldelse til kommunalbestyrelsen, dersom en række betingelser er opfyldt, jf.
 lovens § 37 og afsnit F, pkt. 5.
2. Definitioner Udstykning Ved udstykning forstås, at det registreres i matriklen, at arealer fraskilles en eller flere samlede faste ejendomme og fremtidig udgør en ny samlet fast ejendom, jf. udstykningslovens § 6.
Der kræves ikke tilladelse fra landzonemyndigheden til andre matrikulære ændringer end udstykning, fx ikke til arealoverførsler  

 , der består i, at areal fraskilles en fast ejendom og tillægges en anden eksisterende fast ejendom.
Arealoverførsel til uændret anvendelse kan således ske uden landzonetilladelse, også selv om et landzoneareal hermed tillægges en byzoneejendom.
Opmærksomheden henledes på de begrænsede muligheder, der efter landbrugsloven består for at ophæve landbrugspligten.
Det betragtes heller ikke i sig selv som en ændret anvendelse, at et areal overføres fra en landbrugsejendom til en boligejendom som have.
Hvis der ved arealoverførslen tilsigtes en ændret anvendelse og/eller bebyggelse af det overførte areal, kræver anvendelsen/bebyggelsen tilladelse efter landzonebestemmelserne, medmindre anvendelsen og/eller bebyggelsen er omfattet af undtagelsesbestemmelserne i § 36, stk. 1  eller § 37.
Matrikelmyndigheden må ikke registrere en arealoverførsel, dersom formålet er ændret anvendelse/bebyggelse, som forudsætter landzonetilladelse, førend tilladelse fra landzonemyndigheden er meddelt, jf. udstykningslovens § 20 om udstykningskontrollen i relation til anden lovgivning.
Bebyggelse Udtrykket »bebyggelse« skal forstås som i byggelovens § 2. Dvs.,  

 at tilladelseskravet ikke alene gælder ved opførelse af bygninger, men også ved etablering af andre faste konstruktioner og anlæg, eksempelvis antenneanlæg og vindmøller.
Også de i byggeloven nævnte transportable konstruktioner er, når disse ikke rent forbigående anvendes bygningsmæssigt, omfattet af bestemmelsen.
Opførelse af ny bebyggelse omfatter ikke alene selvstændige bebyggelser, men også til- og ombygninger i forbindelse med eksisterende byggeri.
Ændret anvendelse Ved ændret anvendelse forstås en anden benyttelse af en bygning eller et areal end hidtil.
 Ændringen må antage en vis fast karakter.
En ganske kortvarig ændring i benyttelsen af en bygning eller et areal er således ikke en ændret anvendelse, der kræver tilladelse efter planlovens § 35, stk. 1. En periode på under 6 uger anses for kortvarig.
Landbrugsejendomme Efter landbrugslovens § 2 forstås ved en landbrugsejendom en ejendom, der i matriklen er noteret som en landbrugsejendom.
Medmin-dre landbrugsministeren i særlige tilfælde fritager herfor, henregnes til en landbrugsejendom tillige arealer, der uden at være omfattet af noteringen i matriklen ved den seneste vurdering til ejendomsværdi og grundværdi er vurderet under ejendommen.
Der bortses dog fra arealer, der er tilladt fraskilt ejendommen efter 1. april l980.
Skovbrugsejendomme Ved skovbrug forstås såvel skovbrug, der i medfør af skovloven af 7.
juni l989 er undergivet fredskovspligt, som ikke-fredskovspligtige skove.
E.
Fælles for administrationen af tilladelseskravet m.v.
1. Varetagelse af hensyn, der er fælles for alle  

 ansøgninger Landzonemyndigheden skal ved udøvelsen af sine beføjelser efter landzonebestemmelserne virke for gennemførelsen af region- og kommuneplanen , jf. planlovens §§ 9 og 12.
Det indebærer, at landzonemyndigheden skal udøve et konkret skøn inden for de rammer, som findes i planlægningen.
Det følger af planlovens § 35, stk. 2, at der ikke må meddeles landzonetilladelse til udstykning, bebyggelse og ændret anvendelse, hvis foranstaltningen er lokalplanpligtig efter lovens § 13, stk. 2, før lokalplanen for den pågældende foranstaltning er offentligt bekendtgjort.
Opmærksomheden henledes på, at landzonelokalplaner kan indeholde bestemmelser om, at lokalplanen skal erstatte de tilladelser efter § 35, stk. 1 , som er nødvendige for lokalplanens virkeliggørelse.
Se nærmere om denne »samtidighed« i kapitel IV, afsnit F, pkt. 6.
Landzonemyndighederne skal desuden ved den enkelte ansøgning navnlig påse, at der ikke meddeles tilladelser, der vil kunne komme i strid med naturbeskyttelseshensynet og hensynet til rekreative interesser  

 .
Hensynet til det landskabelige udsyn fra veje , fx udsyn til landsbykirker og fortidsminder skal også fortsat varetages i forbindelse med tilladelse til byggeri.
Ved ansøgning om bebyggelse m.v. bør der lægges betydelig vægt på de trafikale hensyn . Det bør således indgå i vurderingen, om der er forsvarlige trafikale adgangsforhold, og om den ansøgte foranstaltning vil kunne virke hindrende for en fortsat hensigtsmæssig afvikling af trafikken.
Der skal specielt gøres opmærksom på, at visse virksomheder, der i særlig grad kan virke trafikskabende, fx detailforretninger og virksomheder med udstillingsmæssigt sigte, kun bør tillades, hvor dette efter landzonemyndighedens skøn kan ske uden færdselsmæssige ulemper.
I tvivlstilfælde kan der indhentes en udtalelse fra vejbestyrelsen, hvis denne er en anden end landzonemyndigheden.
Afgørelsen af, om en ændret benyttelse af bestående bebyggelse vil kunne tillades, skal træffes på grundlag af de samme overvejelser, som ved ansøgninger om tilladelse til opførelse af ny bebyggelse.
Det gælder også, selv om der ikke foretages en ombygning i forbindelse med den ændrede benyttelse.
Det må imidlertid også tages i betragtning, at bygningen allerede findes det pågældende sted, og at der derfor kan være særlige hensyn at tage til bevarelsen og udnyttelsen af eksisterende værdier, navnlig hvis den ønskede anvendelse ikke er mere belastende for miljøet end den hidtidige.
En hidtidig lovlig udnyttelse fra tiden før by- og landzonelovens ikrafttræden den 1. januar l970 kan fortsætte uændret uden tilladelse i henhold til landzonebestemmelserne.
Eventuelle senere om- og tilbygninger eller en ændret anvendelse kræver tilladelse fra landzonemyndigheden.
For byggeri indenfor kystnærhedszonen skal landzoneadministrationen ske i overensstemmelse med forudsætningerne i kystcirkulæret (§ 9 i cirk. nr. 215 af 19. december 1991).
I kystnærhedszonen stilles der videregående krav til landzoneadministrationen.
Der må således vises en særlig tilbageholdenhed over for ønsker om udstykning, bebyggelse og anlæg i det åbne land.
Endvidere må der i sagsbehandlingen lægges særlig vægt på, at de landskabelige, miljøbeskyttelsesmæssige og rekreative hensyn, herunder at adgangsforholdene til kysten, ikke forringes.
Landzonemyndigheden bør være imødekommende med at meddele tilladelser på de små øer , særligt til erhverv og helårsbeboelse, når det ansøgte ikke strider mod planlægningen.
Mange små øer er dog omfattet af EF's fuglebeskyttelsesdirektiv, Ramsarkonventionen eller andre særlige fredningsbestemmelser, der kan være til hinder for opførelse af ny bebyggelse m.m.
Landzonemyndigheden skal endvidere påse, at der ikke gives tilladelse til bebyggelse i kystnære områder, hvor der kan være risiko for oversvømmelse eller for at bebyggelsen nedbrydes af havet.
Ansøgninger om bebyggelse i sådanne områder bør forelægges kystinspektoratet til udtalelse.
I tilfælde af skader som følge af stormflod er det dog stormflodsrådet, der afgør, om der kan ydes erstatning.
Tilladelse til genopførelse af nedbrændt bebyggelse bør normalt meddeles, medmindre planlægningen eller andre omstændigheder klart taler imod, fx i tilfælde, hvor den nedbrændte bygning ikke var lovligt opført, eller tilfælde, hvor bebyggelsen under alle omstændigheder ville have haft en begrænset levetid under hensyn til dens alder og vedligeholdelsesstand.
Ansøgninger om tilladelse til istandsættelse m.v., der går udover almindelige reparations- og vedligeholdelsesarbejder, bør behandles imødekommende for så vidt angår beboede bygninger eller bygninger, der indtil for nylig har været beboet.
Der må herved lægges vægt på, at de værdier, som den eksisterende bygning repræsenterer, ellers ville gå tabt.
Hvis bygningen derimod har været forladt i længere tid og er forfalden, så den ikke repræsentere nogen værdi af betydning, skal landzonemyndigheden lægge de samme hensyn til grund ved behandlingen af ansøgningen om »istandsættelse« som ved ansøgninger om  

 opførelse af ny bebyggelse.
2. Forholdet til anden lovgivning Hvis et spørgsmål er detailreguleret efter anden lovgivning , som varetager hensyn, der også varetages af landzonebestemmelserne, skal landzonemyndigheden lade særmyndighedens vurdering af hensynet indgå ved afgørelsen af landzonesagen.
Landzonebestemmelserne indebærer i øvrigt ingen ændringer i anden lovgivning fx om udstykning, opførelse af ny bebyggelse og ændret benyttelse af bestående bebyggelse og af ubebyggede arealer i landzone.
Denne lovgivning finder derfor fuldt ud anvendelse på forhold, der tillades efter landzonebestemmelserne.
Ansøgeren bærer selv ansvaret for, at bestemmelserne i anden lovgivning er overholdt, og må selv drage omsorg for, at andre nødvendige tilladelser indhentes.
Da det i forbindelse med landzonetilladelser tillige ofte er påkrævet med tilladelser efter bla. naturfredningsloven, landbrugsloven, vejlovgivningen, byggelovgivningen eller miljøbeskyttelseslovgivningen, henstilles det dog til landzonemyndigheden i videst muligt omfang at søge at tilrettelægge administrationen med henblik på en samtidig sagsbehandling .
Særligt i de tilfælde, hvor der i landzonetilladelsen skal foretages en afvejning af hensyn, der også indgår i behandlingen efter anden lovgivning, er det vigtigt, at sagsbehandlingen koordineres.
Som eksempel kan nævnes vejlovgivningen . Trafikale hensyn indgår i vurderingen efter landzonebestemmelserne, men der skal ofte også meddeles en tilladelse efter vejlovgivningen.
Hvis det er samme myndighed, der administrerer de to områder i den konkrete sag, bør sagen afgøres samtidig efter begge love.
Men også, hvor amtsrådet er myndighed efter den ene lovgivning og kommunalbestyrelsen efter den anden, bør sagerne koordineres.
Samme forhold som ved vejlovgivningen gør sig gældende i forholdet mellem landzonebestemmelserne og naturfredningslovens beskyttelseslinier .
Det bemærkes, at bebyggelser i forbindelse med fiskerierhvervet på grund af placeringen ofte er omfattet af naturfredningslovens beskyttelseslinier.
3. Ansøgninger og anmeldelser Når kommunalbestyrelsen modtager ansøgning om byggetilladelse , følger det af Bygge- og Boligstyrelsens vejledning nr. 44 af 1. april 1992 om kommunalbestyrelsens lovgennemgang i byggesager, at kommunalbestyrelsen skal påse, at de fornødne tilladelser efter anden lovgivning, bl.a. planloven, er meddelt.
Det samme gælder, når der i henhold til bygningsreglementet foretages anmeldelse af byggeri,  

 der kan opføres uden byggetilladelse, fx driftsbygninger til en landbrugsejendom, jf. bygningsreglementets kap. 13.9.5.
Det er bygherren selv, der har ansvaret for, om der skal indhentes landzonetilladelse og byggetilladelse, eller om projektet alene skal anmeldes til kommunen.
I tvivlstilfælde forudsættes bygherren at rådføre sig med den pågældende kommune eller landzonemyndigheden.
Er kommunen i tvivl om, hvorvidt et anmeldt byggeri er erhvervsmæssigt nødvendigt for den pågældende ejendoms drift, skal sagen forelægges landzonemyndigheden til vurdering.
Ligeledes skal kommunalbestyrelsen ved anmeldelse efter planlovens § 38 ikke alene påse, at betingelserne efter § 37 er opfyldt, men bør også i videre omfang undersøge, om der er hindringer for den anmeldte virksomhed.
Se nærmere om § 37 afsnit F, pkt. 5.
Det skal anbefales, at kommunen i forbindelse med behandlingen af anmeldelsen anmoder anmelderen om at overveje spørgsmålet om oplag, således at dette spørgsmål kan afklares allerede i forbindelse med anmeldelsen inden etableringen af virksomheden.
Anmeldelser efter § 38 skal indeholde alle oplysninger til brug for kommunalbestyrelsens vurdering af, om betingelserne i § 37 er opfyldt.
Er betingelserne efter § 37 ikke opfyldt, skal kommunalbestyrelsen gøre indsigelse inden 2 uger fra anmeldelsens modtagelse.
Gøres der ikke indsigelse inden 2 uger, kan etablering ske i henhold til § 37.
Det påhviler dog fortsat kommunalbestyrelsen at berigtige ulovlige forhold i henhold til § 37 efter udløbet af 2- ugers fristen, jf.
 lovens § 51, stk. 1.
Hvis der er en lokalplan for området, skal kommunalbestyrelsen påse, at anvendelsen er i overensstemmelse hermed, eller om dispensation er påkrævet.
Inden for 2-ugers fristen må ibrugtagen ikke ske, medmindre kommunalbestyrelsen skriftligt har meddelt anmelderen, at betingelserne er opfyldt, jf. dog under afsnit F, pkt. 5.
Hvis betingelserne i § 37 ikke er opfyldt, kan ibrugtagen ikke ske, før der er opnået sædvanlig landzonetilladelse, eller forholdet er bragt i overensstemmelse med betingelserne i § 37.
Bestemmelsen i § 37 indskrænker ikke kommunalbestyrelsens mulighed for at nedlægge et forbud efter planlovens § 14 med henblik på at udarbejde en lokalplan.
Opmærksomheden henledes dog på, at der af hensyn til landbrugserhvervet gælder visse begrænsninger i kommunalbestyrelsens mulighed for uden for landsbyer at lokalplanlægge for arealer, der fastlægges til jordbrugsmæssig anvendelse, jf. planlovens § 15, stk. 5.
Selvom kommunalbestyrelsen finder, at det anmeldte er i overensstemmelse med bestemmelserne i planlovens § 37, og anvendelsesændringen ikke kræver byggetilladelse, bør kommunalbestyrelsen inden udløbet af 2-ugers fristen gør anmelderen opmærksom på de relevante bestemmelser i anden lovgivning, der eventuelt kan hindre virksomhedens etablering.
Udover planloven, byggeloven og miljølovgivningen bør kommunalbestyrelsen navnlig være opmærksom på, om der eventuelt stilles krav efter vejlovgivningen, naturfredningsloven, bygningsfredningsloven og arbejdsmiljøloven.
Kommunalbestyrelsen bør ligeledes gøre anmelder opmærksom på, at udvidelser af en bygning, der er taget i brug efter § 37, vil kræve landzonetilladelse, medmindre udvidelsen er uvæsentlig, jf. § 37, stk. 1,  nr. 1.
F.
Administration af de enkelte anvendelsesønsker 1. Landbrug.
Udstykning Udstykninger til oprettelse af nye landbrug, gartnerier og frugtplantager m.v. kræver tilladelse, jf. lovens § 35, stk. 1.
Landbrugsloven indeholder regler om oprettelse af nye landbrugsejendomme.
Der henvises til § 45 i Landbrugsministeriets cirkulære nr. 38 af 8. marts 1990 om lov om landbrugsejendomme.
I tilfælde, hvor formålet med en udstykning er etablering af et jordbrug, der kan tillades efter landbrugslovgivningen, bør landzonetilladelse gives, medmindre denne arealanvendelse er i strid med region- og kommuneplanlægningen.
Når der sker udstykning efter landbrugslovens § 8, stk. 4 til samdrift med en bestående landbrugsejendom, kræves der ikke tilladelse til frastykning af bygningsparcellen, jf. lovens § 36, stk. 1,  nr. 1. Se i øvrigt Landbrugsministeriets  

 cirkulære nr. 38 af 8. marts 1990 § 26.
Der kræves altid tilladelse til udstykning af en eksisterende medhjælperbolig, jf. planlovens § 35, stk. 1.
Der bør aldrig tillades udstykning af en medhjælperbolig, der benyttes som sådan.
En overflødig medhjælperbolig kan derimod normalt tillades udstykket, hvis der er overvejende sandsynlighed for, at den under hensyn til ejendommens størrelse, driftsform og øvrige boliger samt antallet af beskæftigede på ejendommen også på længere sigt vil være overflødig.
Boliger Opførelse og ibrugtagning af boliger, der er erhvervsmæssigt nødvendige for driften af en landbrugsejendom, kræver ikke tilladelse, jf. lovens § 36, stk. 1, nr. 3 og 4.
Udformningen og beliggenheden af boliger, der opføres uden tilknytning til ejendommens hidtidige bebyggelsesarealer, kræver dog tilladelse, jf. § 36, stk. 2, se nedenfor om placering og udformning af landbrugsbebyggelse.
En passende beboelsesbygning er erhvervsmæssigt nødvendig for en landbrugsejendom.
Beboelsesbygninger på landbrugsejendomme vil traditionelt være noget større end almindelige parcelhusboliger.
Det må dog indgå i vurderingen, om bygningen har en sådan størrelse og karakter, at dette forhold kan forringe ejendommens erhvervsmæssige udnyttelse og vanskeliggøre, at ejendommen senere kan sælges til en landmand til erhvervsmæssig jordbrugsmæssig drift.
Opførelse af et usædvanligt luksuriøst stuehus kræver således tilladelse.
Det forhold, at flere personer i fællesskab kan erhverve en landbrugsejendom, medfører ikke ret til opførelse eller indretning af flere boliger eller opførelse af en beboelsesbygning, hvis størrelse overstiger, hvad der anerkendes på tilsvarende landbrugsejendomme i almindeligt selveje.
Opførelse af en erhvervsmæssigt nødvendig medhjælperbolig kræver ikke tilladelse, jf. lovens § 36, stk. 1, nr. 3.
I dag anses der dog normalt ikke at være et erhvervsmæssigt behov for mere end een bolig på en landbrugsejendom.
En eventuel medhjælper kan ofte lige så godt bo i et nærliggende bysamfund som på selve landbrugsejendommen, medmindre der er en speciel produktion, der kræver overvågning døgnet rundt.
Ved bedømmelsen af konkrete ansøgninger må der endvidere lægges vægt på, om ejendommen også på længere sigt kan danne grundlag for flere personers fulde arbejdsindsats.
Ved opførelse af medhjælperboliger o.lign. skal bestemmelserne i byggelovens § 10 a overholdes, således at en eventuel senere udstykning ikke kan hindres af bebyggelsesregulerende bestemmelser eller vejlovgivningen.
Hvis medhjælperboligen er erhvervsmæssigt nødvendig, skal der som nævnt ovenfor ikke meddeles landzonetilladelse til selve opførelsen.
Da boligen skal placeres i overensstemmelse med byggelovens § 10 a, vil der formentlig i større omfang end hidtil blive tale om tilladelse til beliggenhed og udformning, da opførelsen ikke vil ske i tilknytning til de hidtidige bebyggelsesarealer, jf. planlovens § 36, stk. 2 og nedenfor om placering og udformning af landbrugsbebyggelse.
Anvendelsesskift til landbrugsformål Tidligere beboelsesbygninger, der påny ønskes inddraget som helårsbeboelse eller andet, der er erhvervsmæssigt begrundet i ejendommens drift som landbrugsejendom, er undtaget fra kravet om landzonetilladelse, jf. lovens § 36, stk. 1, nr. 4.
Driftsbygninger Opførelse og ibrugtagning af driftsbygninger, der er et erhvervsmæssigt nødvendigt led i driften af en landbrugsejendom, kræver ikke tilladelse jf. § 36, stk. 1, nr. 3 og 4.
Er der tvivl om, hvorvidt et ønsket byggeri er erhvervsmæssigt nødvendigt for den pågældende ejendom, eller er der tale om opførelse af et byggeri af et sådant omfang, at det kan stride mod landbrugslovens § 7, stk. 1, 2. punktum, bør landzonemyndigheden indhente en vejledende udtalelse fra Jordbrugskommissionen/Jordbrugsdirektoratet herom.
Om opførelse af driftsbygninger uden tilknytning til de hidtidige bebyggelsesarealer, henvises til afsnittet nedenfor om placering og udformning af landbrugsbebyggelse.
Avls- og driftsbygninger, herunder fodersiloer m.v., der udelukkende ønskes opført til jordbrugsmæssige formål i tilknytning til en landbrugsejendoms drift, må principielt anses for nødvendige for den pågældende ejendoms drift.
Størrelsen af de nødvendige bygninger kan variere betydeligt i omfang og er ikke alene afhængig af størrelsen af ejendommens jordtilliggende, men også af den valgte driftsform.
På mindre ejendomme kan der fx være en produktion, der kræver ret store driftsbygninger set i forhold til ejendommens arealstørrelse, fx hvis animalsk produktion i væsentligt omfang er baseret på indkøbt foder.
Det er derfor ikke muligt at fastsætte et fast forhold mellem ejendommens driftsbygninger og arealets størrelse.
Ved afgørelsen af de konkrete sager må der bl.a. lægges vægt på, om virksomheden antager industriel karakter, og om der er en passende driftsmæssig sammenhæng mellem den produktion, der er knyttet til ejendommens jorder, fx med hensyn til frembringelse af foder m.v., udspredning af gødning eller med henblik på sikring af helårsbeskæftigelse i virksomheden.
Det er ligeledes af betydning, hvor store arealer, der anvendes til bygninger, dyrefolde m.v. og hvor store arealer, der dyrkes landbrugsmæssigt.
Også produktionens karakter, herunder om der sker en forarbejdning af produkterne, og antallet af personer, der på årsbasis beskæftiges i virksomheden, bør indgå i vurderingen.
Det er ejeren af landbrugsejendommen eller forpagteren, der har forpagtet hele ejendommen, der frit kan opføre de erhvervsmæssigt nødvendige bebyggelser.
Ifølge landbrugslovens § 12, stk. 1, nr. 5 kan et areal for et tidsrum på indtil 30 år udlejes til opførelse af bygninger til jordbrugsmæssig produktion uden tilladelse fra landbrugsministeriet.
Der kræves ikke landzonetilladelse til en lejers opførelse af bygninger, såfremt lejeren alene optræder som investor, mens det i øvrigt er hensigten, at den produktion, der skal finde sted i driftsbygningerne, skal indgå som et led i den jordbrugsmæssige produktion på ejendommen.
I andre tilfælde forudsætter bygninger opført af en lejer landzonetilladelse.
Der bør meddeles tilladelse til en lejer i det omfang, byggeriet kunne have været opført frit af ejeren.
Pelsdyrhaller Såfremt pelsdyravl indgår som et led i en landbrugsejendoms jordbrugsmæssige udnyttelse, må pelsdyrhaller i almindelighed anses for erhvervsmæssigt nødvendige for ejendommens drift som landbrugsejendom.
En forudsætning for, at pelsdyrhaller kan opføres uden tilladelse fra landzonemyndigheden, er dog, at der er et passende forhold mellem bygninger og ejendommens jordtilliggende.
Det vil således være afgørende for spørgsmålet om bebyggelsens erhvervsmæssige nødvendighed, at en væsentlig del af halm m.v. til dyrene frembringes på ejendommens jorder, og at gødning fra farmens dyrehold kan finde anvendelse på jorderne.
Dette krav vil i almindelighed være opfyldt, hvis forholdet mellem bygninger og jordtilliggende svarer til pelsdyrhaller på tilsammen ca. 500 m bebygget areal pr. ha landbrugsjord, der hører til landbrugsejendommen, herunder eventuel skov, udyrkede arealer m.v.
Ved det bebyggede areal forstås alene det samlede overdækkede areal, men derimod ikke eventuelle uoverdækkede gangarealer mellem pelsdyrhallerne eller andre uoverdækkede gangarealer m.v. inden for de indhegnede områder.
Er der tale om en større pelsdyrfarm, dvs. en farm forsynet med mere end 1500 m pelsdyrhaller, må sagen under alle omstændigheder forelægges landzonemyndigheden med henblik på en vurdering af, hvorvidt byggeriet forudsætter landzonetilladelse.
Denne vurdering bør ikke have form af en planlovsbehandling, men bør alene være en administrativ konstatering af, om tilladelse kræves.
Opmærksomheden henledes på, at lokalisering af pelsdyrfarme skal ske i overensstemmelse med Miljøministeriets bekendtgørelse nr. 12 af 3.
 januar 1992 om pelsdyrfarme.
Drivhuse Drivhuse må principielt anses for nødvendige for en landbrugsejendoms drift som gartneri, og drivhuse på gartneriejendomme kan opføres uden tilladelse.
Hvis der i forbindelse med gartneridriften etableres aktiviteter, fx detailsalg, emballerings-, forarbejdnings- eller anden virksomhed af et ikke uvæsentligt omfang, forudsætter disse aktiviteter dog landzonetilladelse.
Placering og udformning af landbrugsbebyggelse Ifølge planlovens § 36, stk. 2 skal der indhentes tilladelse fra landzonemyndigheden til beliggenhed og udformning af erhvervsmæssigt nødvendige bygninger, der ikke opføres i tilknytning til ejendommens hidtidige bebyggelsesarealer.
Bestemmelsen omfatter både driftsbygninger og beboelsesbygninger, herunder medhjælperboliger.
Opførelse af små bebyggelser, såsom læskure og lignende typiske primitive bygninger, kræver dog ikke tilladelse.
I tvivlstilfælde forelægges spørgsmålet for landzonemyndigheden.
Bestemmelsen giver landzonemyndigheden mulighed for at varetage landskabelige og trafikale hensyn i relation til byggeriets placering og udformning, bl.a. i form af vilkår for tilladelsen.
Bestemmelsen kan imidlertid ikke anvendes til generelt at nægte tilladelse til opførelse af erhvervsmæssigt nødvendige bygninger på en landbrugsejendom m.v.
Såfremt ejendommens bygninger ikke ligger samlet, forstås ved de hidtidige bebyggelsesarealer de arealer, hvorpå hovedparten af ejendommens driftsbygninger ligger, eller det areal, hvorpå ejendommens stuehus hidtil har ligget.
Ved opførelse af beboelses bygninger »i tilknytning til de  

 nævnte arealer« forstås efter praksis opførelse inden for en afstand af indtil ca. 20 m fra bebyggelsen.
For så vidt angår opførelse af driftsbygninger kan der ikke fastsættes en bestemt afstand fra de hidtidige bebyggelsesarealer til afgørelse af, om opførelse af den pågældende driftsbygning forudsætter en landzonetilladelse eller ej.
Ved opførelse af driftsbygninger må der foretages en konkret vurdering ud fra driftsmæssige og miljømæssige forhold og således, at ejendommens bebyggelses- og færdselsarealer udgør en hensigtsmæssig helhed.
Opmærksomheden henledes i øvrigt på Miljøministeriets bekendtgørelse nr. 11 af 3. januar 1992 om lokalisering af erhvervsmæssigt dyrehold og på bekendtgørelse nr. 12 af 3. januar 1992 om pelsdyrfarme.
Fællesanlæg Der kræves tilladelse til opførelse af driftsbygninger med tilknytning til flere landbrugsejendomme, fx fællesstalde eller fællesanlæg for behandling og forarbejdning af korn, foderstoffer, lucerne, grøntpiller, halm, minkfoder, maskinstationer m.v.
Det vil imidlertid som oftest være i overensstemmelse med landzonebestemmelsernes formål at give tilladelse til det pågældende byggeri.
Såfremt landzonemyndigheden skønner, at bebyggelser som nævnt i det foregående vil kunne være i strid med bestemmelserne i landbrugslovens § 7, stk. 1, 2. punktum om, at en landbrugsejendom skal drives på en forsvarlig erhvervsmæssig måde, bør der indhentes en vejledende udtalelse fra jordbrugskommissionen/jordbrugsdirektoratet.
Ophævelse af landbrugspligten Ophævelse af landbrugspligten på en landbrugsejendom betragtes ikke i sig selv som en ændret benyttelse, som kræver landzonetilladelse.
Heller ikke de tilfælde, hvor landbrugspligten ophæves på restparcellen, efter at jorden er frastykket, betragtes som ændret anvendelse, der kræver tilladelse.
Det forudsætter dog, at beboelsesbygningen på restparcellen fortsat anvendes til helårsbeboelse eller overgår til fritidsbeboelse, jf. planlovens § 36, stk 1, nr. 10. Det forudsættes endvidere, at de tidligere avls- og driftsbygninger på restparcellen alene udnyttes som udenomsrum eller overgår til anvendelse efter planlovens § 37, jf. afsnit F, pkt. 5.
2. Skovbrug Ved administrationen af landzonebestemmelserne bør der anlægges samme synspunkter både for fredskov og for ikke- fredskov.
Udstykning Udstykning til oprettelse af en skovbrugsejendom kræver tilladelse fra landzonemyndigheden.
Udstykning af fredskovspligtige arealer på mindst 35 ha efter landbrugslovens § 4, stk. 2 er dog undtaget fra kravet om tilladelse fra landzonemyndigheden jf. planlovens § 36, stk. 1, nr. 2. Der henvises til Landbrugsministeriets cirkulære nr. 38 af 8. marts 1990 § 11  og Landbrugsministeriets vejledning nr. 113 af  

 15. august 1989, pkt. 2.1.
Under hensyn til den særlige ejendomsstruktur indenfor skovbruget vil landzonemyndigheden normalt ikke kunne modsætte sig udstykninger, der sker som led i sammenlægning af fredskovsarealer til oprettelse af en ny fast ejendom, dersom sigtet med udstykningen er en forbedring af bedriftsstrukturen.
Det er dog under forudsætning af, at skovene ligger så tæt på hinanden, at de vil udgøre en helhed.
For så vidt angår udstykning af overflødiggjorte beboelsesbygninger henvises til afsnit F, pkt. 5.
Bebyggelse Opførelse og ibrugtagning af bebyggelse, der er erhvervsmæssigt nødvendig for driften af en skovbrugsejendom, kræver ikke landzonetilladelse, lovens § 36, stk. 1, nr. 3 og 4.
Boliger På grund af skovenes forskelligartethed kan der ikke angives en bestemt arealstørrelse som betingelse for opførelse af et beboelseshus, men under normale forhold må der forudsættes et bevokset areal på mindst ca. 100 ha.
Medhjælperboliger For medhjælperboliger er hovedreglen, at medhjælpere lige så godt kan bo i et nærliggende bysamfund.
Medhjælperboliger bør derfor kun tillades i yderst velbegrundede tilfælde.
For at kunne anses som erhvervsmæssigt nødvendig må en beboelsesbygning således skulle bebos af en person, der anvender sin fulde arbejdsindsats i skoven med udsigt til varig beskæftigelse og kun i tilfælde, hvor skovdriften nødvendiggør beboelse i skoven.
Der gøres i denne forbindelse opmærksom på, at en del skovbrugsejendomme består af sammenkøbte parceller, således at skoven består af flere særskilte ejendomme i matrikulær henseende.
Det nødvendige arealmæssige grundlag for en beboelse må i givet fald forlanges sikret ved sammenlægning til en samlet fast ejendom, der ikke kan deles uden udstykning.
På store skovbrugsejendomme vil der på grund af de senere årtiers udvikling ofte være overflødige skovtjenestehuse, som kan være udlejet til personer, der ikke er beskæftiget på ejendommen.
I sådanne tilfælde kan nye beboelseshuse ikke anses for nødvendige.
Såfremt ønsket om et nyt beboelseshus begrundes med nødvendigheden af en bedre boligstandard end den eksisterende, vil det kunne stilles som betingelse, at det overflødiggjorte gamle hus nedrives.
Driftsbygninger For at kunne anses som erhvervsmæssigt nødvendig, må en bygning skulle tjene skovdriften og for eksempel ikke jagt- eller landbrugsmæssige formål, ligesom der ikke må være tale om bygninger til brug for entreprenørvirksomhed i andre skove end den, hvori de opføres.
Der må lægges vægt på, at bygningerne ikke er indrettet på en måde, der gør dem egnet til natophold eller rekreativ anvendelse.
I skove af en sådan størrelse, der nødvendiggør en traktor, kan en garage på indtil 40 m uden fast gulv være nødvendig.
Kun i skove med et bevokset areal over ca. 50 ha kan maskinhuse på over 40 m anses for nødvendige.
I tvivlstilfælde bør der indhentes udtalelse fra skovmyndighederne.
Bygninger til opbevaring af skovede effekter vil i almindelighed ikke være nødvendige.
Derimod vil et skur på indtil 5-6 m næsten altid blive anset for erhvervsmæssigt nødvendigt til opbevaring af redskaber m.v.
3. Fiskeri Opførelse og ibrugtagning af byggeri, der er erhvervsmæssigt nødvendigt for udøvelsen af fiskerierhvervet, kræver ikke landzonetilladelse, jf. lovens § 36, stk. 1, nr. 3 og 4.
Udøvelse af fiskerierhvervet omfatter både saltvands- og ferskvandsfiskeriet.
Det er det traditionelle fiskerierhverv, nemlig typisk fjord- og kystfiskeri, der er fritaget for tilladelseskravet.
Redskabsskure og bådehuse er eksempler på bebyggelser, der kan være erhvervsmæssigt nødvendige for udøvelsen af fiskerierhvervet, og derfor kan opføres uden tilladelse.
Etablering af dambrug, der indgår som led i en landbrugsejendoms jordbrugsmæssige udnyttelse, kræver ikke tilladelse.
I øvrigt vil de fleste dambrug kræve tilladelse på grund af virksomhedens industrielle eller atypiske præg.
Det gælder således de større og mere intensivt drevne dambrug, overdækkede dambrugsbassiner og landbaserede saltvandsbrug.
Det følger af foranstående, at boliger i tilknytning til dambrug som hovedregel ikke kan betragtes som erhvervsmæssigt nødvendige for udøvelse af fiskerierhvervet.
Opførelse af boliger til dambrug vil derfor normalt forudsætte landzonetilladelse.
Andre bebyggelser med tilknytning til fiskerierhvervet, såsom fiskemels- og fiskekonservesfabrikker, auktionshaller og lagerhaller kræver landzonetilladelse, men bør i øvrigt næsten altid henvises til erhvervsarealer i byzone.
4. Jordbrugstilknyttede erhverv Pelsdyrfarme m.v .
Opførelse af pelsdyrfarme o. lign. på ikke- landbrugspligtige ejendomme kræver altid tilladelse i henhold til planlovens § 35, stk.
 1. Opmærksomheden henledes på Miljøministeriets  

 bekendtgørelser nr.
11 og 12 af 3. januar 1992 om henholdsvis lokalisering af erhvervsmæssigt dyrehold og pelsdyrfarme.
 Rideskoler, dyrepension m.v.
Opførelse af bygninger m.v. til virksomheder af ikke- jordbrugsmæssig karakter som fx rideskole, ridehal, hestepension, dyrehospital, dyrepension, hundekennel m.v. kræver tilladelse fra landzonemyndigheden.
Ved behandlingen af konkrete ansøgninger skal der lægges særlig vægt på beskyttelsen af rekreative områder og naturområder.
5. Andre erhverv Nybyggeri Opførelse af byggeri til brug for industri, håndværk, kontor, liberale erhverv, hotel, kroer, restaurationer m.v. kræver tilladelse fra landzonemyndigheden.
Sådanne erhvervsbyggerier bør som hovedregel placeres i byzone.
Derfor bør der kun undtagelsesvis og kun i overensstemmelse med konkrete lokaliseringsretningslinier i region- og kommuneplanlægningen, fx for udpegede landsbyer, gives tilladelse til opførelse eller mere end uvæsentlige udvidelser af sådanne erhvervsvirksomheder.
Eksisterende, overflødige landbrugsbygninger Ifølge lovens § 37 kan bygninger, der ikke længere er nødvendige for driften af en landbrugsejendom, uden tilladelse efter § 35, stk. 1 tages i brug til håndværks- og industriformål, samt lager og kontorformål m.v. på betingelse af, at virksomheden etableres i bestående bygninger, der ikke om- eller tilbygges i væsentligt omfang, og at bygningerne ikke er opført inden for de seneste 5 år.
Der vil endvidere kunne etableres et mindre ikke skæmmende oplag efter kommunalbestyrelsens nærmere bestemmelse.
Bestemmelsen er i al væsentlighed uændret i forhold til den tilsvarende regel i by- og landzoneloven bortset fra, at den tidligere begrænsning i antallet af beskæftigede til maximalt 5 ansatte er udgået.
Bestemmelsen omhandler etablering af nye virksomheder inden for bestående bygningsmæssige rammer . Bestemmelsen omfatter såvel overflødiggjorte bygninger på en eksisterende landbrugsejendom som bygninger på et nedlagt landbrugs restparcel, såfremt bygningerne ikke varigt er overgået til anden anvendelse.
Bygningerne må ikke mere være nødvendige for en landbrugsejendoms drift.
Dette er typisk tilfældet, hvis bygningerne ikke har været anvendt gennem længere tid, fx på grund af en omlægning af ejendommens drift.
Overflødiggjorte landbrugsbygninger, der efter by- og landzoneloven eller planlovens § 35 er tilladt anvendt til anden erhvervsmæssig anvendelse på åremål eller på vilkår om eventuel tilbageførsel til landbrugsmæssig udnyttelse i tilfælde af, at der igen måtte opstå behov for driftsbygninger på ejendommen, betragtes stadig som »overflødiggjorte landbrugsbygninger« og er derfor omfattet af §  

 37.
Sådanne bygninger kan således efter anmeldelse til kommunalbestyrelsen, jf. § 38, uden landzonetilladelse skifte anvendelse indenfor rammerne af § 37.
Overflødiggjorte landbrugsbygninger, som efter by- og landzoneloven eller planlovens § 35, stk. 1, er tilladt anvendt til andet formål uden tidsmæssig begrænsning, betragtes derimod ikke længere som landbrugsbygninger. § 37 finder derfor ikke anvendelse på disse bygninger.
Ændret anvendelse af bygninger, der er taget i brug efter § 38-anmeldelse eller anmeldelse efter § 8a i by- og landzoneloven, kræver fornyet § 38-anmeldelse, da kommunalbestyrelsen skal have mulighed for at vurdere, om den nye anvendelse opfylder betingelserne i § 37.
Etableringen kan alene ske i bestående overflødiggjorte landbrugsbygninger, der ikke »om- eller tilbygges i væsentligt omfang«, jf. § 37, stk. 1, nr. 1.
Det er for det første en betingelse, at der er tale om egentlige bygninger, der er egnede til formålet.
Bestemmelsen finder således ikke anvendelse på fx drivhuse, staklader eller presenningshaller, uanset den tidligere anvendelse heraf.
Det er for det andet en betingelse, at de overflødiggjorte landbrugsbygninger er af rimelig standard, der ikke nødvendiggør omfattende istandsættelser eller om- /tilbygninger.
Hensigten med bestemmelsen er nemlig at muliggøre en rimelig udnyttelse af bestående værdier.
Genopbygning af en ruin eller af en meget ringe bygning kræver derfor landzonetilladelse efter § 35, stk. 1, sammenhold ovenfor afsnit E, pkt. 1 om istandsættelser.
Det samme gælder »væsentlige om- /tilbygninger«.
Opmærksomheden henledes på afsnit E, pkt. 3, hvori det nærmere er omtalt, at anden lovgivning kan være til hinder for etableringen.
Kravet om, at der ikke må foretages væsentlige om- eller tilbygninger, betyder, at der som hidtil kan foretages alle de for erhvervsetableringen nødvendige indre ombygninger, herunder ombygninger til opfyldelse af krav, der stilles af myndighederne som betingelse for etableringen, fx krav efter sundheds- og arbejderbeskyttelseslovgivningen.
De ikke væsentlige om- eller tilbygninger, der er tilladt efter bestemmelsen, omfatter også mindre, udvendige om- eller tilbygninger.
Der kan fx i forbindelse med etablering af virksomheden være behov for at opføre en mindre tilbygning for at skabe tilfredsstillende indgangsforhold til virksomheden.
Ved afgørelsen af, om der er tale om en »væsentlig om-  

 /tilbygning«, må kommunalbestyrelsen som udgangspunkt lægge vægt på, om bygningens ydre fremtræden og karakter stort set bevares, og om de indvendige ombygninger er økonomisk rimelige, set i forhold til bygningens samlede værdi.
Hvis der først efter virksomhedens etablering opstår behov for om- eller tilbygninger, skal der ske fornyet anmeldelse efter § 38 til kommunalbestyrelsen, som skal have lejlighed til at vurdere, om arbejdet frit kan udføres efter § 37.
§ 37  omfatter håndværks- og industrivirksomhed,  

 lager- og kontorformål m.v., herunder fx elektronikvirksomhed og konsulentfirmaer og andre liberale erhverv samt forenings- og fritidsformål, fx hjemstavnsforeninger, naturskoler og naturvejledningscentre, der kan indpasses i de pågældende bygninger.
Hotel- og restaurationsvirksomhed, detailhandel og beboelse er derimod ikke omfattet.
Hvis en virksomhed, der er etableret efter § 37, senere udvider anvendelsen af bygningen med erhvervsaktiviteter, der falder udenfor de virksomhedstyper, som er nævnt i § 37, kræves der landzonetilladelse til den nye aktivitet.
§ 37'  s formulering er ikke til hinder for, at der  

 etableres flere virksomheder i en eller flere bygninger på samme ejendom, såfremt betingelserne i øvrigt er opfyldt.
Antallet af beskæftigede er uden betydning for afgrænsningen af § 37's anvendelsesområde.
Efter § 37, stk. 2, kan der - også uden landzonetilladelse - i tilknytning til virksomheden i bygningerne etableres et »mindre, ikke skæmmende oplag efter kommunalbestyrelsens nærmere bestemmelse«.
Oplag kan kun accepteres efter § 37, hvis det har tilknytning til den erhvervsmæssige anvendelse af bygningerne.
Et oplag er typisk »ikke skæmmende«, hvis det ikke kan ses fra tilstødende ejendomme eller fra offentlig vej.
Oplagets omfang skal være »mindre«, også i forhold til omfanget af de bygninger, der rummer virksomheden.
Oplaget skal almindeligvis kunne placeres på gårdspladsen eller eventuelt på en overflødiggjort møddingsplads eller på lignende steder i direkte tilknytning til de bygninger, hvori virksomheden indrettes.
Kommunalbestyrelsen kan efter § 37, stk. 2, træffe nærmere bestemmelse om et sådant »tilknyttet oplag«.
Kommunalbestyrelsen  

 vil normalt som en reaktion på anmeldelsen herom træffe bestemmelse om placeringen og størrelsen og om afskærmende beplantning.
Bestemmelserne kan om fornødent kræves tinglyst på ejendommen, jf. § 55, 2. pkt.
Spørgsmålet om omfang og placering m.m. af et oplag skal ikke nødvendigvis være afklaret før etableringen af virksomheden.
Kommunalbestyrelsen kan træffe beslutning herom senere, men det anbefales, at det så vidt muligt afklares i forbindelse med anmeldelsen inden etableringen.
6. Tekniske anlæg Hovedreglen er, at udstykning, opførelse af bebyggelse, samt ibrugtagning af bebyggelse og arealer til tekniske anlæg kræver landzonetilladelse.
Råstofindvinding I § 36, stk. 1, nr. 6 er indvinding af råstoffer (ændring af vil indvindingen som regel kræve tilladelse efter råstofloven.
Udstykning af arealer i forbindelse med råstofudnyttelse bør ikke tillades, medmindre ganske særlige forhold gør sig gældende.
En eventuel tilladelse bør i så fald betinges af, at arealet efter ophørt råstofindvinding sammenlægges med en landbrugs- eller skovbrugsejendom, medmindre arealet i henhold til en endelig planlægning skal anvendes til ikke jordbrugsmæssige formål.
Ved udstykning af landbrugsejendomme til råstofindvinding bør sagen koordineres med behandlingen efter landbrugsloven.
Hvis der som betingelse for ophævelse af landbrugspligt stilles krav om arealets sammenlægning med en landbrugsejendom, når råstofindvindingen ophører, bør dette vilkår ikke fastsættes i landzonetilladelsen.
I forbindelse med udnyttelse af råstoffer i jorden kan det være nødvendigt at etablere bygninger, der er erhvervsmæssigt nødvendige for råstofudnyttelsen.
Tilladelse bør gives, medmindre særlige forhold gør sig gældende.
 Offentlige forsynings- og varslingsanlæg m.v.
Byggeri, som i bygningsreglementet er fritaget for krav om byggetilladelse, og som etableres til brug for offentlige trafik-, for- synings- eller varslingsanlæg eller radio- og tv-modtagelse er undtaget fra kravet om tilladelse efter planlovens § 35, stk. 1, jf.
 § 36,  stk. 1, nr. 8.
 Offentlige trafik- og forsyningsanlæg skal forstås i vid betydning.
Bestemmelsen omfatter fx jernbanebroer, transformatorstationer og elmaster.
Der kræves fortsat landzonetilladelse til opstilling af vindmøller, uanset om de ejes af elselskaber, offentlige myndigheder eller private.
Vindmøller Opstilling af vindmøller kræver landzonetilladelse.
Der bør som hovedregel stilles vilkår om møllens fjernelse uden udgifter for det offentlige, når møllen har været ude af drift i et år.
Regionplanerne indeholder retningslinier for lokalisering af vindmøller.
Retningslinierne omfatter typisk udpegning af områder til egentlige vindmølleparker, samt en opdeling af det åbne land i zoner med forskellige kriterier for opstilling af vindmøller.
Denne opdeling spænder fra »det åbne land i øvrigt«, hvor der  

 ikke er andre restriktioner, end hvad der følger af landzonebestemmelserne og anden lovgivning - først og fremmest frednings- og miljølovgivning - til zoner, hvor opstilling af vindmøller kun kan tillades undtagelsesvis, når det konkret påvises, at landskabelige og andre hensyn ikke taler derimod.
Det af regeringen nedsatte Vindmølleplaceringsudvalg har i februar 1992 afgivet betænkning II, der indeholder anbefalinger vedrørende den fysiske planlægnings muligheder for at realisere energihandlingsplanens vindkraftsmålsætning.
Miljøministeren har opfordret amter og kommuner til positivt at følge betænkningen op og igangsætte en kommuneplanlægning for vindmøller, der skal udgøre et detaljeret grundlag for landzoneadministrationen.
Andre tekniske anlæg Opstilling af antenneanlæg, som ikke er omfattet af § 36, stk. 1, nr.
8, og ændret benyttelse af et ubebygget areal, fx nyindretning af lossepladser, oplagspladser såsom jorddeponier, og lignende kræver tilladelse efter § 35, stk. 1.
En række af disse anlæg vil være behandlet i regionplanlægningen og vil i mange tilfælde være lokalplanpligtige.
7. Boliger Udstykning, opførelse og ibrugtagning af bygninger til beboelse kræver landzonetilladelse.
Udstykning til boliger Ved vurderingen af ansøgninger om udstykning af arealer, der er bebygget med enligt beliggende beboelseshuse, som ikke længere anvendes til deres oprindelige formål, som fx funktionærboliger må der tages hensyn til, om udstykningstilladelsen vil kunne medføre, at der senere fremkommer ønsker om en yderligere beboelsesbygning på den oprindelige ejendom.
Det bør tillige være en forudsætning for at meddele tilladelse, at husets bygningsmæssige tilstand ikke er så ringe, at det er uegnet til beboelse, således at der ved udstykningen reelt tilsigtes fremskaffet en byggegrund.
Boligbyggeri Ved ansøgning om tilladelse til bebyggelse må der tages udgangspunkt i muligheden for i stedet at udnytte de udlæg af byzone, som er sket gennem planlægningen.
Som hovedregel gælder derfor, at landzonetilladelse til opførelse og indretning af boliger kun bør meddeles, når et ansøgt byggeri ikke med rimelighed kan henvises til et planlagt område.
I områderne omkring de eksisterende byzoner bør landzonemyndigheden således være yderst tilbageholdende med at give tilladelser til udstykning og bebyggelse.
Herudover gælder generelt, at enligt beliggende enfamiliehuse ikke bør tillades opført i det åbne land.
Ved stillingtagen til en konkret ansøgning om et byggeri i landzone bør der endvidere henses til, om der kan sikres beboerne en rimelig adgang til offentlig og privat service (skoler, og dagligvarebutikker m.v.), om der kan tilvejebringes forsvarlige kloakforhold og trafikforhold, samt om beboerne kan sikres mod forureningsulemper, herunder utilfredsstillende støjforhold.
Forventninger om, at kloakforholdene og andet kan bringes i orden ad åre, er ikke tilstrækkeligt.
Endvidere må udstykningen og bebyggelsen kunne indpasses på en hensigtsmæssig måde i de eksisterende bebyggelses- og vejforhold, uden at støjramte arealer inddrages.
Ansøgninger om at opdele eksisterende (større) overflødiggjorte/tomme boliger på en landbrugsejendom i flere boligenheder bør dog imødekommes medmindre planlægningsmæssig eller andre væsentlige interesser taler afgørende imod.
Til- eller ombygning af et helårshus kræver ikke landzonetilladelse, hvis det samlede bruttoetageareal ikke overstiger 250 m , jf.
planlovens § 36, stk. 1, nr. 9. Det forudsættes herved, at der er tale om en bygning af en vis standard.
Det er således ikke tilladt at foretage tilbygning uden landzonetilladelse til et byggeri, som ikke kan istandsættes uden sådan tilladelse.
Byggeri, der er fritaget for krav om byggetilladelse efter bygningsreglementet for småhuse, og som ikke medfører oprettelse af en ny bolig er også undtaget fra kravet om landzonetilladelse, jf.
36, stk. 1, nr. 7. Det drejer sig bl.a. om carporte, udhuse o.lign., der opføres i tilknytning til eksisterende boliger.
Sådanne småhuse kan derimod ikke uden tilladelse opføres på selvstændigt beliggende lodder.
Indretning af et ekstra køkken bevirker ikke i sig selv, at der dermed er etableret en ekstra bolig.
Ved afgørelsen heraf må der foretages en konkret vurdering, herunder af boligens planmæssige udformning og anvendelse.
Der henvises iøvrigt til byggelovgivningens regler herom.
Boligbyggeri i landsbyer I landsbyer må landzonemyndigheden tage hensyn dels til ønsket om en styrkelse af landsbyernes udviklingsmuligheder, dels til de bevaringshensyn, som ofte findes både mht. bygninger, haver og grønninger.
Retningslinier for landsbyernes udvikling, bebyggelse og bevaring findes efterhånden i de fleste region- og kommuneplaner, og mange landsbyer er endvidere omfattet af lokalplaner.
Ved ansøgninger om bebyggelse i landsbyer bør der ikke lægges vægt på, om ansøgeren har et familiemæssigt tilknytningsforhold til området.
Derimod kan et erhvervsmæssigt tilknytningsforhold være et væsentligt kriterium, der berettiger til at give en landzonetilladelse til en bolig, idet denne kan være med til at sikre forudsætningerne for den pågældende erhvervsvirksomhed i landsbyen, og dermed opretholdelsen af et vist serviceniveau.
Med udstykningsreformen blev der indsat to nye bestemmelser i byggelovens §§ 10 a og 22. Disse bestemmelser indebærer krav om, at de fysiske forhold i forbindelse med opførelse af flere enfamiliehuse på en ejendom ikke senere må hindre en udstykning af de enkelte boliger til selvstændige ejendomme.
Bestemmelserne omfatter også opførelse af flere enfamiliehuse på grunde i landsbyer.
Ved vurderingen af ansøgninger om tilladelse til opførelse af flere enfamiliehuse på samme ejendom, må der derfor tages hensyn til den senere udstykningsmulighed.
Der bør ikke meddeles tilladelse til flere boligenheder på samme grund, medmindre landzonemyndigheden samtidig er indstillet på at meddele tilladelse til udstykning af de enkelte boligenheder.
I tilfælde, hvor der før 1. april l991 er givet zonetilladelse til at opføre flere boliger på een grund, bør landzonemyndigheden vurdere en ansøgning om udstykning i lyset af intentionerne med ændringen af byggelovens § 10a.
Der bør således meddeles landzonetilladelse til udstykning, medmindre væsentlige hensyn taler imod.
Ændret anvendelse af boliger En helårsboligs overgang til anvendelse som fritidsbolig er undtaget fra kravet om landzonetilladelse, jf. planlovens § 36, stk. 1, nr.
 10.
Såfremt et helårshus efter mere end 3 års benyttelse som fritidshus igen ønskes anvendt til helårsbrug, foreligger der en ændret anvendelse, som kræver landzonetilladelse, se afsnit G, pkt. 4.
Det samme gælder, når et »ægte« sommerhus i landzone ønskes  

 taget i brug til helårsbeboelse.
Ansøgningen bør som udgangspunkt behandles som nyopførelse af et helårshus.
Har sommerhuset oprindeligt været et helårshus, kan der dog efter omstændighederne meddeles tilladelse til igen at tage huset i anvendelse til helårsbeboelse.
Der bør ved afvejningen lægges afgørende vægt på længden af den periode, hvor huset ikke har været anvendt til helårsbeboelse, og på hvor mange helårshuse, der ligger i nærheden.
Endvidere bør husets kvalitet indgå i bedømmelsen.
Hviler husets tidligere status som helårshus på en tilladelse, afhænger det af tilladelsens indhold, herunder vilkårene, hvorvidt retten til helårsbeboelse er bortfaldet, se afsnit G, pkt. 4.
Opmærksomheden henledes på, at planlovens § 41, der giver pensionister og efterlønsmodtagere en lovbestemt ret til helårsbeboelse i sommerhusområder, ikke gælder for fritids- og sommerhuse i landzone.
I forbindelse med planlovens vedtagelse blev det dog tilkendegivet, at det fandtes rimeligt, at landzonemyndigheden meddeler personlig tilladelse til helårsbeboelse i de tilfælde,  

 hvor et »sommerhusområde« i landzone kan sidestilles med et planlagt sommerhusområde, og hvor hensynet til beskyttelse af det åbne land i øvrigt ikke taler imod.
Det forudsættes desuden, at ansøgeren i øvrigt opfylder betingelserne i planlovens § 41, jf. kap.
VIII, afsnit D.
8. Rekreative formål Anlæg til rekreative formål søges ofte placeret i naturskønne områder og gerne nær kysterne.
Opmærksomheden henledes derfor på kystcirkulæret, jf. afsnit E, pkt. 1.
Rekreative parceller Der bør ikke meddeles tilladelse til udstykning med henblik på fx jagt, ophold og lignende private rekreative formål.
Det gælder, uanset at der ikke søges om tilladelse til bebyggelse.
Sådanne udstykninger ønskes ofte foretaget i områder, hvor de landskabelige og rekreative interesser er store, og de kan medføre en belastning af landskabet i henseende til hegning, opstilling af skilte, beplantning og terrænændringer m.v.
Udstykningerne vil endvidere kunne forårsage landbrugsmæssige ulemper i form af gener for en rationel landbrugsdrift og for fremtidige strukturomlægninger.
Moseområder, heder, strandenge, mindre skovområder, særligt kuperede partier, m.v., som ikke er i intensiv drift, har altid været en værdifuld bestanddel af det danske landskab, og en udskillelse af sådanne arealer i selvstændigt matrikulerede ejendomme vil være i strid med landzonebestemmelsernes formål.
Ferieformål Nyindretning af ferielejligheder på landbrugsejendomme og andre ejendomme i landzone kræver landzonetilladelse.
Ansøgninger om at opdele eksisterende overflødiggjorte bygninger på landbrugsejendomme i et mindre antal ferielejligheder bør imødekommes medmindre planlægningsmæssige eller andre væsentlige interesser taler afgørende imod.
Landzonemyndighedens vurdering af, hvorvidt der bør gives landzonetilladelse, skal dog foretages uafhængig af praksis efter sommerhusloven.
Det kræver ikke landzonetilladelse at tage tiloversblevne boliger, fx medarbejderboliger i brug til ferieformål, jf. planlovens § 36, stk.
1, nr. 10. Tilsvarende kræver bondegårdsferie, jf. sommerhuslovens § 1, stk. 2, hvor familien »rykker sammen«, heller ikke landzonetilladelse.
Efter sommerhusloven kan der meddeles tilladelse til udlejning af op til 10 ferielejligheder/værelser i tiloversblevne bygninger på landet.
Det er endvidere normalt en forudsætning, at ejeren bor på ejendommen.
Udlejningstilladelse forudsætter normalt forudgående landzonetilladelse.
Udstykning, opførelse og ibrugtagning af bebyggelse til hytter, vandrerhjem o.lign. kræver landzonetilladelse.
Ved afgørelsen bør der bl.a. lægges vægt på naturbeskyttelsesmæssige hensyn, samt behovet for nærhed til offentlig trafikforsyning, bysamfund m.v.
Ibrugtagning af arealer til koloni- og nyttehaver ,  

 campingplads og afholdelse af en lejr i en periode på over 6 uger kræver ligeledes landzonetilladelse.
Derimod kræves der ikke landzonetilladelse til etablering af en primitiv lejrplads med ganske få telte, såfremt der alene er  

 tale om lejlighedsvis teltslagning af midlertid karakter på en mindre del af en ejendom, der i øvrigt anvendes til andre formål.
Det gælder, uanset om der betales et mindre vederlag for benyttelsen, og om der gives adgang til ejendommens toilet m.v.
Idrætsanlæg Tennisbaner, fodboldanlæg, lystbådehavne, svømmehaller o.lign. bør som udgangspunkt placeres i byzone.
Golfbaner, motocross- og skydebaner placeres derimod typisk i landzone.
Såfremt arealerne vil kunne genanvendes til jordbrugsmæssige formål, vil der normalt efter landbrugsloven blive stillet vilkår om tilbageførsel til jordbrugsmæssig drift ved ophør af anlæggets brug.
Ved placering af idrætsanlæg i landzone kræves en landzonetilladelse, hvor der bør lægges vægt på at søge anlægget placeret så nær ved brugerkredsen som muligt, dog under iagttagelse af landskabelige og miljømæssige hensyn m.v.
Søer Etablering af en kunstig sø er også en ændret anvendelse, som kræver tilladelse, medmindre søen er erhvervsmæssigt nødvendigt som led i ejendommens udnyttelse som landbrugsejendom.
Ved afgørelsen skal der lægges vægt på, om søen vil være i strid med planlægningen for området, særligt beskyttelsen af naturhensyn.
Der bør således udvises betydelig tilbageholdenhed, hvor søen ønskes etableret i store sammenhængende vådområder eller i ådale eller langs åer med særlige beskyttelseshensyn.
Etableringen af søer vil endvidere ofte være omfattet af naturfredningsloven som følge af beliggenhed nær ved åer, vådområder m.v.
Der henvises til afsnit E, pkt. 2.
Rigtigt anlagte søer kan på den anden side blive et værdifuldt indslag i landskabet.
Genskabelsen af søer kan ligeledes være et værdifuldt indslag i landskabet, og vil ofte blive gennemført som et naturgenopretningsprojekt efter naturforvaltningsloven.
Det er imidlertid vigtigt, at det i forbindelse med landzoneadministrationen nøje vurderes, om et projekt til genskabelse af en sø strider mod planlægningen for området eller mod hensynet til naturinteresserne.
Bade- og bådebroer Opmærksomheden henledes på, at Ministeriet for Offentlige Arbejder ved bekendtgørelse nr. 489 af 28. september 1981 har bemyndiget amtsrådet til fra 1. januar 1982 at imødekomme eller afslå ansøgninger om tilladelse til på søterritoriet at anbringe visse mindre bade- og bådebroer.
Etableringen af landforbindelsen til sådanne mindre bade- og bådebroer, der er udført efter retningslinier i Ministeriet for Offentlige Arbejders cirkulære, forudsætter ikke landzonetilladelse efter planloven.
G.
Formkrav m.v. til landzoneafgørelser 1. Skriftlighed og underretning Ifølge planlovens § 35, stk. 4 skal ansøgeren og kommunalbestyrelsen have skriftlig meddelelse om afgørelser truffet efter § 35, stk. 1. I tilfælde, hvor kommunalbestyrelsen er landzonemyndighed skal amtsrådet have skriftlig meddelelse om afgørelsen.
Afgørelsens indhold skal begrundes og ledsages af en klagevejledning i overensstemmelse med forvaltningslovens regler herom.
Afgørelsen skal endvidere indeholde oplysning om, 1. at afgørelsen kan påklages inden 4 uger fra den  

 dag, den er meddelt den pågældende eller i tilfælde af offentlig bekendtgørelse inden 4 uger fra bekendtgørelsen, 2. at klage kan indgives af ansøgeren,  

 kommunalbestyrelsen hhv.
amtsrådet, og enhver med retlig interesse i sagens udfald, 3. at eventuel klage har opsættende virkning,  

 medmindre klagemyndigheden bestemmer andet, 4. at ansøger vil blive underrettet om en eventuel  

 klage, 5. at en tilladelse bortfalder, hvis den ikke udnyttes  

 inden 3 år efter den er meddelt, 6. hvortil klagen skal indgives, 7. søgsmålsfristen i planlovens § 62, stk. 1.
2. Offentliggørelse Tilladelser efter § 35, stk. 1 skal offentliggøres, jf. planlovens § 35, stk. 5.
Offentliggørelsen bør ske ved annoncering i stedlige, periodiske blade, der er almindeligt udbredt i området, herunder eventuelt i ugentlige lokalblade.
 Landzonemyndigheden forestår offentliggørelsen.
Offentliggørelsen skal indeholde oplysning om, 1. hvilket areal tilladelsen vedrører, 2. hvorvidt tilladelsen omfatter udstykning,  

 bebyggelse eller ændret anvendelse, 3. hvem der er klageberettigede, dvs.
a. ansøgeren, b. kommunalbestyrelsen, henholdsvis amtsrådet og c. enhver med retlig interesse i sagens udfald, 4. at klage skal indgives til den myndighed, der har  

 truffet afgørelsen, 5. at klage skal være indgivet inden 4 uger fra  

 offentliggørelsen, 6. at rettidig klage har opsættende virkning,  

 medmindre klagemyndigheden bestemmer andet, 7. det eller de steder, hvor tilladelsen og de dertil  

 knyttede dokumenter, herunder kortbilag er fremlagt.
Om beregning af klagefristen og landzonemyndighedens fremsendelse af sagen til klagemyndigheden henvises til kap.
XII, afsnit D og E.
Manglende offentliggørelse medfører en suspendering af klagefristen og vil efter omstændighederne kunne medføre erstatningsansvar for landzonemyndigheden.
Offentliggørelse kan undlades, hvis tilladelsen er i overensstemmelse med en offentligt bekendtgjort lokalplan, jf. planlovens § 35, stk.
 5, 2. punktum.
3. Betingelser Det følger af almindelige regler og indirekte af planlovens § 55, at tilladelser efter § 35, stk. 1 kan betinges.
Hvilke betingelser, der lovligt kan stilles, er ikke angivet i planloven, men det følger af almindelige forvaltningsretlige regler, at en betingelse skal være begrundet i hensyn, der kan varetages efter den pågældende lov, og at betingelserne skal stå i et rimeligt forhold til afgørelsen.
Betingelser er bindende for andre indehavere af rettigheder over ejendommen, uanset hvornår deres ret er stiftet.
Rammerne for hvilke betingelser, der kan stilles, skal således ses i lyset af formålet med landzonebestemmelserne og i øvrigt vurderes i forhold til beslægtet lovgivning.
Der bør ikke i landzonetilladelser stilles vilkår om forhold, som mere præcist kan fastsættes efter anden lovgivning.
Det gælder fx tilladelser vedrørende forhold, som også er behandlet efter landbrugs-, miljø- eller naturfredningslovgivningen.
Landzonemyndigheden vil dog kunne supplere eller stramme betingelser stillet efter beslægtet lovgivning, men det skal i så tilfælde være begrundet i landzonebestemmelsernes andre formål.
Således vil hensynet til bevarelsen af landskabelige værdier kunne betinge opstillingen af vilkår om en særlig placering og udformning af en ny bebyggelse, om at udendørs oplag ikke må finde sted eller om beplantning og hegning omkring skæmmende anlæg m.v.
Tilsvarende vil en ny bebyggelse eller anvendelse af bestående bygninger eller arealer, der må antages at ville foregribe eller stride mod kommende planlægning, kunne gøres midlertidig.
Fx således at tilladelsen kun er gældende et bestemt antal år, eller så længe den pågældende person/firma ejer ejendommen og driver virksomhed derfra.
Endelig kan der i tilfælde, hvor tilladelsen er særligt begrundet i ansøgerens forhold være grund til at meddele tilladelsen som en personlig tilladelse for ansøgeren, fx ved en pensionist's ansøgning om tilladelse til helårsbeboelse i et sommerhus beliggende i landzone.
Landzonemyndigheden drager omsorg for, at betingelserne tinglyses på ejendommen, jf. planlovens § 55. Omkostningerne ved tinglysningen påhviler ejeren, jf. § 55, 2. punktum.
Bestemmelsen er ny og er indført, fordi det synes rimeligt, at ejeren, der har fordel af tilladelsen afholder omkostningerne ved tinglysning af eventuelle betingelser.
 Der er udpantningsret for det udlagte beløb.
4. Forældelse I henhold til planlovens § 56, stk. 1 bortfalder en tilladelse efter § 35,  stk. 1, hvis den ikke er udnyttet inden 3 år  

 efter, at den er meddelt.
3-årsfristen regnes i tilfælde af en eventuel klagebehandling fra datoen for den endelige afgørelse.
Udnyttelsen af en landzonetilladelse må således - hvis den ikke skal forældes - påbegyndes inden 3-årsfristen udløber.
Ifølge planlovens § 56 bortfalder en hidtidig ret til en udnyttelse af en ejendom, som ville kræve tilladelse efter § 35, stk. 1, når retten ikke har været udnyttet i 3 på hinanden følgende år.
Dersom retten til at udnytte en ejendom hviler på en tilladelse efter planlovens § 35, stk. 1 eller på en tilladelse efter de tidligere bestemmelser i by- og landzoneloven, så bortfalder retten ikke på grund af ophold i udnyttelsen, medmindre dette er fastsat som vilkår i det konkrete tilfælde.
VIII Sommerhusområder (§§ 39-41) A.
Generelt Ved sommerhusområder forstås områder, som i en bygningsvedtægt eller en byplanvedtægt er udlagt til sommerhusbebyggelse, og områder der i en lokalplan er overført til sommerhusområde, jf. planlovens § 34, stk. 3 Det er ikke tilstrækkeligt, at området er udlagt i kommuneplanen.
Planloven indeholder i kapitel 8 regler, der nærmere regulerer benyttelsen af ejendomme i sommerhusområder.
Reglerne er en videreførelse af de bestemmelser, der hidtil har stået i kapitel 2 i lov om sommerhuse og campering m.v.
Der findes en del »sommerhusbebyggelser« i landzone.
Disse  

 områder er etableret på grundlag af en tilladelse efter by- og landzoneloven eller efter den tidligere bygge- og byplanlovgivning.
Områderne omfatter fx »aftaleområderne«, hvor der mellem amtsråd og kommunalbestyrelse er indgået aftale om, at der i et nærmere bestemt omfang ville kunne tillades opførelse af sommerhuse.
De særlige regler om anvendelse af ejendomme i sommerhusområder gælder ikke  

 for disse områder, der offentligretligt er reguleret af landzonebestemmelserne i planlovens §§ 35 og 36.
Ifølge § 5 i kystcirkulæret (cirk. nr. 215 af 19. december 1991) må der ikke udlægges nye sommerhusområder, og eksisterende sommerhusområder skal fastholdes til ferieformål.
Ved udgangen af 1990 var der udlagt 49.200 ha areal til sommerhusbebyggelse.
Dette areal har været konstant gennem de sidste 10 år.
Der er i de udlagte arealer en rummelighed, der svarer til ca.
36.000 sommerhuse, heraf ca. 29.000 på udstykkede grunde. (Se Planstyrelsens arbejdsrapport De danske kyster 1991).
B.
Bebyggelse m.v.
I sommerhusområder må der, medmindre andet er fastsat i en lokalplan eller i en af de planer, der er opretholdt ved § 68, stk. 2, ikke uden kommunalbestyrelsens tilladelse indrettes mere end een bolig på en selvstændigt matrikuleret ejendom, jf. planlovens § 39.
Bestemmelsen omfatter dels opførelse af mere end een beboelsesbygning, dels indretning af flere boliger i en eksisterende bygning.
Kommunalbestyrelsens tilladelse efter planlovens § 39 kræves alene, når der etableres mere end en bolig, men ikke ved opførelse af fx gæstehuse og annekser uden køkken.
C.
Forbud mod helårsanvendelse 1. Det generelle forbud Der gælder et generelt forbud mod helårsanvendelse af boliger i sommerhusområder, jf. planlovens § 40, stk. 1. Forbudet er i planloven indholdsmæssigt uændret i forhold til sommerhuslovens hidtidige regel.
Se nedenfor om undtagelsen i § 41.
Anvendelse til de virksomheder der er omfattet af sommerhuslovens § 1, stk. 4, dvs. hoteller eller virksomhed med uddannelsesmæssigt, kulturelt eller forskningsmæssigt sigte, er efter lovbemærkningerne og hidtidig praksis ikke omfattet af forbudet mod helårsanvendelse.
En bolig i et sommerhusområde må bortset fra kortvarige ferieophold m.v. ikke anvendes til overnatning i perioden fra 1. oktober til 31.
marts, medmindre boligen blev anvendt til helårsbeboelse, da området blev udlagt til sommerhusområde, og retten ikke senere er bortfaldet, jf. planlovens § 40, stk. 1.
Forbud mod helårsanvendelse omfatter efter lovbemærkningerne enhver bebyggelse, der er bestemt til beboelsesformål, eller som naturligt opføres i tilknytning hertil, fx gæstehus, anneks eller garage.
Det er således ikke alene selve beboelsesbygningen, der ikke må anvendes til vinterbeboelse, forbudet gælder alle bygninger på en ejendom i et sommerhusområde og vil også omfatte natophold i en campingvogn, der er opstillet på ejendommen.
Afgørende for, om opholdet er omfattet af § 40, stk. 1, er, i hvor langt et tidsrum ejendommen sammenlagt benyttes til beboelse lejere successivt bebor ejendommen, forlænger ikke udnyttelsestiden.
Ved kortvarige ferieophold forstås sammenlagt højst 3-4 uger.
Dertil kommer week-ends og helligdage.
2. Dispensation efter planlovens § 40, stk. 2 Efter § 40, stk. 2 kan kommunalbestyrelsen dispensere fra forbudet mod helårsbeboelse.
Dispensation kan efter lovbestemmelsen kun meddeles i særlige tilfælde og som en personlig dispensation til ejeren.
Dispensationen bortfalder ved ejerskifte, og når boligen ikke længere anvendes til helårsbeboelse.
Det bør i overensstemmelse med hidtidig dispensationspraksis fastsættes, at en ægtefælle eller samlever efter ejerens død kan fortsætte helårsbeboelsen på samme vilkår som ejeren.
I hidtidig praksis er bestemmelsen blevet administreret meget restriktivt, idet det har været et klart formål at forhindre almindelig helårsbeboelse i sommerhusområder.
Der er således som hovedregel kun meddelt dispensation i følgende tilfælde:
- Til ejere eller forpagtere af dagligvarebutikker og af de i sommerhuslovens § 1, stk. 4, nævnte virksomheder, når det har været nødvendigt af hensyn til virksomhedens drift.
- Til personer, der i forbindelse med erhvervelsen af ejendommen fejlagtigt af kommunen har fået oplyst, at denne lovligt kunne benyttes til helårsbeboelse.
- Ved alvorlig sygdom og invaliditet, hvor en rimelig tilværelse kun har kunnet opnås i sommerhuset.
Helbredsmæssige årsager i øvrigt har normalt ikke bevirket, at der er givet dispensation.
I Vejledning af 3. juli 1989 om dispensation fra forbudet mod helårsbeboelse i sommerhusområder henstillede Miljøministeriet endvidere, at der ud fra menneskelige hensyn tillige meddeles dispensation til folkepensionister, der har ejet ejendommen i mindst 5 år, og som ønsker at nyde deres otium i huset.
Det har ved planlovens vedtagelse været en klar forudsætning, at dispensationsbestemmelsen stadig skal administreres i overensstemmelse med hidtidig praksis og vejledninger, herunder den nævnte henstilling om dispensation til folkepensionister, der har ejet sommerhuset i 5 år.
Der vil imidlertid på grund af de nye regler i planlovens § 41, jf. nærmere herom nedenfor, kunne tænkes visse udvidelser af begrebet »særlige tilfælde«, således at personer,  

 der konkret kan sidestilles med personer, der har en ret efter § 41, får meddelt dispensation til helårsbeboelse.
»Særlige tilfælde« i planlovens § 40, stk. 2 omfatter efter Miljøministeriets opfattelse ikke anvendelse til vinterudlejning.
Dispensationer efter § 40, stk. 2, skal som andre dispensationer træffes efter en konkret vurdering.
I vurderingen af, om der bør meddeles dispensation, bør indgå, om hensynet til fastholdelse af det pågældende sommerhusområde som et rekreativt område gør det påkrævet, at antallet af helårsbeboelser inden for området begrænses.
Det vil således efter Miljøministeriets opfattelse være lovligt, at der ud fra en vurdering af det enkelte sommerhusområdes karakter fastsættes en overgrænse for antallet af helårsbeboelser i området, således at der, når grænsen overskrides, ikke kan meddeles flere dispensationer.
Ved vurderingen kan der lægges vægt på, hvor mange der benytter den nedenfor omtalte ret efter planlovens § 41.
Før dispensation meddeles, bør kommunalbestyrelsen vurdere, om huset er egnet til helårsbeboelse.
Men der bør ikke stilles krav om, at huset opfylder alle de i bygningsreglementet fastsatte krav til en helårsbolig, da dispensationen alene meddeles til ansøgeren (og evt.
 ægtefælle eller samlever).
Kommunens afgørelse om dispensation er endelig og kan ikke påklages til anden administrativ myndighed, jf. § 58, stk. 5, 2. pkt.
En dispensation bortfalder, hvis den ikke er udnyttet inden 3 år efter at den er meddelt, jf. planlovens § 56, stk. 1. En ret til helårsbeboelse i en bolig, der var helårsbolig, før området blev udlagt til sommerhusområde, bortfalder, hvis retten ikke har været udnyttet i 3 år, jf. planlovens § 56, stk. 2. En udnyttet dispensation bortfalder ved ejerskifte og ved fraflytning, jf.
 planlovens § 40, stk. 2.
D.
Planlovens § 41 »pensionistreglen« Med virkning fra 1. oktober 1991 er der indført nye regler om pensionisters ret til at bo hele året i en bolig på en ejendom i et sommerhusområde, når pensionisten har ejet ejendommen i 8 år, jf.
 planlovens § 41.
1. Retten til helårsbeboelse Retten efter § 41 er en personlig ret for dem, der opfylder betingelserne.
Der skal således ikke søges nogen tilladelse, heller ikke nogen byggetilladelse, jf. nedenfor. om kravene til huset.
Men kommunen er efter forvaltningsloven forpligtet til at vejlede de pensionister, der ønsker oplysning fx om hvorvidt der kan være risiko for, at en bolig er kondemnabel.
Retten efter § 41 er alene en ret til helårsbeboelse . Bestemmelsen giver ikke i øvrigt adgang til en udnyttelse, der er i strid med de for området gældende anvendelsesbestemmelser.
Der kan således ikke i kraft af § 41 etableres erhverv i boligen i strid med de anvendelsesbestemmelser, der gælder for området.
Hvis anvendelsen af området er reguleret i en lokalplan, der fastlægger anvendelsen til sommerhusbebyggelse, vil etablering af erhvervsvirksomhed være afhængig af, om den ønskede virksomhed kan anses for at være en mindre betydende fravigelse fra lokalplanen, som kommunalbestyrelsen kan dispensere til, evt. på vilkår, jf.
 planlovens § 19.
Er området ikke omfattet af lokalplanbestemmelser, kan kommunalbestyrelsen eventuelt gribe ind mod erhvervsudøvelsen med et forbud på grundlag af kommuneplanens anvendelsesbestemmelser, hvis kommunalbestyrelsen bliver opmærksom på problemet, før virksomheden er etableret , jf. planlovens § 12, stk. 3.
Hvis der er en privat deklaration for området, vil erhverv kunne være i strid med deklarationen.
Deklarationen kan håndhæves af de påtaleberettigede, og kommunalbestyrelsen kan nedlægge forbud efter planlovens § 43 for så vidt angår erhvervsudøvelsen.
2. Hvilke områder Bestemmelserne i planlovens § 41 omfatter kun boliger i sommerhusområder , se afsnit A.
Helårsbeboelse i sommerhuse uden for sommerhusområder er ikke omfattet af § 41 og kræver i alle tilfælde en dispensation eller tilladelse.
Udover den offentligretlige regulering kan anvendelsen af en bolig -både i sommerhusområder, byzone og landzone - være begrænset af private servitutter, hvor fx en grundejerforening kan være påtaleberettiget.
Sådanne servitutter er heller ikke ophævet ved planlovens § 41, og et forbud mod helårsbeboelse heri kan derfor håndhæves ved domstolene af dem, der har påtaleret, herunder kommunalbestyrelsen, hvis den har påtaleret fx på vegne af en grundejerforening.
Kommunalbestyrelsen vil derimod ikke kunne håndhæve sådanne bestemmelser efter planlovens § 43.
3. Hvilke personer har ret til helårsbeboelse Det er angivet i § 41, stk. 2, hvilke personer der anses for pensionister.
Det er - alle, der er fyldt 67 år, - personer over 60 år, der oppebærer pension eller efterløn, - førtidspensionister i henhold til lov om social pension.
Den førstnævnte gruppe omfatter folkepensionister, dvs. de pensionister, der er omfattet af henstillingen om dispensation i Miljøministeriets vejledning af 3. juli 1989. De har nu ret til helårsbeboelse, når de har ejet ejendommen i 8 år.
Den anden gruppe omfatter alle over 60 år, der har en pension fra stat eller kommune eller en privat pensionsordning.
Pension kan være både egenpension og pension efter en ægtefælle.
Endvidere omfatter denne gruppe alle, der modtager efterløn efter reglerne i lov om arbejdsformidling og arbejdsløshedsforsikring.
Den tredje gruppe omfatter førtidspensionister i henhold til lov om social pension - uden aldersbegrænsning.
Fælles for de tre grupper er, at pensionisten skal have ejet ejendommen i 8 år og fortsat skal være ejer af den.
Det er  

 ikke nødvendigt, at ejendommen har været bebygget.
Er der tale om et hus på lejet grund, er det huset, der er ejendommen, dvs. at huset skal have været ejet i 8 år.
Er huset i sameje mellem flere personer, har de enkelte medejere hver for sig ret til helårsbeboelse, hvis de i øvrigt opfylder betingelserne.
Sædvanligt formuefællesskab i et ægteskab betragtes i denne relation som sameje.
Tilhører huset den ene af ægtefællerne som særeje, skal den pågældende opfylde betingelserne.
Efter § 41, stk. 3 kan en pensionists ægtefælle, samlever eller nært beslægtede sammen med pensionisten benytte boligen til helårsbeboelse.
Ved nært beslægtede forstås slægtninge i op- og nedstigende linie, dvs. forældre, børn, børnebørn samt søskende.
Men også andre kan bo sammen med pensionisten, hvis de hører til husstanden.
Det fremgår af § 41, stk. 4. Bestemmelserne giver derimod ikke ret til at udleje eller udlåne en del af boligen til helårsbeboelse.
Hvis pensionisten flytter, bortfalder retten til helårsbeboelse også for ægtefælle/samlever eller andre medlemmer af husstanden.
Men pensionisten kan genoptage beboelsen, hvis betingelserne fortsat er opfyldt.
Efter pensionistens død har ægtefællen/samleveren og en nært beslægtet, der har boet sammen med pensionisten, ret til at fortsætte helårsbeboelsen.
En arving, der ikke har boet i huset sammen med pensionisten, har således ikke denne ret.
Dør pensionisten uden at efterlade sig ægtefælle/samlever, har også en anden person, der har haft fælles husstand med pensionisten, ret til at fortsætte helårsbeboelsen.
Den pågældende behøver ikke at være i slægt med pensionisten.
Bestemmelserne i § 41, stk. 3 og 4 er en udvidelse i forhold til hidtidig praksis i forbindelse med personlige dispensationer til helårsbeboelse, idet det efter denne praksis kun har været ægtefællen eller en samlever, der har haft ret til at fortsætte helårsbeboelsen på ejendommen.
I bemærkningerne til forslagene til de vedtagne bestemmelser i folketingsudvalgets betænkning anføres, at bestemmelserne »åbner mulighed for, at andre medlemmer af pensionistens husstand end ægtefælle eller samlever efter pensionistens død kan fortsætte med at benytte sommerhuset til helårsbeboelse.
Reglen vil fx gælde for et hjemmeboende barn.
Retten bortfalder ved fraflytning.
Retten omfatter ikke medlemmer af ægtefællens, samleverens eller fx barnets senere husstand.« 4. Krav til huset Retten til helårsbeboelse bortfalder efter § 41, stk. 1, 2. pkt., hvis boligen kondemneres.
Efter hidtidig praksis har det været en af betingelserne for at dispensere fra helårsforbudet, at huset kunne anses for egnet til helårsbeboelse.
Ved lovbestemmelsen er spørgsmålet om husets egnethed til helårsbeboelse overladt til pensionisten selv således, at det eneste krav, der stilles til huset er, at det ikke er kondemnabelt som helårsbolig.
Der skal derfor ikke foretages byggesagsbehandling efter byggeloven i anledning af anvendelsesskiftet til helårsbeboelse.
Bestemmelsen betyder, at sommerhuset ikke må være belastet med en sådan brandfare eller sundhedsfare, at kommunalbestyrelsen (boligkommissionen, hvis en sådan er oprettet i kommunen) vil kunne nedlægge forbud mod, at huset anvendes til beboelse eller ophold for mennesker i medfør af byfornyelseslovens kap.
VIII om boligtilsyn.
En kondemneringskendelse, der afsiges efter at pensionisten er flyttet til sommerhuset, vil udløse ret til genhusning, men bestemmelsen i byfornyelseslovens § 74 a om et særligt tilskud til en ejer af en ejerbolig, der kondemneres, finder ikke anvendelse.
Det vil derfor være både i kommunens og ejerens interesse, at eventuelle tvivlsspørgsmål om, hvorvidt der kan være en risiko for kondemnering, søges afklaret, før pensionisten flytter.
Kondemneringer kan i nogle tilfælde påklages til byfornyelsesnævnet efter reglerne i byfornyelsesloven.
5. Forholdet til boligreguleringsloven Efter § 41, stk. 1, 3. pkt. finder bestemmelserne i kapitel VII i lov om midlertidig regulering af boligforholdene ikke anvendelse på boliger, der benyttes til helårsbeboelse efter 1. pkt. kapitel VII i boligreguleringsloven indeholder de bestemmelser, hvorefter en (helårs)bolig ikke må nedlægges eller overgå til midlertidig anvendelse uden kommunens tilladelse, samt de bestemmelser, hvorefter kommunen kan anvise lejere til en lejlighed, der ikke benyttes.
Bestemmelserne i boligreguleringslovens kap.
VII finder således ikke anvendelse på sommerhuset.
Baggrunden herfor er, at retten efter § 41 er en personlig ret, der bortfalder ved fraflytning.
Husets status som sommerhus ændres ikke af bestemmelserne i § 41.
Der er ikke med de nye regler i planlovens § 41 sket ændringer for så vidt angår anvendelsen af boligreguleringslovens kap.
VII på pensionistens hidtidige bolig.
Det er således fortsat den kommune, hvor den hidtidige bolig er beliggende, der afgør, om anvendelsen af boligen er i strid med kap.
VII.
Afgørelsen heraf vil som udgangspunkt afhænge af, om pensionisten tager bopæl i sommerhuset, og derved skal tilmelde sig folkeregistret på sommerhusadressen.
Det skyldes, at pensionisten har ret til at bo i sommerhuset i vinterhalvåret, men ikke nogen pligt hertil.
Det er således ikke udelukket, at pensionisten kan bevare sin hidtidige bolig, selvom en del af vinterhalvåret tilbringes i sommerhuset.
IX Tilbageførsel af arealer til landzone (§§ 45-46) A.
Generelt Tilbageførselsbestemmelserne viderefører den hidtidige adgang for kommunalbestyrelsen til at træffe beslutning om tilbageførsel af arealer fra byzone eller sommerhusområde til landzone.
Dog er der nu - i modsætning til tidligere - adgang til at påklage kommunalbestyrelsens beslutning om tilbageførsel af arealerne, for så vidt angår retlige spørgsmål, jf. § 58, stk. 1. Der henvises til kap.
 XII.
Reglerne skal ses i sammenhæng med lov nr. 244 af 6. juni 1985 om ændring af forskellige skattelove (godtgørelse af frigørelsesafgift m.v. ved tilbageførsel af arealer til landzone). Denne lov indeholder bestemmelserne om godtgørelse for ydelser, som grundejeren har afholdt som følge af ejendommens inddragelse og beliggenhed i byzone/sommerhusområde.
B.
Proceduren for tilbageførsel til landzone 1. Grundlaget for tilbageførslen Kommuneplanen Kommunalbestyrelsen kan beslutte at tilbageføre arealer fra byzone eller sommerhusområde til landzone i overensstemmelse med kommuneplanen, jf. planlovens § 45, stk. 1.
Det er således kommuneplanen, der danner grundlaget for beslutninger om tilbageførsel.
Størrelsen og beliggenheden af de arealer i byzone og sommerhusområder, der skal tilbageføres til landzone, fastlægges i kommuneplanen, jf. planlovens § 11, stk. 4.
Retningslinierne fastlægges i kommuneplanens hovedstruktur, og den nærmere afgrænsning af arealerne må ske på et kortbilag.
Der skal ikke udarbejdes en lokalplan for tilbageførslen, og der skal derfor ikke fastlægges rammer herfor i kommuneplanens rammedel.
Afgrænsningen af arealerne i kommuneplanen indebærer bl.a., at regionplanmyndigheden skal påse overensstemmelsen med regionplanlægningen.
Bestemmelsen i planlovens § 6, stk. 3, nr. 1 indeholder hjemmel til, at regionplanerne kan indeholde retningslinier for tilbageførsel af arealer til landzone.
Retningslinierne kan således indeholde en generel angivelse af rummeligheden for så vidt angår arealer, som skal tilbageføres.
Når særlige regionplanmæssige interesser gør det fornødent, kan regionplanen tillige indeholde en mere præcis angivelse af størrelsen og beliggenheden af nærmere afgrænsede arealer.
Det følger endvidere af rammestyringsprincippet, at kommunalbestyrelsen er forpligtet til senest ved næste ordinære revision af kommuneplanen, jf. planlovens § 22, stk. 1 at optage bestemmelse om tilbageførsel af arealer til landzone i kommuneplanen, hvis regionplanen indeholder retningslinier herfor, jf. planlovens § 11, stk. 2.
Kommunalbestyrelsen er endvidere forpligtet til at virke for, at de pågældende arealer tilbageføres til landzone, jf. lovens § 12, stk.
 1.
Afgrænsningen kan ikke indarbejdes i et planforslag som en ændring, der foretages af kommunalbestyrelsen ved den endelige vedtagelse af planen.
Kommuneplanens bestemmelser om afgrænsning af arealer, der ønskes tilbageført, kan kun anvendes som grundlag for en tilbageførselsbeslutning, hvis de har fremgået af et forslag til kommuneplan/-tillæg, der har været offentliggjort efter den 1. juli 1985.
Udover den inddragelse af offentligheden, som sker i forbindelse med kommuneplanforslagets behandling, er det i planlovens § 45, stk. 3, fastsat, at grundejerne får mulighed for at udtale sig inden en frist, der skal være mindst 8 uger.
Denne høring skal ske ved brev til de berørte grundejere.
Høringen af berørte grundejere kan foregå samtidig med, at kommuneplanforslaget eller forslaget til kommuneplantillæg er i offentlig høring, således at beslutning om tilbageførsel kan ske samtidig med forslagets endelige vedtagelse.
Høring kan også foretages forud for tilvejebringelsen af kommuneplantillægget.
Såfremt der er et længere tidsrum mellem grundejerhøringen og beslutningen om tilbageførsel, må kommunalbestyrelsen være opmærksom på, om ejendommen har skiftet ejer i den mellemliggende periode.
I så fald skal den nye ejer høres, inden der træffes beslutning.
Ejers begæring Hovedreglen om tilbageførsel af arealer til landzone er, at kommunalbestyrelsen på grundlag af kommuneplanen foretager den nødvendige justering af zonegrænserne.
I planlovens § 45, stk. 2, er der endvidere givet kommunalbestyrelsen adgang til at tilbageføre et areal til landzone efter ansøgning fra ejeren.
Dette kan ske, når arealet grænser til landzone, og når tilbageførslen er ubetænkelig ud fra planlægningsmæssige hensyn.
Det er forudsat, at der er tale om små arealer.
Spørgsmålet afhænger af de konkrete forhold.
En tilbageførsel efter denne bestemmelse må dog normalt forudsætte, at arealet ikke overstiger ca. 5 ha.
Hvis tilbageførslen undtagelsesvis har regionplanmæssig betydning, skal kommunalbestyrelsen optage forhandling med regionplanmyndigheden, inden arealet tilbageføres til landzone.
2. Beslutning om tilbageførsel Når grundlaget er til stede, kan kommunalbestyrelsen træffe beslutning om at tilbageføre arealer til landzone.
Denne beslutning kan for så vidt angår retlige spørgsmål påklages til Planstyrelsen, jf. planlovens § 58, stk. 1.
Beslutningen skal, jf. bestemmelsen i planlovens § 45, stk. 4, meddeles til ejerne af arealerne, panthaverne og andre rettighedshavere, samt til amtsrådet og miljøministeren.
Underretningen er af rent oplysende karakter, og kommunalbestyrelsens tilbageførselsbeslutning skal således ikke tiltrædes eller efterprøves af Miljøministeriet eller amtsrådet, medmindre den påklages.
Efter bestemmelsen i planlovens § 45, stk. 5, skal ejerne og panthaverne samtidig have oplyst reglerne om fremsættelse af erstatningskrav.
3. Ophævelse af lokalplaner og byplanvedtægter Det vil som regel være nødvendigt at ophæve lokalplaner eller byplanvedtægter for arealer, der skal tilbageføres.
Det kan ske ved vedtagelse af en ny lokalplan, efter de almindelige regler i planlovens kap. 6, eller ved kommunalbestyrelsens beslutning, jf. planlovens § 33, jf. nærmere kap.
VI, afsnit D.
For at undgå usikkerhed om retsvirkningerne af en tilbageførselsbeslutning, anbefales det, at der træffes beslutning om ophævelse af eventuelle byplanvedtægter eller lokalplaner samtidig med beslutningen om selve tilbageførslen.
Høring af grundejere og andre i forbindelse med ophævelse af en sådan plan bør derfor ske samtidig med den grundejerhøring, der skal foretages forud for beslutningen om tilbageførsel, jf. planlovens § 45, stk. 3, og afsnit B, pkt. 1.
C.
De økonomiske følger af en tilbageførselsbeslutning 1. Erstatningssager, herunder behandling ved  

 taksationskommissioner Reglerne om erstatning i forbindelse med tilbageførsel af arealer til landzone er fastsat i planlovens § 46.
Herefter er der adgang til at fremsætte krav om erstatning for faktisk afholdte udgifter med henblik på ejendommens udnyttelse i byzone.
Bestemmelsen må dog fortolkes således, at den også omfatter udgifter, der er afholdt med henblik på udnyttelse i sommerhusområde.
Også private ejere, der selv har begæret en tilbageførsel, kan fremsætte krav om erstatning.
Reglen begrænser erstatningskravet til positive udgifter, der er afholdt som følge af ejendommens placering i byzone.
En eventuel mistet spekulationsgevinst kan ikke gøres gældende som led i det samlede erstatningskrav.
Som eksempel på, hvilke udgifter, der kan kræves erstattet, kan nævnes udgifter til en landinspektør, arkitekt og advokat for bistand med henblik på arealets udnyttelse i byzone eller sommerhusområde, fx udarbejdelse af bebyggelsesplan eller lignende og ansøgninger samt deltagelse i møder med myndigheder m.v.
Krav om erstatning skal fremsættes skriftligt over for kommunalbestyrelsen senest 12 uger efter, at ejerne har fået meddelelse om kommunalbestyrelsens beslutning efter planlovens § 45, stk. 1  og 2, jf. § 46, stk. 3.
Kommunalbestyrelsen skal, jf. bestemmelsen i § 46, stk. 3, underrette amtsrådet og miljøministeren om fremsatte erstatningskrav.
 Underretning til miljøministeren sendes til Planstyrelsen.
Hvis der opnås enighed med ejeren om erstatningskravet, skal kommunalbestyrelsen forelægge aftalen for amtsrådet og miljøministeren, der begge skal tiltræde aftalen, jf. planlovens § 46, stk. 4, idet disse myndigheder hver afholder 1/3 af udgifterne til erstatning, jf. § 46, stk. 5.
Opnås der ikke enighed med ejeren skal kommunalbestyrelsen efter planlovens § 46, stk. 4, indbringe erstatningsspørgsmålet for taksationsmyndighederne efter lov om offentlige veje.
Behandlingen af erstatningssagerne foregår efter reglerne i lov om offentlige veje, jf. planlovens § 50.
Det henstilles, at kommunalbestyrelsen sender kopi af afsagte kendelser til Planstyrelsen, således at styrelsen kan følge praksis i kommissionerne.
2. Udgifter til sagsomkostninger og erstatninger Som nævnt ovenfor skal amtsrådet og staten (Planstyrelsen) afholde hver 1/3 af kommunens udgifter til sagsomkostninger og erstatning.
De udgifter, kommunen kan kræve delvis refunderet, omfatter således erstatningsbeløb med renter samt de sagsomkostninger, der i vejsager skal afholdes af vejbestyrelsen i medfør af § 62, stk. 2, i lov om offentlige veje.
 Til sagsomkostninger henregnes ikke kommunens udgifter til evt.
 advokatbistand.
Det påhviler kommunalbestyrelsen at udbetale sagsomkostninger og erstatninger til henholdsvis taksationsmyndighed og grundejer.
Når udgifterne er afholdt, kan kommunalbestyrelsen rejse krav om betaling af 1/3 af udgifterne over for vedkommende amtsråd og Planstyrelsen.
Kravet bilægges fornøden dokumentation, herunder kopi af taksationsmyndighedens eventuelle kendelse.
Planstyrelsen og pågældende amtsråd drager omsorg for, at betaling til kommunen af deres del af udgifterne sker hurtigst muligt herefter.
Ifølge planlovens § 10 kan amtsrådene anvende midler fra fondene for frigørelses- og afståelsesafgift til afholdelse af deres andel af udgifterne til erstatning og sagsomkostninger.
3. Godtgørelse for grundskyld Regler herom er fastsat i § 29 A, i lovbekendtgørelse nr. 808 af 4.
december 1990 om beskatning til kommunerne af faste ejendomme.
Loven henhører under Indenrigsministeriet.
Om forståelsen af bestemmelserne har Indenrigsministeriet oplyst følgende:
Godtgørelsen beregnes på grundlag af et forskelsbeløb, der skal ansættes af vedkommende vurderingsråd for hvert år i den periode, der ydes godtgørelse for.
Forskelsbeløbet skal ud fra en sammenligning med vurderingen af tilsvarende ejendomme i landzone angive forskellen mellem på den ene side den faktisk ansatte afgiftspligtige grundværdi på grundlag af beliggenheden i byzone og på den anden side den afgiftspligtige værdi, som ejendommen må antages at ville være blevet vurderet til, hvis den på det pågældende tidspunkt havde ligget i landzone.
Om beregningen af forskelsbeløbet henvises til Statsskattedirektoratets cirkulæreskrivelse af 5. august 1985 om godtgørelse for grundskyld af arealer, der tilbageføres til landzone.
Når forskelsbeløbene er fastsat, beregnes godtgørelsen ved at gange beløbene med summen af den kommunale og amtskommunale grundskyldspromille, der har været gældende for de enkelte skatteår.
Til beløbene for de enkelte år ydes der et tillæg på 4 % for hvert år frem til det tidspunkt, hvor godtgørelsen udbetales.
Der skal ikke beregnes rente af tillægget.
Den godtgørelse, der tilkommer ejeren, udgør halvdelen af de samlede opgjorte beløb med tillæg for de enkelte år i godtgørelsesperioden.
 Godtgørelsen er skattefri for modtageren.
Udbetalingen af godtgørelsen skal ske i to omgange.
Det må ses i forbindelse med, at tilbageførslen til landzone først slår igennem i ejendomsbeskatningen 1 til 2 år efter tilbageførslen.
Udbetalingen af den samlede godtgørelse skal ske til ejeren af arealerne på tilbageførselstidspunktet.
Det kræves ikke, at den pågældende er ejer på det tidspunkt, hvor udbetalingen finder sted.
Erhvervelse ved arv betragtes som ejerskifte.
Godtgørelsesperioden beregnes i sådanne tilfælde fra og med det kvartal, hvori dødsfaldet indtræder, selv om dødsboet fortsat måtte være under behandling på tidspunktet for tilbageførslen til landzone.
Godtgørelsesordningen gælder ikke for ejendomme, der på tilbageførselstidspunktet ejes af det offentlige.
Godtgørelsen udbetales af kommunen.
Men kommunen kan over for vedkommende amtskommune modregne den del af en udbetalt godtgørelse, der vedrører amtskommunal grundskyld, ved førstkommende indbetaling af amtskommunernes ejendomsskatter.
Den del af godtgørelsen, der vedrører amtskommunal grundskyld, der er indbetalt til statskassen, modregnes dog ved førstkommende indbetaling af amtskommunal grundskyld til statskassen.
4. Godtgørelse for frigørelsesafgift og grundskyld til  

 staten af landbrugsejendomme Regler om tilbagebetaling af frigørelsesafgift er fastsæt i § 8 A i lov om frigørelsesafgift m.v. af fast ejendom, jf. lovbekendtgørelse nr. 549 af 9. juli 1991.
Regler om tilbagebetaling af den særlige grundskyld til staten er fastsat i § 5 A i lov nr. 541 af 28. december 1979 om grundskyld til staten af landbrugsejendomme.
De i Statsskattedirektoratets cirkulæreskrivelse af 5. august 1985 angivne retningslinier for ansættelsen af beregningsgrundlaget ved godtgørelse af grundskyld af arealer, som tilbageføres til landzone, gælder tilsvarende ved tilbagebetaling af den særlige grundskyld til staten.
X Ekspropriation, overtagelse (§§ 47-50) Ekspropriations- og overtagelsesbestemmelserne i planlovens kap. 11 er en sammenskrivning af de hidtil gældende regler om ekspropriation til virkeliggørelse af lokalplaner og ekspropriation til byudvikling.
Reglerne fandtes tidligere i kommuneplanlovens § 34 og i lov om ekspropriation til byudvikling.
Indholdet af reglerne er uændret.
De hidtil gældende regler om kommunal overtagelsespligt som følge af planlægningsmæssige dispositioner er ligeledes uændrede.
Amtsrådene har ikke efter planloven adgang til at ekspropriere, men miljøministeren kan efter planlovens § 3, stk. 4, i særlige tilfælde beslutte at overtage en kommunalbestyrelses beføjelse til at ekspropriere.
A.
Ekspropriation Efter planlovens § 47, stk. 1, kan kommunalbestyrelsen ekspropriere fast ejendom, der tilhører private, eller privates rettigheder over fast ejendom, når ekspropriationen vil være af væsentlig betydning - for virkeliggørelsen af en lokalplan eller en byplanvedtægt eller - for at sikre gennemførelsen af en byudvikling i overensstemmelse med kommuneplanen.
1. Ekspropriation til virkeliggørelse af lokalplaner Ekspropriation efter § 47, stk. 1, kan ske til virkeliggørelse af den detaljerede planlægning i en lokalplan/byplanvedtægt.
Det er en forudsætning for anvendelse af ekspropriationsbestemmelsen, at lokalplanen konkret beskriver den anvendelse/bebyggelse, hvortil der ønskes eksproprieret.
Ekspropriation efter rammelokalplaner er ikke mulig.
Såfremt kommunalbestyrelsen alene ønsker at realisere lokalplanformål, hvortil ekspropriation kan ske i medfør af anden lovgivning, fx arealerhvervelse til offentlige veje og parkeringspladser, jf. lov om offentlige veje § 43, bør denne lovgivnings ekspropriationsregler anvendes.
Ekspropriation på grundlag af en lokalplan/byplanvedtægt forudsætter endvidere, at ekspropriationen er af væsentlig betydning for virkeliggørelsen.
Det er en betingelse for ekspropriation, at det er nødvendigt for kommunen at få rådighed over det pågældende areal, fx fordi der skal udføres anlæg på arealet.
Det er endvidere en betingelse, at den konkrete anvendelse af det pågældende areal er nært forestående.
Væsentlighedskravet indebærer, at ekspropriation ikke kan finde sted, hvis ekspropriationsformålet kan realiseres på en for ejeren mindre indgribende måde, eller hvis ejeren - bortset fra offentlige formål - selv kan og vil realisere ekspropriationsformålet.
Kravet om, at anvendelsen af det pågældende areal skal være nært forestående, betyder bl.a., at de nødvendige tilladelser efter anden lovgivning skal være meddelt eller kan forventes at blive meddelt inden for en kortere frist.
Det er - bortset fra offentlige formål - ikke nogen betingelse, at det er kommunen eller en anden offentlig myndighed, der realiserer ekspropriationsformålet.
Der er adgang til at overdrage et eksproprieret areal til en privat, der vil disponere over arealet i overensstemmelse med planen.
2. Ekspropriation til byudvikling Ekspropriation til byudvikling kan ske, inden den detaljerede (lokal-)planlægning er gennemført.
Omvendt er det ikke udelukket at ekspropriere til byudvikling, fordi der foreligger en lokalplan for (en del af) området.
Bestemmelsen tager sigte på ekspropriation af større i det væsentlige ubebyggede arealer, typisk landzonearealer.
Betingelsen for at der kan eksproprieres er, at det på grundlag af kommuneplanen og dens rækkefølgebestemmelser kan godtgøres, at ekspropriationen er af væsentlig betydning for at sikre den planlagte byudvikling.
3. Fremgangsmåde For så vidt angår fremgangsmåden ved ekspropriation, henviser planloven til lov om offentlige veje § 45 og §§ 47-49, jf. planlovens § 47,  stk. 3. Det betyder, at der efter reglerne i  

 vejloven skal afholdes åstedsforretning, og at kommunalbestyrelsen først efter udløbet af den i vejlovens § 48 fastsatte frist kan træffe ekspropriationsbeslutning.
En lokalplan kan ikke danne grundlag for en ekspropriationsbeslutning, før planen har fået endeligt bindende virkning ved den offentlige bekendtgørelse, jf. § 30. Indledende skridt til ekspropriationen, som afholdelse af åstedsforretning m.v., bør ikke finde sted, før indholdet af lokalplanen er kendt, dvs. før lokalplanen er endeligt vedtaget.
4. Ekspropriation af rettigheder Planlovens § 47 giver endvidere hjemmel til ekspropriation af private rettigheder over fast ejendom, fx leje-, brugs- eller servitutrettigheder.
Med hjemmel i planlovens § 15, stk. 2, nr. 16, kan der uden ekspropriation i en lokalplan træffes bestemmelse om ophør af gyldigheden af udtrykkeligt angivne tilstandsservitutter, hvis servituttens opretholdelse vil være i strid med lokalplanens formål.
Private rådigheds- og tilegnelsesservitutter kan derimod kun fjernes ved eksproriation.
5. Klage over ekspropriationsbeslutninger Efter planlovens § 58, stk. 2, kan ekspropriationsbeslutningen påklages til miljøministeren.
Beføjelsen til at afgøre disse klager er delegeret til Planstyrelsen, men styrelsens afgørelse kan påklages til ministeren.
Klageadgangen er ikke begrænset til retlige spørgsmål.
Også spørgsmål om ekspropriationens hensigtsmæssighed og rimelighed kan påklages.
Hvis der ikke er enighed om ekspropriationserstatningens størrelse, fastsættes denne af taksationsmyndighederne efter lov om offentlige veje, jf. planlovens § 50.
B.
Krav om overtagelse Efter planlovens § 48 kan en ejer forlange sin ejendom overtaget af kommunen, når den i lokalplan eller byplanvedtægt er udlagt til et offentligt formål.
Der er dog kun overtagelsespligt, hvis ejendommen på grund af den pågældende bestemmelse ikke kan udnyttes økonomisk rimeligt i overensstemmelse med anvendelsen af de omliggende ejendomme.
Der gælder lignende regler, hvis det kun er en del af ejendommen, der er udlagt til offentligt formål.
Det er ikke en betingelse, at ejendommen udtrykkeligt er udlagt til et offentligt formål.
Bestemmelsen finder også anvendelse, hvis en ejendom reelt udlægges til et offentligt formål, fx hvis den udlægges som friareal for et større område end bebyggelsen i lokalplanen kan begrunde.
Det er heller ikke en betingelse, at krav om overtagelse fremsættes i forbindelse med lokalplanens fremkomst.
Ejeren kan fremsætte kravet, når han anser betingelserne for opfyldt.
Er der ikke enighed om kommunens eventuelle forpligtelse til at overtage arealet eller erstatningens størrelse, afgøres disse spørgsmål af taksationsmyndighederne efter lov om offentlige veje, jf. planlovens § 50. Kommunen er på ejerens begæring forpligtet til at indbringe sagen for taksationskommissionen.
Krav om overtagelse af en ejendom kan endvidere fremsættes i tilfælde, hvor en lokalplan/byplanvedtægt indeholder forbud mod nedrivning af bebyggelse uden kommunalbestyrelsens tilladelse, og tilladelse nægtes.
Der gælder også i denne situation en begrænsning i kommunens forpligtelse til overtagelse.
Det er en betingelse, at den pågældende ejendom ikke kan udnyttes økonomisk rimeligt svarende til udnyttelsen af ejendomme med en lignende beliggenhed og benyttelse, der ikke er omfattet af et nedrivningsforbud.
Også i disse tilfælde er det taksationsmyndighederne efter lov om offentlige veje, der i tilfælde af uenighed træffer afgørelse om, hvorvidt der er overtagelsespligt, og fastsætter erstatningens størrelse, jf. planlovens § 50.
Bestemmelsen i § 49, stk 3, om forbud mod større byggearbejder er omtalt i kap.
V, afsnit E, pkt. 2.
XI Servitutter (§§ 42-44) A.
Generelt De bestemmelser i planloven, der har særlig betydning i forbindelse med servitutter, er § 15, stk. 2, nr. 16 (ophævelse af (samtykke til stiftelse af servitutter og påtaleret). Reglerne svarer helt til bestemmelserne i kommuneplanloven.
Det må erindres, at de private servitutter, der indgår i kommuneplanlægningen, også reguleres af privatretlige regler.
Det gælder servitutter pålagt af kommunen som grundsælger, og servitutter hvor kommunalbestyrelsen er indsat som påtaleberettiget.
I disse tilfælde har kommunalbestyrelsen efter de privatretlige regler visse forpligtelser overfor de grundejere, der er omfattet af servitutten.
Spørgsmålet om kommunalbestyrelsens overholdelse af dem kan ikke påklages efter kommuneplanlovens § 58, men kan af grundejerne indbringes for domstolene.
B.
Samtykke Efter § 42 kan en ejer af fast ejendom kun med forudgående samtykke fra kommunalbestyrelsen pålægge ejendommen servitutbestemmelser om forhold, hvorom der kan optages bestemmelse i en lokalplan.
Det samme gælder for ændring af bestående servitutter, hvis ændringen er ensbetydende med pålæg af en ny servitutbestemmelse.
Ophævelse af eksisterende servitutter ved aftale mellem parterne kræver ikke kommunalbestyrelsens samtykke.
 § 42  omfatter såvel ejendomme i privat som i  

 kommunens eje.
I § 42, stk. 1, 2. pkt., bestemmes det, at kommunalbestyrelsen ikke kan meddele samtykke i tilfælde, hvor der foreligger lokalplanpligt, jf. lovens § 13, stk. 2. Også denne bestemmelse gælder såvel for private ejendomme som for ejendomme i kommunens eje.
I § 42, stk. 2, er der fastsat nogle formelle regler om samtykkeerklæringen.
Kommunalbestyrelsen kan nægte samtykke, når den skønner, at servitutten har uheldige virkninger for kommunens byplanarbejde.
De servitutter, der kræver samtykke, er efter Planstyrelsens opfattelse alle (private) servitutter om emner, der kan reguleres i en lokalplan (bebyggelse og anvendelse af ejendomme, færdselsforhold osv. jf. planlovens § 15). Det er efter styrelsens opfattelse ikke nogen betingelse, at den konkrete servitutbestemmelse med samme formulering kan optages i en lokalplan.
C.
Påtaleret Efter planlovens § 43 kan kommunalbestyrelsen ved påbud eller forbud sikre overholdelsen af servitutbestemmelser om forhold, hvorom der kan optages bestemmelser i en lokalplan.
Bestemmelsen i § 43 omfatter samme gruppe servitutter, som kræver samtykke efter § 42, dvs. private servitutter om emner, der kan reguleres i en lokalplan.
Bestemmelsen giver kommunalbestyrelsen en adgang til at håndhæve disse servitutter uanset, om kommunen har påtaleret i henhold til servitutten.
Det er naturligvis en forudsætning, at kommunalbestyrelsen varetager et planlægningsmæssigt formål ved udøvelsen af påtaleretten.
Se Vejledning om fremgangsmåden i sager om håndhævelse af plan- og byggelovgivningen, december 1991.
Et forbud eller påbud efter § 43 kan gennemtvinges efter reglerne i planlovens §§ 63 og 64, dvs. gennem en straffesag.
Retlige spørgsmål i forbindelse med kommunalbestyrelsens anvendelse af § 43 kan påklages efter planlovens § 58. Kommunalbestyrelsens beslutning om ikke at anvende § 43 kan derimod ikke påklages.
Har kommunalbestyrelsen påtaleret i henhold til servitutten, kan den i retsvirkningerne, bør kommunalbestyrelsen altid angive, om et forbud eller påbud er udstedt i henhold til planlovens § 43.
XII Klageregler i planloven (§§ 58-62) A.
Hvilke forhold kan påklages 1. Retlige spørgsmål Hovedreglen vedrørende klage efter planlovens § 58, stk. 1, er, at kun retlige spørgsmål i forbindelse med amtsrådets og kommunalbestyrelsens afgørelser efter loven kan påklages.
Der kan ikke gives nogen udtømmende definition af, hvad der skal anses for »retlige spørgsmål«, men det skal forstås ret vidt.
 Som eksempler på retlige spørgsmål kan nævnes følgende:
Hvis en kommunal myndigheds afgørelse indebærer en fortolkning af planloven eller af de planer, der er tilvejebragt efter planloven, er der tale om retlige spørgsmål.
Det samme gælder, hvis kommunalbestyrelsens afgørelse indebærer en fortolkning af de før kommuneplanlovens ikrafttræden tilvejebragte planer m.v. (først og fremmest byplanvedtægter), der i henhold til planlovens § 68 fortsat bevarer deres gyldighed, indtil de måtte blive ophævet eller ændret ved en lokalplan.
Fortolkningen af private servitutter i forbindelse med samtykke, påbud og forbud efter planlovens kap. 9 er ligeledes retlige spørgsmål, jf. ovenfor, kap.
XI.
Det er et retligt spørgsmål, om en regionplan eller en kommuneplan har det i loven foreskrevne indhold, og om bestemmelserne i en af kommunalbestyrelsen vedtaget lokalplan har hjemmel i planlovens § 15.
Kommune- og lokalplaner må ikke stride mod regionplanlægningen for forhold omfattet af § 6, stk. 3 og 4, jf. § 11, stk. 2 og § 13, stk.
 1, 2. pkt.
Bestemmelserne må ses i sammenhæng med bestemmelsen i § 29, stk. 2, 2. pkt., hvorefter amtsrådets pligt til at fremsætte  

 indsigelse mod planforslaget ikke gælder, hvis forholdet er af underordnet betydning for regionplanlægningens formål.
Både spørgsmålet om, hvorvidt der er overensstemmelse mellem planerne, og hvorvidt en eventuel uoverensstemmelse er af underordnet betydning, kan påklages som retligt spørgsmål efter planlovens § 58, stk. 1 Planstyrelsen skal derfor ved behandlingen af klager over plan-uoverensstemmelse i givet fald vurdere, om en konstateret uoverensstemmelse er af underordnet betydning.
Er Planstyrelsen enig med amtsrådet i, at en planuoverensstemmelse er af underordnet betydning, vil styrelsen anse den pågældende plan for gyldig.
Uoverensstemmelse mellem en regionplan og de regler og beslutninger, der er fastsat efter § 3, kan ligeledes påklages som et retligt spørgsmål.
Ligeledes er det et retligt spørgsmål, om procedureregler og kompetenceregler i forbindelse med udarbejdelse af region-, kommune- og lokalplaner, meddelelse af dispensationer og tilladelser m.v. er overholdt, og det er et retligt spørgsmål, om forvaltningsloven og de almindelige forvaltningsretlige regler om fx lighedsgrundsætningen, magtfordrejning, inhabilitet m.v. er overholdt.
Det er et retligt spørgsmål, om et bygge- eller anlægsarbejde m.v. i henhold til planlovens § 13, stk. 2, er »større« og dermed lokalplanpligtigt.
Som retligt spørgsmål betragtes også spørgsmålet om, hvorvidt betingelserne for at tage en overflødiggjort landbrugsbygning i brug til andet erhvervsformål efter planlovens § 37, stk. 1, er opfyldt.
Det er ligeledes et retligt spørgsmål, om betingelserne for helårsbeboelse i § 41 er opfyldt.
Der vil således fx kunne klages over et påbud, som udstedes, fordi kommunalbestyrelsen ikke anser betingelserne for opfyldt.
I kommunalbestyrelsens afgørelse i en dispensationssag kan indgå retlige spørgsmål.
Det er fx et retligt spørgsmål, om en dispensation fra en lokalplan eller byplanvedtægt er i strid med principperne i planen, jf. planlovens § 19, stk. 1.
Af hovedreglen i planlovens § 58 fremgår modsætningsvis, at amtsrådets og kommunalbestyrelsens skønsmæssige afgørelser vedrørende forhold, der er omfattet af planloven, ikke kan påklages til anden administrativ myndighed, bortset fra de særlige afgørelser (landzonetilladelser og ekspropriationsbeslutninger), der er nævnt nedenfor under 2.
Dette betyder, at hverken et afslag på en ansøgning om dispensation fra en lokalplan eller en imødekommelse af en ansøgning kan påklages, når de ovenfor nævnte procedureregler m.v. er overholdt.
At skønsmæssige afgørelser ikke kan påklages betyder endvidere, at der fx ikke kan klages over, at en region-, kommune- eller lokalplans indhold efter klagers vurdering ikke er hensigtsmæssig.
2. Klage til fuld prøvelse I følgende tilfælde kan afgørelser påklages til fuld efterprøvelse af klagemyndigheden, det vil sige, at klagen kan vedrøre såvel skønsmæssige som retlige spørgsmål:
1. Kommunalbestyrelsens beslutninger om  

ekspropriation  til byudvikling eller til virkeliggørelse af en lokalplan eller en byplanvedtægt i henhold til planlovens § 47, jf. § 58, stk. 2.
2. Amtsråds og kommunalbestyrelsers afgørelser om landzonetilladelse efter planlovens § 35, stk. 1, jf. § 58, stk.  

 3 og 4.
3. Grundejer- og beboerforeningers afgørelser om dispensationer fra lokalplaner m.v. efter planlovens § 21, stk. 1, jf. § 58, stk. 6.
3. Ingen klageadgang for afgørelser I følgende tilfælde er afgørelsen endelig:
1. Kommunalbestyrelsens afgørelser om, hvorvidt der  

 skal meddeles dispensation fra forbudet mod helårsbeboelse i sommerhusområder  

 efter planlovens § 40, stk. 2, jf. § 58, stk. 5, 2. pkt. (Derimod er påbud efter § 63 genstand for retlig klage, jf. foran under 1).
2. Miljøministerens (Planstyrelsens) og  

 Overfredningsnævnets afgørelser i klagesager efter planlovens § 58, stk. 1-4 , jf. § 58, stk. 5,  1. pkt.
At der ingen klageadgang består efter planloven er ikke ensbetydende med, at der ikke er nogen reaktionsmulighed over for afgørelserne.
Som nærmere beskrevet nedenfor er der mulighed for at indbringe afgørelsen for domstolene.
Når der ikke er nogen klageadgang, vil de kommunale tilsynsmyndigheder endvidere kunne tage stilling til, om der foreligger en tilsidesættelse af lovgivningen.
Desuden vil en sag kunne indbringes for Folketingets Ombudsmand.
B.
Hvem kan klage? I planlovens § 59 angives de klageberettigede som enhver med retlig interesse i sagens udfald .
Med begrebet »retlig interesse« angives, at den, der tillægges klageret, skal have en så væsentlig interesse i sagen, at det er rimeligt, at klageproceduren træder i kraft.
Der kan ikke gives nogen generel definition på, hvad der forstås ved »retlig interesse«.
Interessen vil variere fra sagområde til sagområde.
Der er ikke med § 59 tilsigtet nogen ændring i forhold til hidtil gældende ret og praksis efter kommuneplanlov og by- og landzonelov.
Retlig interesse må, navnlig i relation til de egentlige planbestemmelser , fortolkes meget vidt under hensyn til den vægt, der i planloven lægges på offentlighedens medvirken.
Klageberettiget er først og fremmest afgørelsens adressat, men derudover også såvel enkeltpersoner som organisationer, politiske partier, foreninger, borgergrupper m.fl., der kan påvise et lokalt tilhørsforhold til det pågældende område.
I den forbindelse skal bemærkes, at Planstyrelsen i overensstemmelse med almindelige forvaltningsretlige regler har statueret, at et medlem af kommunalbestyrelsen ikke i egenskab af kommunalbestyrelsesmedlem har adgang til at påklage kommunalbestyrelsens (flertallets) afgørelser, hvis den pågældende ikke i øvrigt, det vil sige som »privat« borger, er  

 klageberettiget.
Et mindretal i kommunalbestyrelsen vil dog kunne klage over retlige spørgsmål vedrørende den særlige regel om mindretallets rettigheder ved offentliggørelse af planforslag i planlovens § 24, stk. 2.
Det er i klagesager efter landzonereglerne statueret, at et medlem  

 af et politisk parti ikke kunne begrunde sin klageret med sit tilhørsforhold til partiet.
Et politisk parti vil imidlertid kunne være repræsentant for en i øvrigt klageberettiget.
Klageberettiget efter landzonereglerne er ansøger, ejer, hvis denne er en anden end ansøger, kommunalbestyrelse hhv. amtsråd, naboer og andre omboende, lokale foreninger samt landsdækkende foreninger, der har formål, der ligger tæt op ad, hvad der tilsigtes med landzonebestemmelserne, fx Danmarks Naturfredningsforening.
I relation til bestemmelserne om ekspropriation vil klageadgang tilkomme ejere og brugere og andre med retlig interesse i det ejendomsretlige udfald af sagen, fx andre med begrænsede rettigheder over ejendommen.
Det kan derimod ikke antages, at en person eller en forening m.v., hvis interesse udelukkende går på de planlægningsmæssige forhold, har den fornødne retlige interesse i ekspropriationssagen.
Sådanne klager må afgøres gennem de klage- og indsigelsesmuligheder, der er over for planer.
C.
Klagemyndighed 1. Hovedregel Efter hovedreglen i § 58 afgør miljøministeren klager over amtsrådenes og kommunalbestyrelsernes afgørelser, der træffes med hjemmel i planloven, jf. § 58, stk. 1.
I medfør af § 52, stk. 3, har miljøministeren imidlertid ved delegationsbekendtgørelsen bemyndiget Planstyrelsen til at udøve ministerens beføjelse som klagemyndighed efter loven, dvs. til at træffe afgørelse i klagesager.
 Planstyrelsens afgørelse i anledning af en klage er endelig, jf.
delegationsbekendtgørelsens § 17, stk. 1, og kan således ikke påklages til miljøministeren eller anden administrativ myndighed.
Den eneste undtagelse herfra er styrelsens afgørelser vedrørende klager over kommunalbestyrelsens beslutninger om ekspropriation efter § 47.
 Disse afgørelser kan påklages til miljøministeren.
2. Særregel om landzoneafgørelser Efter § 58, stk. 3, er Overfredningsnævnet  klagemyndighed for amtsrådenes og kommunalbestyrelsernes afgørelser efter § 35, stk. 1 (både tilladelser og afslag vedrørende landzonebestemmelserne), når klagen indeholder spørgsmål, der efter nævnets vurdering har meget væsentlig interesse i forhold til lovens formål, eller hvis klagen indgives af miljøministeren.
Efter § 58, stk. 4, afgør miljøministeren de klager, som ikke rummer denne meget væsentlige interesse.
Også for disse sager har miljøministeren ved delegationsbekendtgørelsen bemyndiget Planstyrelsen til at træffe endelig afgørelse i sagen.
Det er Overfredningsnævnet, der på baggrund af samtlige foreliggende oplysninger bestemmer, om en klage skal afgøres af nævnet eller af Planstyrelsen.
Denne nyordning indebærer, at alle klager over afgørelser efter § 35, stk. 1, skal forelægges Overfredningsnævnet, jf. afsnit E, pkt. 2.
Det fremgår af lovens forarbejder, at Overfredningsnævnet forventes kun at skulle afgøre ganske få klager om året.
3. Særregel om grundejer- og beboerforeningers  

 afgørelser Grundejer- og beboerforeningers afgørelser efter § 21, stk. 1, kan påklages til kommunalbestyrelsen, jf. § 58, stk. 6.
Kommunalbestyrelsens afgørelse i disse sager kan, for så vidt angår retlige spørgsmål, påklages til Planstyrelsen, jf. § 58, stk. 1.
D.
Klagefrist Planlovens § 60, stk. 1, fastsætter en klagefrist på 4 uger.
Det er nyt i forhold til § 48 i kommuneplanloven, at der er en generel klagefrist.
Fristen regnes fra det tidspunkt, hvor afgørelsen er offentliggjort eller meddelt.
En afgørelse anses almindeligvis for at være meddelt den pågældende dagen efter, at myndigheden har afgivet afgørelsen til postbesørgelse.
Hvis denne dag er en lørdag eller en helligdag, anses afgørelsen for modtaget den følgende hverdag.
Klagen anses for rettidig, når den er modtaget af klagemyndigheden hhv. den myndighed, der har truffet afgørelsen, senest 4 uger efter, at klageren har modtaget afgørelsen/afgørelsen er offentliggjort.
I de tilfælde, hvor en afgørelse træffes indirekte og således ikke offentliggøres, regnes klagefristen fra det tidspunkt, hvor den klageberettigede får kundskab om afgørelsen.
Denne regel vil fx finde anvendelse på afgørelse om lokalplanpligt, der ofte træffes indirekte i forbindelse med meddelelse af en byggetilladelse, som ikke offentliggøres.
Reglen vil ligeledes kunne finde anvendelse på et amtsråds afgørelse om planoverensstemmelse.
Der gælder heller ikke nogen generel pligt for kommunalbestyrelsen eller amtsrådet til at orientere de klageberettigede om sådanne afgørelser.
 Kundskabsøjeblikket må bedømmes konkret i den enkelte sag.
Hvis klagefristen udløber på en lørdag eller en helligdag, forlænges fristen til den følgende hverdag.
E.
Til hvem skal klagen indgives? 1. Klage efter planlovens § 58, stk. 1 og 2 Klage over amtsråds og kommunalbestyrelsers afgørelser efter § 58, stk. 1  - retlige spørgsmål - indgives til  

Planstyrelsen, Haraldsgade 53, 2100 København Ø . Det samme gælder klage efter § 58, stk. 2, over kommunalbestyrelsers afgørelser efter § 47, stk. 1 - ekspropriation, jf. § 60, stk. 2, sidste pkt.
Klage over Planstyrelsens afgørelse i ekspropriationssager indgives til Miljøministeriet, Slotsholmsgade 12, 1216 København K , jf. §  

 60, stk. 2,  sidste pkt.
2. Klage efter planlovens § 58, stk. 3 og 4 Klage over amtsråds og kommunalbestyrelsers afgørelser efter § 35, stk. 1  - landzonebestemmelserne - indgives til den  

 myndighed, der har truffet afgørelsen .
Amtsrådet/kommunalbestyrelsen sender klagen til Overfredningsnævnet, Slotsmarken 15, 2970 Hørsholm, under vedlæggelse af det materiale, der er indgået i sagens bedømmelse, jf. § 60, stk. 2, 1. og 2. pkt.
Ved sagens fremsendelse til Overfredningsnævnet må den pågældende ejendoms matrikelbetegnelse være oplyst, og der bør - foruden alle sagens akter - vedlægges relevant plan- og kortmateriale samt redegøres for det ansøgtes forhold til region-, kommune- og eventuel lokalplanlægning.
Såfremt sagsforløbet ikke klart fremgår af sagens akter, bør amtsrådet/kommunalbestyrelsen redegøre herfor.
Endvidere bør amtsrådet/kommunalbestyrelsen tage stilling til eventuelle nye argumenter eller oplysninger fra klageren og kan i øvrigt fremsætte bemærkninger til klagen.
Amtsrådet/kommunalbestyrelsen skal sende klageren en kopi af brevet til Overfredningsnævnet.
Overfredningsnævnet videresender herefter de sager, som efter nævnets vurdering ikke indeholder spørgsmål af meget væsentlig interesse i forhold til lovens formål, til Planstyrelsen til behandling og afgørelse.
Planstyrelsen underretter klageren og amtsrådet/kommunalbestyrelsen om videresendelsen.
3. Klage efter planlovens § 58, stk. 6 Klage over grundejer- og beboerforeningers afgørelser efter § 21, stk. 1  - dispensation fra lokalplaner og  

 byplanvedtægter m.v. - indgives til kommunalbestyrelsen, jf. § 60, stk. 2, sidste pkt.
F.
Krav om skriftlighed Det fremgår af planlovens § 60, at en klage skal være skriftlig.
Kravet om skriftlighed er indført med planloven.
Klager modtaget som telegrammer eller pr. telefax anses som skriftligt indgivet.
G.
Opsættende virkning 1. Retlige klager Rettidig klage i henhold til planlovens § 58, stk. 1, har ikke efter loven umiddelbart opsættende virkning, men Planstyrelsen kan tillægge en klage over en af kommunalbestyrelsen truffet afgørelse opsættende virkning.
Hvis et bygge- eller anlægsarbejde er iværksat, kan Planstyrelsen endvidere forlange dette standset, jf. lovens § 60, stk. 3.  Bestemmelsen vil kun blive benyttet, når der er  

 rimelig grund til at tro, at den påklagede afgørelse lider af betydelige mangler, og at afgørelsen af sagen vil blive påvirket af, om det påklagede arbejde får mulighed for at fortsætte.
 Klager over påbud kan også tillægges opsættende virkning.
2. Ekspropriationsklager Rettidig klage over ekspropriationsbeslutninger efter planlovens § 58, stk. 2, har efter § 60, stk. 4, opsættende virkning for den påklagede afgørelse, med mindre klagemyndigheden Planstyrelsen/miljøministeren konkret bestemmer andet.
3. Landzoneklager Rettidig klage over en landzoneafgørelse efter planlovens § 58, stk.
3 og 4, har opsættende virkning, medmindre klagemyndigheden konkret bestemmer andet, jf. planlovens § 60, stk. 4.
H.
Underretning Den, der har modtaget en tilladelse, skal underrettes om klagen.
Det følger af, at den pågældende er part i klagesagen og som sådan har ret til at gøre sig bekendt med og kommentere sagens faktiske omstændigheder, før sagen afgøres, jf. forvaltningslovens kapitel 5, navnlig § 19.
Efter planlovens § 60, stk. 5, påser klagemyndigheden, at der sker underretning om klagen til den, der har fået tilladelsen.
I sager, der sendes direkte til Planstyrelsen, jf. afsnit E, pkt. 1, vil Planstyrelsen indhente en udtalelse fra kommunalbestyrelsen/amtsrådet og samtidig bede myndigheden om at underrette den pågældende.
I sager om landzonetilladelse, der af amtsrådet/kommunalbestyrelsen sendes til Overfredningsnævnet, jf. afsnit E, pkt. 2, påser klagemyndigheden, at vedkommende 1. instans har givet underretning om klagen til den, der har fået tilladelsen.
Denne underretning bør gives af 1. instansen straks efter klagens modtagelse.
I.
Søgsmål Afgørelser efter planloven kan indbringes for domstolene, jf.
grundlovens § 63 om domstolskontrollen med forvaltningen.
Såvel amtsråds og kommunalbestyrelsers som klagemyndighedernes afgørelser kan indbringes for domstolene.
Det er som hovedregel ikke nogen betingelse, at den administrative rekurs er udtømt.
Sag kan således anlægges, før en klagemulighed til fx Planstyrelsen er udnyttet.
Efter planlovens § 62, stk. 1, skal sag være anlagt inden 6 måneder, fra afgørelsen er meddelt.
Er der udfærdiget offentlig bekendtgørelse, regnes søgsmålsfristen fra bekendtgørelsen.
Planloven indeholder nogle undtagelser fra hovedreglen om, at søgsmål kan anlægges, før den administrative rekurs er udtømt.
Søgsmål til prøvelse af afgørelser, der er truffet af en forening efter § 21, stk. 1, kan således ikke anlægges, før klageadgangen til kommunalbestyrelsen efter § 58, stk. 6, er udnyttet, jf. § 62, stk.
 2.
Endvidere kan spørgsmål, der kan prøves af taksationsmyndighederne efter § 50, ikke indbringes for domstolene, før overtaksationskommissionens afgørelse foreligger, jf. § 62, stk. 4.
J.
Klagevejledning Efter planlovens § 35, stk. 6, skal offentliggørelse af en tilladelse efter stk. 1, indeholde oplysning om bestemmelserne i §§ 59 og 60 (klageberettigelse og klagens indgivelse). Herudover indeholder planloven ikke særlige bestemmelser om klagevejledning.
Det vil sige, at de almindelige regler gælder, jf. forvaltningslovens § 25.
Klagevejledningen skal indeholde oplysning om, at klagen skal indgives skriftligt, angivelse af klageinstans og oplysning om, hvem klagen skal sendes til og om klagefristens længde.
I sager, der kun kan påklages efter planlovens § 58, stk. 1, skal klagevejledningen oplyse om, at der kun kan klages over retlige spørgsmål.
Klagevejledningen skal endvidere oplyse om søgsmålsfristen i planlovens § 62, stk. 1, jf. forvaltningslovens § 26.
Opmærksomheden henledes på, at der er klageadgang for retlige spørgsmål i forbindelse med tilvejebringelse af planer.
Der skal derfor gives klagevejledning ved offentliggørelse af endeligt vedtagne planer, jf. § 30. De oplysninger, en klagevejledning skal indeholde, bør fremgå af den offentlige bekendtgørelse om planens vedtagelse.
Ligeledes skal der gives klagevejledning, når der efter § 20, stk. 3, sker underretning om en afgørelse om dispensation til dem, der rettidigt har fremsat bemærkninger til ansøgningen.
Pligt til at give klagevejledning ved meddelelse af afgørelser gælder også for foreningers afgørelse efter § 21, stk. 1. Planstyrelsen skal tilråde kommunalbestyrelsen at indskærpe dette over for foreningen, hvis en grundejer- eller beboerforening bemyndiges til at udøve beføjelserne efter § 21, stk.1.
Hvis fyldestgørende klagevejledning ikke meddeles, har det den virkning, at klagefristen ikke begynder at løbe, før korrekt klagevejledning er meddelt.
 Eksempler på klagevejledning:
1. Klagevejledning i plansag (bortset fra  

 ekspropriation) »I henhold til planlovens § 58, stk. 1, kan kun retlige  

  spørgsmål påklages.
Det vil sige, at De fx kan klage, hvis De ikke mener, at kommunalbestyrelsen har haft hjemmel til at træffe afgørelsen.
De kan derimod ikke klage over, at kommunalbestyrelsen efter Deres opfattelse burde have truffet en anden afgørelse.
Klage over retlige spørgsmål skal indgives til Planstyrelsen, Haraldsgade 53, 2100 København Ø.
Klagen skal være kommet frem til Planstyrelsen inden 4 uger fra afgørelsens modtagelse.
Hvis De vil indbringe afgørelsen for domstolene, skal dette ske inden 6 måneder fra afgørelsens modtagelse.« 2. Klagevejledning i landzonesag (afslag) »De kan klage over denne afgørelse efter reglerne i planlovens § 58, stk. 3  og 4, jf. § 60, stk. 2.
Det følger af disse regler, at en klage skal indsendes til (amtets/kommunens adresse). Klagen skal være kommet frem til amtet/kommunen inden 4 uger efter, at De har modtaget afgørelsen.
(Overfredningsnævnet/Planstyrelsen) med de bemærkninger, klagen giver anledning til, og vedlægge sagens akter.
De vil modtage kopi af (Overfredningsnævnet/Planstyrelsen).
Hvis De vil indbringe afgørelsen for domstolene, skal dette ske inden 6 måneder fra afgørelsens modtagelse.« 3. Klagevejledning i landzonesag (tilladelse på  

 vilkår) »De kan klage over denne afgørelse efter reglerne i planlovens § 58, stk. 3  og 4, jf. § 60, stk. 2.
Det følger af disse regler, at en klage skal indsendes til (amtets/kommunens adresse). Klagen skal være kommet frem til amtet/kommunen inden 4 uger efter, at De har modtaget afgørelsen.
(Overfredningsnævnet/Planstyrelsen) med de bemærkninger, klagen giver anledning til, og vedlægge sagens akter.
De vil modtage kopi af (Overfredningsnævnet/Planstyrelsen).
Rettidig klage har opsættende virkning for afgørelsen, medmindre klagemyndigheden bestemmer andet.
Hvis De vil indbringe afgørelsen for domstolene, skal dette ske inden 6 måneder fra afgørelsens modtagelse.« 4. Klagevejledning i en landzonetilladelse, der  

 offentliggøres, jf.
§ 35,  stk. 6 »Enhver med retlig interesse i sagens udfald kan inden den ...
(4-ugersdagen efter den offentlige bekendtgørelse) ... klage over afgørelsen.
En klage skal være skriftlig og skal indgives til (amtet/kommunen med adresse). Klagen skal være kommet frem til klagen til klagemyndigheden (Overfredningsnævnet/Planstyrelsen).
Rettidig klage har opsættende virkning for afgørelsen, medmindre klagemyndigheden bestemmer andet.« XIII Ikrafttrædelses- og overgangsbestemmelser m.v. (§§ 65-69) Planloven trådte i kraft den 1. januar 1992, jf. § 65. De særlige bestemmelser i lovens § 41 om visse pensionisters ret til helårsbeboelse i deres sommerhus trådte dog i kraft den 1. oktober 1991. Lov om tilbudspligt ophævedes ved lovens ikrafttræden, idet bestemmelsen i tilbudspligtlovens § 3, stk. 3, om nedsættelse af et tilbudspligtnævn først ophæves ved miljøministerens bekendtgørelse herom.
Bekendtgørelser, cirkulærer og vejledninger, der er udstedt i henhold til de hidtidige planlove, bliver ifølge planlovens § 69 opretholdt, indtil de ophæves eller afløses af nye forskrifter.
Der henvises til A.
Gældende planer opretholdes De regionplaner, der er tilvejebragt efter de hidtidige regionplanlove, og de kommune- og lokalplaner, der er tilvejebragt efter kommuneplanloven, opretholdes, indtil de ændres eller ophæves efter reglerne i planloven, jf. § 68, stk. 1.
Det samme gælder de planer m.v., der også blev opretholdt, da kommuneplanloven trådte i kraft.
Disse planer og beslutninger - navnlig byplanvedtægter - gælder fortsat, indtil de ophæves ved en lokalplan, jf. § 68, stk. 2.
De nævnte planer er således gældende, men deres retsvirkninger følger reglerne i planloven.
Når det fx i planlovens § 11, stk. 2, er fastsat, at kommuneplanen ikke må stride mod regionplanlægningen for forhold omfattet af § 6, stk. 3 og 4, gælder det også de regionplaner, der er godkendt efter regionplanlovene.
Det er kun de retningslinier i disse planer, der omhandler de i planlovens § 6, stk. 3  og 4 angivne forhold, som er bindende for kommuneplanlægningen.
B.
Verserende sager Sager, der er indbragt for miljøministeren, Planstyrelsen, Miljøankenævnet eller Tilbudspligtnævnet før 1. januar 1992 færdigbehandles efter de hidtil gældende regler, jf. § 66.
Bestemmelsen omfatter vetosager efter kommuneplanlovens §§ 8, 25 og 26 og klager efter kommuneplanlovens §§ 34 og 48 samt lov om ekspropriation til byudvikling.
For så vidt angår vetosager efter kommuneplanlovens § 26 og de nævnte klagesager er der dog ingen forskel i de materielle regler efter de nævnte love og planloven.
Bestemmelsen omfatter endvidere klager til Miljøankenævnet efter sommerhuslovens § 7 c og by- og landzonelovens § 10 a samt eventuelle sager efter § 3 i lov om tilbudspligt.
Vetosager efter kommuneplanloven er indbragt, når anmodningen om en afgørelse i sagen er modtaget i Planstyrelsen.
Klager til Miljøankenævnet efter sommerhusloven og by- og landzoneloven skal indgives til den myndighed - amtsråd eller kommunalbestyrelse - der har truffet afgørelse i sagen.
I disse sager er klagen indbragt, når klagen er modtaget i amtskommunen respektive kommunen.
Rettidig klage skal være modtaget før 1. januar 1992, for at Miljøankenævnet kan behandle sagen.
C.
Verserende planforslag Forslag til region-, kommune- og lokalplaner, der er offentliggjort før 1. januar 1992, færdigbehandles efter de hidtidige regler, jf. § 66.
Forslag til de nævnte planer kan endvidere behandles efter de hidtidige regler, hvis forslaget offentliggøres inden den 1. juli 1992. Det er den pågældende planmyndighed, der kan vælge at følge de hidtidige regler.
Valget må træffes i forbindelse med offentliggørelsen af forslaget, og det gælder i så fald hele proceduren.
Hvis fx en kommunalbestyrelse vælger at offentliggøre et kommuneplanforslag efter de hidtidige regler, indebærer det, at forslaget er omfattet af bestemmelsen i kommuneplanlovens § 10, stk.
 2, om tiltrædelse af bebyggelsesprocenter, der er større end 110.
D.
Frikommuneforsøg Ved planlovens ikrafttræden ophæves de bestemmelser i frikommuneloven, hvorefter der er godkendt en række frikommuneforsøg inden for by- og landzonelovens, kommuneplanlovens og lands- og regionplanlovens område.
De frikommuneregulativer, der er godkendt inden 1. januar 1992, bevarer deres gyldighed indtil udgangen af 1993, jf. § 69, stk. 2.
Nye ansøgninger om forsøg skal behandles efter planlovens § 4, der giver miljøministeren hjemmel til at fritage amtsråd og kommunalbestyrelser for at overholde lovens bestemmelser i forbindelse med forsøg, der tilsigter at fremme lovens formål.
E.
Tilbudspligt Loven om tilbudspligt blev ophævet ved planlovens ikrafttræden.
Ophævelsen af loven indebærer, at der ikke længere er tilbudspligt på de arealer, der var omfattet af loven.
Det gælder både de arealer, hvor tilbudspligten fulgte umiddelbart af loven, og de arealer, hvor der blev pålagt tilbudspligt efter lovens § 1, stk. 2.
Bilag 1 Oversigt over cirkulærer og vejledninger, der fortsat er relevante.
I Gældende landsplandirektiver - Cirkulære af 28. februar 1978 om reservation af et hovedtransmissionsnet for naturgas i Danmark, som ændret ved skrivelse af 24. februar 1983.
- Cirkulære af 2. august 1979 om reservation af arealer til et hovedtransmissionsnet for naturgas i Danmark (2. reservationsetape).
- Cirkulære af 26. maj 1981 om reservation af arealer til et hovedtransmissionsnet for naturgas i Danmark (3. reservationsetape samt tillæg til 1. reservationsetape). Ændret ved cirkulære af 16.
 august 1985 og ved skrivelse af 12. juni 1986.
- Cirkulære af 12. juni 1981 om udbygning af Københavns Lufthavn, Kastrup, samt bygge- og anvendelsesregulerende bestemmelser for områder, der er berørt af miljømæssige gener fra lufthavnen.
- Cirkulære af 5. maj 1982 om reservation af arealer til en rørledning for transport af råolie og kondensat fra Vesterhavet til Fredericia.
- Cirkulære af 1. oktober 1984 om fastlæggelse af arealer til en naturgasledning fra Gevninge til elværket ved Kyndby.
- Cirkulære af 26. november 1984 om lokalplanforslag og zonelovsansøgninger vedrørende arealer inden for 200 meters afstand fra transmissionsledningerne for olie og naturgas.
- Cirkulære af 13. maj 1985 om placering af to IHAWK- raketeskadriller på Højstrup Øvelsesplads i Odense Kommune.
- Cirkulære af 5. februar 1986 om placering af en sendestation til FM/TV 1 i hovedstadsområdet.
- Cirkulære af 6. maj 1986 om placering af TV 2 sendestationer, som ændret ved skrivelse af 15. juli 1986, ved to skrivelser i august 1986 samt ved bekendtgørelse af 6. maj 1986 om undtagelse af TV 2 sendestationer fra kommuneplanlovens højdebestemmelser.
- Cirkulære af 1. oktober 1986 om placering af depot(er) i hovedstadsområdet for afsvovlingsprodukter fra kraftværker.
- Cirkulære af 13. oktober 1988 om placering af landanlæg til en fast Storebæltsforbindelse mellem Halsskov og Knudshoved.
- Cirkulære af 10. november 1988 om arealudlæg af specialdepoter for flyveaske og afsvovlingsprodukter fra kraftværker.
- Cirkulære af 17. marts 1989 om region- og lokalplanlægning for Christiania.
- Cirkulære af 28. december 1989 om regionplanlægningen i hovedstadsområdet, (der tillægger Regionplan 1989 retsvirkning i de fem nye regioner).
- Cirkulære af 27. marts 1990 om afgrænsning af arealer, der er omfattet af ordning om tilskud til jordbrugsdrift i miljøfølsomme områder.
 - Cirkulære af 25. februar 1991 om naturgaslager ved Stenlille.
- Cirkulære nr. 215 af 19. december 1991 om planlægning og administration af kystområderne.
II Andre relevante cirkulærer og vejledninger - Vejledning nr. 4 i kommuneplanlægning.
 (Bevarende lokalplaner) (1979).
 - Vejledning nr. 5 i kommuneplanlægning.
 (»§ 6-redegørelse« m.v.) (1979).
 - Vejledning nr. 6 i kommuneplanlægning.
 - Vejledning nr. 7 i kommuneplanlægning.
 - Kommuneplanorientering nr. 1.
 - Kommuneplanorientering nr. 2.
 (Kommuneplanernes debatoplæg) (1980).
 - Kommuneplanorientering nr. 4.
 (Planlægning af nye boligområder) (1981).
 - Kommuneplanorientering nr. 6.
 (Støjbegrænsning i eksisterende byområder) (1982).
 - Kommuneplanorientering nr. 7.
 (Byfornyelse i eksisterende byområder) (1983).
 - Kommuneplanorientering nr. 8.
 - Kommuneplanorientering nr. 9.
 (Kommuneplanens rammedel) (1983).
 - Kommuneplanorientering nr. 10.
 (Trafik- og kommuneplanlægning) (1984).
 - Kommuneplanorientering nr. 11.
 (Planlægning af kolonihaver) (1984).
 - Kommuneplanorientering nr. 12.
 (Fortætning af parcelhusområder) (1984).
 - Kommuneplanorientering nr. 13.
 (Detailhandelen i den fysiske planlægning) (1985).
 - Vejledning nr. 6 fra Miljøstyrelsen.
 (Støj og vibrationer fra jernbaner) (1985).
 - Lokalplanvejledning - Information nr. 2 fra Planstyrelsen (1989).
 - Kommuneplanlægning i praksis - Erfaringer og visioner (1991).
 - Vejledning om by- og landzoneloven.
 (Eksempler på kompetenceafgrænsninger omkring landsbyer) (1984).
 - Vejledning nr. 3 i regionplanlægning (1978).
 - Vejledning nr. 5 i regionplanlægning (1983).
- Vejledning om fremgangsmåden i sager om håndhævelse af plan- og byggelovgivningen. ( Udsendt af Bygge- og Boligstyrelsen og Planstyrelsen, december 1991 ).
 - Håndbog om miljø og planlægning.
 ( Udsendt af Miljøstyrelsen og Planstyrelsen, december 1991 ).
Bilag 2  Lov nr. 388 af 6. juni 1991 om Planlægning Miljøministeriets bekendtgørelse nr. 903 af 17. december 1991 om Bekendgørelse om supplerende regler i medfør af lov om planlægning Stikordsregister Affaldsbehandling Afgørelse - endelighed - grundejer- og beboerforeninger - landzone Aftaleområder Annoncering Antenneanlæg Anvendelse - ændret, landzone - ændret, lokalplan Arealoverførsel Arealstørrelse Bebyggelse - definition Bebyggelsesprocent Beplantning Beretning Betingelser Betinget vedtagelse Bevaringshensyn - bymidteplanlægning - i landzoneadministrationen - i lokalplan Bindende forskrifter Boligbyggeri i landzone Boligkvoter Boligreguleringsloven Bondegårdsferie Bonusprincippet Byfornyelsesloven Byggeloven Byggetilladelse - kommunens forpligtelser Bygningshøjde Bymidteplanlægning Bymønster Byudvikling Byzone - afgrænsning - overførsel til - tilbageførsel fra Call in - se indkaldelse Campingplads Centerstruktur Dambrug Debat Delområder Det åbne land Dispensation - betingelser - bortfald af - fra forbud mod helårsbeboelse i sommerhusområder - fra lokalplan - generelt - naboorientering Driftsbygninger - landbrug - landbrug, lejere - overflødiggjorte - placering - skovbrug - som fællesanlæg Drivhuse DSB Dyrepension EF's fuglebeskyttelsesdirektiv Efterlønsmodtagere Ejers begæring ved tilbageførsel Ekspropriation - af rettigheder - krav om overtagelse - til byudvikling - til virkeliggørelse aflokalplaner Energiministeriet Erhvervsbyggeri Erhvervsmæssigt nødvendigt landbrugsbyggeri m.v.
