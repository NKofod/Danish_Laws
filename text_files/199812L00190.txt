Fremsat den 25. februar 1999 af indenrigsministeren  

 (Thorkild Simonsen) Forslag til Repatrieringslov Kapitel 1 Formål, personkreds m.v.
§ 1. Lovens formål er gennem en repatrieringsindsats  

 at 1)	give udlændinge det bedst mulige grundlag for at tage stilling  

 til og eventuelt træffe beslutning om at repatriere og 2)	støtte udlændinges repatriering.
 § 2. Ved repatriering forstås i denne lov  

 udlændinges frivillige tilbagevenden til deres hjemland eller tidligere  

 opholdsland med henblik på at tage varig bopæl.
 § 3. Loven gælder for flygtninge m.v.,  

 familiesammenførte udlændinge til flygtninge m.v. og andre  

 familiesammenførte udlændinge, jf. stk. 2-4.
Stk. 2.Ved flygtninge m.v. forstås udlændinge, der  

 har opholdstilladelse efter 1)	udlændingelovens §§ 7 eller 8, 2)	udlændingelovens § 9, stk. 2, nr. 2, 3)	udlændingelovens § 9, stk. 2, nr. 4, i umiddelbar  

 forlængelse af en opholdstilladelse efter udlændingelovens  

 § 9, stk. 2, nr. 2, 4)	udlændingelovens § 9, stk. 2, nr. 4, når  

 tilladelsen er meddelt en udlænding, der har indgivet ansøgning  

 om opholdstilladelse efter udlændingelovens § 7, 5)	udlændingelovens § 9, stk. 2, nr. 5, eller 6)	udlændingelovens § 9, stk. 2, nr. 6.
 Stk. 3. Ved familiesammenførte udlændinge til  

 flygtninge m.v. forstås udlændinge, der har opholdstilladelse  

 efter udlændingelovens § 9, stk. 1, nr. 2-4, eller § 9,  

 stk. 2, nr. 1 eller 4, som følge af en familiemæssig  

 tilknytning til en person omfattet af stk. 2.
 Stk. 4. Ved andre familiesammenførte udlændinge  

 forstås udlændinge, der har tidsubegrænset  

 opholdstilladelse efter udlændingelovens § 9, stk. 1, nr.  

 2-4, eller § 9, stk. 2, nr. 1 eller 4, som følge af en  

 familiemæssig tilknytning til en person, der ikke er omfattet af  

 stk. 2.
 Stk. 5. Loven gælder ikke for udlændinge, der er  

 statsborgere i et andet nordisk land eller er statsborgere i et land, som er  

 tilsluttet Det Europæiske Fællesskab eller er omfattet af aftalen  

 om Det Europæiske Økonomiske Samarbejde, eller er omfattet af  

 Det Europæiske Fællesskabs regler om visumfritagelse og om  

 ophævelse af indrejse- og opholdsbegrænsninger i forbindelse med  

 arbejdskraftens frie bevægelighed, etablering og udveksling af  

 tjenesteydelser m.v.
 Stk. 6. Indenrigsministeren kan efter ansøgning  

 beslutte, at en udlænding, der har opholdstilladelse på andet  

 grundlag end nævnt i stk. 2-4, skal anses for omfattet af  

 loven.
Kapitel 2 Rådgivning m.v. om repatriering § 4. Indenrigsministeriet har ansvaret for den individuelle  

 rådgivning af herboende udlændinge, som udtrykker ønske om  

 at vende tilbage til deres hjemland eller tidligere opholdsland, og varetager  

 den generelle informationsindsats vedrørende repatriering.
Stk. 2. Indenrigsministeriet kan overlade udførelsen af  

 opgaven efter stk. 1 til Dansk Flygtningehjælp eller til en eller  

 flere myndigheder, organisationer eller foreninger m.v.
Indenrigsministeriet  

 kan i øvrigt overlade bestemte opgaver til en eller flere myndigheder,  

 organisationer eller foreninger m.v.
§ 5. Kommunalbestyrelsen vejleder i forbindelse med den  

 særlige integrationsindsats efter integrationsloven, eller når  

 der i øvrigt er anledning hertil, om muligheden for at modtage  

 hjælp til repatriering.
Kommunalbestyrelsen underretter  

 Indenrigsministeriet, eller den myndighed, organisation eller forening, som  

 ministeriet har overladt rådgivningsopgaven til, når  

 udlændinge udtrykker ønske om at vende tilbage til deres  

 hjemland eller tidligere opholdsland.
 § 6. Uanset bestemmelsen i § 5 i lov om aktiv  

 socialpolitik kan kommunalbestyrelsen efter ansøgning give tilladelse  

 til, at en udlænding modtager hjælp til forsørgelse efter  

 reglerne i lov om aktiv socialpolitik, hvis den pågældende  

 deltager i praktik eller uddannelsesforløb i eller  

 rekognosceringsrejser til hjemlandet eller det tidligere opholdsland med  

 henblik på senere at træffe beslutning om repatriering.  

 Kommunalbestyrelsen skal til brug for vurderingen af ansøgningen  

 indhente en udtalelse fra Indenrigsministeriet eller den myndighed,  

 organisation eller forening, som ministeriet har overladt  

 rådgivningsopgaven til.
Kapitel 3 Hjælp til repatriering § 7. Kommunalbestyrelsen yder efter ansøgning  

 hjælp til repatriering til en udlænding, der er omfattet af  

 § 3, stk. 1 eller 6. Der kan kun udbetales hjælp til  

 repatriering, hvis udlændingen ikke har midler hertil og ønsker  

 at vende tilbage til hjemlandet eller det tidligere opholdsland med henblik  

 på at tage varig bopæl.
Stk. 2. Hjælp til repatriering omfatter 1)	udgifter til rejsen fra Danmark til hjemlandet eller det tidligere  

 opholdsland, 2)	udgifter til transport (overfladetransport) af personlige ejendele  

 op til 2 m3 pr. person, 3)	udgifter på højst 10.000 kr. til transport af udstyr,  

 der er nødvendigt for udlændingens eller dennes families erhverv  

 i hjemlandet eller det tidligere opholdsland, 4)	hjælp til etablering i hjemlandet eller det tidligere  

 opholdsland med indtil 18.000 kr. pr. person, der er fyldt 18 år, og  

 med indtil 6.000 kr. pr. person, der ikke er fyldt 18 år, 5)	udgifter på højst 10.000 kr. til køb af  

 erhvervsudstyr, der vil være egnet til at fremme udlændingens  

 beskæftigelsesmuligheder og genopbygningen af hjemlandet eller det  

 tidligere opholdsland samt udgifter til transport af sådant udstyr, 6)	udgifter til sygeforsikring i 1 år i hjemlandet eller det  

 tidligere opholdsland, hvis der ikke på anden måde er etableret  

 en sådan forsikring, og 7)	udgifter til medbragt lægeordineret medicin til højst 1  

 års forbrug.
 Stk. 3. En udlænding kan kun modtage hjælp til  

 repatriering én gang.
 Stk. 4. Til en udlænding, der er omfattet af § 3,  

 stk. 3 eller 4, kan hjælp til repatriering kun ydes, når  

 udlændingen vender tilbage til hjemlandet eller det tidligere  

 opholdsland sammen med den person, til hvem udlændingen har den  

 familiemæssige tilknytning, som har dannet grundlag for  

 opholdstilladelsen (referencen). Dette gælder dog ikke, hvis  

 udlændingen er blevet skilt fra og ikke længere samlever med  

 referencen, hvis referencen er død, eller hvis udlændingen som  

 barn er blevet familiesammenført med sine forældre og efter sit  

 fyldte 18. år ønsker at repatriere.
 § 8. Kommunalbestyrelsen kan efter ansøgning i ganske  

 særlige tilfælde yde hjælp i op til 12 måneder til  

 betaling af boligudgifter for en familie, hvis et familiemedlem vender  

 tilbage til hjemlandet eller det tidligere opholdsland forud for resten af  

 familien.
 § 9. Kommunalbestyrelsen kan træffe beslutning om  

 tilbagebetaling af hjælp til repatriering, hvis særlige  

 omstændigheder taler herfor, herunder navnlig, hvis udlændingen  

 ikke har gjort et reelt forsøg på repatriering, eller hvis der  

 til brug for behandlingen af ansøgningen om hjælp til  

 repatriering er angivet urigtige eller vildledende oplysninger. § 95 i  

 lov om aktiv socialpolitik finder tilsvarende anvendelse.
Kapitel 4 Reintegrationsbistand § 10. Kommunalbestyrelsen kan efter ansøgning yde en  

 løbende, månedlig reintegrationsbistand i 5 år til en  

 udlænding, der er omfattet af § 3, stk. 1 eller 6, hvis  

 udlændingen 1)	ikke har midler, som kan dække behovet for  

 reintegrationsbistand, 2)	ønsker at vende tilbage til hjemlandet eller det tidligere  

 opholdsland med henblik på at tage varig bopæl, 3)	har tidsubegrænset opholdstilladelse i Danmark, 4)	har haft opholdstilladelse i Danmark i 5 år og 5)	på tidspunktet for repatrieringen er fyldt 65 år,  

 opfylder betingelserne for at modtage førtidspension eller er fyldt 55  

 år og på grund af sin helbredstilstand eller lignende forhold  

 må antages ikke at kunne skaffe sig et forsørgelsesgrundlag i  

 hjemlandet eller det tidligere opholdsland.
 Stk. 2. Pension, der medtages ved repatriering i medfør  

 af lov om social pension eller bilaterale aftaler om social sikring mellem  

 Danmark og andre lande, fradrages i reintegrationsbistanden.
Stk. 3. Indenrigsministeren fastsætter størrelsen  

 af reintegrationsbistanden for udlændinge, der repatrierer.
Bistanden  

 fastsættes i forhold til leveomkostningerne i de enkelte lande.  

 Indenrigsministeren kan fastsætte nærmere regler om betingelserne  

 for og fremgangsmåden ved udbetaling af reintegrationsbistand.
Kapitel 5 Projekter § 11. En udlænding, der er omfattet af § 3,  

 stk. 1 eller 6, og ønsker at vende tilbage til hjemlandet eller  

 det tidligere opholdsland med henblik på at tage varig bopæl, kan  

 tilbydes arbejde ved et bistands-, reintegrations- eller genopbygningsprojekt  

 eller lignende i hjemlandet eller det tidligere opholdsland, hvis der er  

 mulighed herfor.
 Stk. 2. Ved etablering af projekter i udlandet giver  

 Udenrigsministeriet oplysning herom til Indenrigsministeriet eller den  

 myndighed, organisation eller forening, som Indenrigsministeriet har overladt  

 rådgivningsopgaven til.
Stk. 3. Kommunalbestyrelsen skal i forbindelse med en  

 udlændings ansøgning om hjælp til repatriering rette  

 henvendelse til Indenrigsministeriet eller den myndighed, organisation eller  

 forening, som Indenrigsministeriet har overladt rådgivningsopgaven til,  

 hvis udlændingen udtrykker ønske om at arbejde ved et projekt i  

 hjemlandet eller det tidligere opholdsland.
Indenrigsministeriet eller den  

 pågældende myndighed, organisation eller forening  

 undersøger i samarbejde med Udenrigsministeriet, om den  

 pågældende udlænding kan tilbydes arbejde ved et projekt i  

 hjemlandet eller det tidligere opholdsland.
Kapitel 6 Klageregler § 12. Kommunalbestyrelsens afgørelser efter denne lov  

 kan indbringes for det sociale nævn efter reglerne i kapitel 10 i lov  

 om retssikkerhed og administration på det sociale område.
Stk. 2. Det sociale nævns afgørelser efter  

 stk. 1 kan ikke indbringes for anden administrativ myndighed.
Den  

 Sociale Ankestyrelse kan dog efter reglerne i kapitel 10 i lov om  

 retssikkerhed og administration på det sociale område optage en  

 sag til behandling, når ankestyrelsen skønner, at sagen har  

 principiel eller generel betydning.
Kapitel 7 Finansiering m.v.
 § 13. Staten refunderer 75 pct. af en kommunes udgifter til  

 hjælp til repatriering efter §§ 7 og 8. Staten refunderer en  

 kommunes udgifter til reintegrationsbistand efter § 10. Refusionen ydes  

 forskudsvis.
 Stk. 2. Indenrigsministeren fastsætter nærmere  

 regler om anvisning af refusion, regnskabsaflæggelse og revision og om  

 forældelse af kommuners krav om refusion.
 § 14. De beløb, der er nævnt i § 7,  

 stk. 2, nr. 3-5, er fastsat i 2000-niveau og reguleres fra og med 2001  

 én gang årligt den 1. januar med satsreguleringsprocenten efter  

 lov om en satsreguleringsprocent.
Kapitel 8 Ikrafttrædelsesbestemmelser m.v.
 § 15. Loven træder i kraft den 1. januar 2000.
 Stk. 2. Samtidig hermed ophæves §§ 86 og  

 87 i lov om aktiv socialpolitik, jf. lovbekendtgørelse nr. 707 af  

 29. september 1998.
 § 16. I  udlændingeloven, jf.  

 lovbekendtgørelse nr. 73 af 2. februar 1999, foretages følgende  

 ændring:
 1. § 17 a affattes således:
»§ 17 a.
Uanset bestemmelsen i § 17  

 bortfalder en opholdstilladelse først, når en udlænding,  

 der med henblik på at tage varigt ophold vender tilbage til hjemlandet  

 eller det tidligere opholdsland, har opholdt sig uden for landet i mere end  

 12 på hinanden følgende måneder og har opholdstilladelse  

 efter 1)	§§ 7 eller 8, 2)	§ 9, stk. 2, nr. 2, 3)	§ 9, stk. 2, nr. 4, i umiddelbar forlængelse af en  

 opholdstilladelse efter § 9, stk. 2, nr. 2, 4)	§ 9, stk. 2, nr. 4, når tilladelsen er meddelt en  

 udlænding, der har indgivet ansøgning om opholdstilladelse efter  

 § 7, 5)	§ 9, stk. 2, nr. 5, når tilladelsen er meddelt  

 tidsubegrænset, 6)	§ 9, stk. 2, nr. 6, 7)	§ 9, stk. 1, nr. 2-4, eller § 9, stk. 2, nr. 1  

 eller 4, som følge af en familiemæssig tilknytning til en person  

 omfattet af nr. 1-6, jf. dog stk. 3, eller 8)	et andet grundlag end nævnt i nr. 1-7, hvis det bestemmes  

 efter ansøgning.
 Stk. 2. Det kan efter ansøgning bestemmes, at  

 opholdstilladelsen for en udlænding omfattet af stk. 1  

 først skal anses for bortfaldet, når der er forløbet  

 højst 12 måneder efter den i stk. 1 nævnte periode.
 Stk. 3. Stk. 1 og 2 finder kun anvendelse for en  

 udlænding omfattet af stk. 1, nr. 7, hvis udlændingen vender  

 tilbage til hjemlandet eller det tidligere opholdsland sammen med den person,  

 til hvem udlændingen har den familiemæssige tilknytning, der har  

 dannet grundlag for opholdstilladelsen.
Stk. 4. Uanset bestemmelsen i § 17 bortfalder en  

 opholdstilladelse først, når en udlænding, der med henblik  

 på at tage varigt ophold vender tilbage til hjemlandet eller det  

 tidligere opholdsland, har opholdt sig uden for Danmark i mere end 3 på  

 hinanden følgende måneder og har opholdstilladelse  

 efter 1)	§ 9, stk. 2, nr. 5, når tilladelsen er meddelt  

 tidsbegrænset, 3)	et andet grundlag end nævnt i nr. 1 og 2, hvis det bestemmes  

 efter ansøgning.
 Stk. 5. Stk. 4 finder kun anvendelse for en  

 udlænding omfattet af stk. 4, nr. 2, hvis udlændingen vender  

 tilbage til hjemlandet eller det tidligere opholdsland sammen med den person,  

 til hvem udlændingen har den familiemæssige tilknytning, der har  

 dannet grundlag for opholdstilladelsen.
Stk. 6. En udlænding kan kun én gang bevare sin  

 opholdstilladelse i henhold til stk. 1-5.« § 17. I § 26, stk. 1, i lov om integration af  

 udlændinge i Danmark (integrationslov) udgår 2. punktum.
 § 18. I  lov om påligningen af indkomstskat til  

 staten (ligningsloven), jf. lovbekendtgørelse nr. 819 af 3. november  

 1997 som ændret ved § 20 i lov nr. 980 af 17. december 1997 og ved  

 lov nr. 1033 af 23. december 1998, foretages følgende  

 ændring:
 1. § 7, litra j, affattes således:
»j)	Ydelser efter lov om social service, lov om aktiv  

 socialpolitik og lov om integration af udlændinge i Danmark  

 (integrationslov) til dækning af nærmere bestemte udgifter for  

 modtageren, ydelser efter § 34 i lov om aktiv socialpolitik, andre  

 ydelser efter lov om aktiv socialpolitik i det omfang disse ydelser beregnes  

 på grundlag af hjælp ydet efter lovens § 34 samt ydelser  

 efter lov om repatriering.« § 19. Loven gælder ikke for Færøerne og  

 Grønland. § 16 kan dog ved kongelig anordning helt eller delvis  

 sættes i kraft for Færøerne og Grønland med de  

 afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets formål Reglerne om repatriering er en del af den generelle  

 udlændingepolitik, hvis overordnede sigte blandt andet er at yde  

 beskyttelse til de personer, der har behov herfor, og at give de personer,  

 der har mulighed for at vende tilbage til deres hjemland, de  

 nødvendige forudsætninger herfor.
 Den overordnede målsætning med lovforslaget er  

 at forstærke og udbygge den hidtidige repatrieringsindsats.
Der skal gives udlændinge det bedst mulige grundlag  

 for at tage stilling til og eventuelt træffe beslutning om  

 repatriering, og der skal ydes økonomisk støtte, hvis den  

 pågældende vælger at vende tilbage til hjemlandet eller det  

 tidligere opholdsland og har behov for en sådan hjælp.
Forslaget  

 har endvidere til formål at styrke den enkelte udlændings  

 forudsætninger og muligheder for at repatriere.
 Reglerne om repatriering skal ses i tilknytning til den  

 integrationsindsats, der ydes over for nyankomne udlændinge, idet et  

 vellykket integrationsforløb, hvor udlændingen har bevaret sin  

 handleevne, ansvarlighed og engagement i uddannelse, arbejde og fritid, er  

 det bedste udgangspunkt for en tilbagevenden til hjemlandet.
Det er af væsentlig betydning, at det er muligt for  

 den enkelte udlænding at modtage generel rådgivning om forholdene  

 i hjemlandet og om konkrete projekter m.v., der kan være relevante i  

 forhold til den pågældende.
Rådgivning af betydning for  

 repatriering kan endvidere finde sted i forbindelse med kommunernes  

 vejledning i tilknytning til administrationen af den almindelige  

 sociallovgivning.
Efter denne lovgivning skal der blandt andet vejledes om  

 den række af muligheder, der er for at tilrettelægge  

 aktiverings-, uddannelses- og erhvervsforløb, der sikrer, at den  

 pågældende tilegner sig kvalifikationer, som kan anvendes i  

 hjemlandet og bidrage til genopbygningen af dette.
Dette kan eksempelvis  

 være særligt tilrettelagte aktiverende forløb i form af  

 vejlednings- og praktikforløb, erhvervsmodnende kurser eller andre  

 tilsvarende forløb med en kombination af arbejde og uddannelse.
2. Lovforslagets baggrund i øvrigt Ved § 65 i lov nr. 474 af 1. juli 1998 om integration  

 af udlændinge i Danmark (integrationslov) blev der som § 117 a  

 indsat en revisionsbestemmelse i lov om aktiv socialpolitik.
Efter § 117  

 a i lov om aktiv socialpolitik skal indenrigsministeren fremsætte  

 forslag til revision af repatrieringsbestemmelserne i §§ 86 og 87 i  

 samme lov inden udgangen af folketingsåret 1998-99. Om baggrunden for  

 revisionsbestemmelsen henvises til bemærkningerne til lovforslagets  

 § 65, nr. 6 og § 66 (FT 1997/98, 2. samling, tillæg A, sp.  

 1650).
3. Lovforslagets indhold De vigtigste lovbestemmelser om repatriering findes i  

 §§ 86 og 87 i lov om aktiv socialpolitik, der indeholder regler om de  

 forskellige former for økonomisk støtte, der kan ydes til  

 repatriering.
Herudover indeholder udlændingelovens § 17 a  

 sammenholdt med § 17 bestemmelser om, hvornår en opholdstilladelse  

 i Danmark bortfalder som følge af repatriering, og lov om social  

 pension indeholder regler om medtagelse af pension ved repatriering.
De  

 relevante bestemmelser i lov om aktiv socialpolitik, udlændingeloven  

 m.v. er gengivet i bilag 1-2.
Da reglerne om repatriering ikke har nogen naturlig  

 sammenhæng med hverken formålet med lov om aktiv socialpolitik  

 eller med den hjælp til forsørgelse, der kan ydes efter denne  

 lov, foreslås reglerne om repatriering samlet i en selvstændig  

 lov.
Reglerne om bortfald af opholdstilladelse som følge af  

 repatriering foreslås   med en ændret formulering   bibeholdt i  

 udlændingeloven.
Ud over udlændingeloven kan navnlig reglerne i  

 integrationsloven og lov om social pension have betydning for  

 udlændinge, der overvejer at repatriere, og for den generelle  

 repatrieringsindsats.
Lovforslaget er opdelt i otte kapitler.
Kapitel 1  

 vedrører formålet med forslaget og den omfattede personkreds  

 m.v., kapitel 2 indeholder bestemmelser om rådgivning om repatriering,  

 kapitel 3 indeholder bestemmelser om den økonomiske hjælp, der  

 kan ydes, kapitel 4 indeholder regler om modtagelse af løbende  

 reintegrationsbistand, kapitel 5 vedrører ansættelse ved  

 projekter, mens kapitel 6, 7 og 8 vedrører henholdsvis klager over  

 afgørelser, finansiering og ikrafttrædelsesbestemmelser m.v.
 3.1. Personkreds m.v.
Ved repatriering forstås normalt udlændinges  

 frivillige tilbagevenden til hjemlandet eller det tidligere opholdsland med  

 henblik på varigt ophold.
Lovforslagets definition i § 2 af  

 begrebet er i overensstemmelse hermed.
Det er herved understreget, at  

 repatriering skal finde sted på frivilligt grundlag og med det  

 formål at tage varigt ophold i hjemlandet eller det tidligere  

 opholdsland.
Når et menneske flygter fra sit hjemland på  

 grund af forfølgelse, har han eller hun ret til beskyttelse i et andet  

 land.
Dette følger blandt andet af Flygtningekonventionen af 28. juli  

 1951.
Formålet med denne internationale beskyttelse er  

 ikke, at flygtningen skal forblive flygtning for altid.
Formålet er  

 derimod at sikre den pågældendes fornyede medlemsskab af et  

 samfund og genoprettelsen af den nationale beskyttelse, enten i hjemlandet  

 eller via integration andetsteds.
 FN s Generalforsamling vedtog ved resolution 428 af 14.  

 december 1950 statutten for FN s Flygtningehøjkommissariat (UNHCR).  

 Generalforsamlingen opfordrede i den forbindelse alle stater til at  

 samarbejde med Højkommissæren i udøvelsen af dennes  

 funktioner, herunder ved at assistere Højkommissæren i tiltag  

 for at fremme frivillig repatriering af flygtninge.
UNHCR s eksekutivkomité har ved to konklusioner om  

 frivillig repatriering af henholdsvis 1980 (nr. 18, XXXI) og 1985 (nr. 40,  

 XXXVI) understreget, at frivillig repatriering i almindelighed er den bedste  

 løsning på flygtningeproblemer.
Det fremgår af disse  

 konklusioner, som er udtryk for internationale retningslinier, at staterne  

 bør arbejde for at lette adgangen til at repatriere i sikkerhed og  

 værdighed.
UNHCR har endvidere flere gange understreget, at frivillig  

 repatriering skal sikres i et samarbejde mellem hjemlandet,  

 værtslandet, UNHCR og relevante frivillige organisationer.
I lovforslaget er betegnelsen »hjemland eller tidligere  

 opholdsland« anvendt.
Dette skyldes, at en tilbagevenden ikke i alle  

 tilfælde behøver at ske til det land, hvor den  

 pågældende er født, eller hvortil vedkommende har  

 statsborgerskabsmæssig tilknytning.
 Hvis en person forud for indrejsen i Danmark har haft  

 bopæl i et andet land, vil vedkommende kunne modtage  

 repatrieringshjælp med henblik på tilbagevenden til dette land.  

 Statsløse, der ikke har noget hjemland at vende tilbage til, vil  

 ligeledes være omfattet af ordningen ved tilbagevenden til det land,  

 hvor vedkommende tidligere har boet.
Der vil efter lovforslaget kunne ydes hjælp til  

 repatriering til den samme personkreds som efter de gældende regler,  

 det vil sige til flygtninge m.v., familiesammenførte til flygtninge  

 m.v. og til andre familiesammenførte udlændinge.
I forhold til  

 de gældende regler er der således alene foretaget enkelte  

 præciseringer af den omfattede personkreds.
Således er personer  

 med opholdstilladelse efter udlændingelovens § 9, stk. 2, nr.  

 3, på grund af væsentlige beskæftigelsesmæssige eller  

 erhvervsmæssige hensyn, ikke omfattet af personkredsen.
En  

 udlænding, der ikke er omfattet af lovens personkreds, kan dog  

 ansøge indenrigsministeren om at blive anset for omfattet af loven.  

 Herved sikres det, at alle relevante indvandrergrupper kan tilbydes  

 hjælp til repatriering efter loven, hvis der er behov herfor.  

 Forslagets § 3 er desuden formuleret således, at der anvendes  

 samme terminologi som i lov om integration af udlændinge i Danmark.
Lovforslaget gælder ikke for udlændinge, der  

 er statsborgere i et andet nordisk land, statsborgere i et EU-land, eller  

 statsborgere i et land, der er omfattet af aftalen om Det Europæiske  

 Økonomiske Samarbejde.
Forslaget gælder endvidere ikke for  

 udlændinge, der er omfattet af Det Europæiske Fællesskabs  

 regler om visumfritagelse og om ophævelse af indrejse- og  

 opholdsbegrænsninger i forbindelse med arbejdskraftens frie  

 bevægelighed, etablering og udveksling af tjenesteydelser m.v.
Danske statsborgere kan ikke modtage hjælp efter  

 lovens bestemmelser.
Dette gælder, uanset om de pågældende  

 personer inden erhvervelse af dansk statsborgerskab har tilhørt den  

 personkreds, der er omfattet af ordningen.
Danske statsborgere kan i stedet  

 søge hjælp til flytning efter lov om aktiv socialpolitik  

 § 85.
I lov om midlertidig opholdstilladelse til visse personer  

 fra det tidligere Jugoslavien m.v. er der fastsat særlige bestemmelser  

 om hjælp til tilbagevenden for personer, der er meddelt midlertidig  

 opholdstilladelse efter denne lov.
Der foreslås ingen ændringer i  

 denne ordning.
3.2. Rådgivning om repatriering Hvis repatrieringen skal lykkes, er det nødvendigt,  

 at den forberedes grundigt.
Denne forberedelse må omfatte indhentelse  

 af oplysninger om økonomiske, sociale, sikkerhedsmæssige og  

 politiske forhold i oprindelseslandet og om lokale hjælpeprogrammer for  

 hjemvendte statsborgere.
Herudover er oplysninger om støttemuligheder  

 efter repatrieringsreglerne og konsekvenser for opholdstilladelsen i Danmark  

 væsentlige i forbindelse med beslutningen om at repatriere.
Indenrigsministeriet har det overordnede ansvar for den  

 individuelle rådgivning af herboende udlændinge, som  

 ønsker at repatriere.
Indenrigsministeriet kan overlade  

 udførelsen af rådgivningsopgaven til Dansk Flygtningehjælp  

 eller til en eller flere myndigheder, organisationer eller foreninger m.v.  

 Indenrigsministeriet kan i øvrigt overlade bestemte opgaver til en  

 eller flere myndigheder, organisationer eller foreninger m.v.
Kommunerne vil få ansvar for at udbrede kendskabet  

 til repatrieringsordningen og vejlede om reglerne.
Kommunalbestyrelsen skal  

 således for udlændinge omfattet af integrationsloven i  

 forbindelse med den særlige integrationsindsats vejlede om muligheden  

 for at modtage hjælp til repatriering.
Kommunerne skal endvidere som  

 hidtil forestå den praktiske administration af loven og herunder  

 træffe afgørelser om udbetaling af økonomisk  

 støtte til repatriering.
Rådgivningen om repatriering vil skulle  

 ske i et nært samarbejde mellem kommunerne og Indenrigsministeriet  

 eller den myndighed, organisation eller forening, som ministeriet har  

 overladt rådgivningsopgaven til.
Kommunerne kan henvise den enkelte  

 udlænding til at søge yderligere rådgivning hos  

 Indenrigsministeriet eller den myndighed, organisation eller forening, som  

 ministeriet har overladt rådgivningsopgaven til.
Kommunerne kan i  

 øvrigt som hidtil iværksætte projekter med henblik  

 på at fremme repatriering.
 Efter lovforslaget har Indenrigsministeriet ud over  

 ansvaret for den individuelle rådgivning af herboende udlændinge,  

 som udtrykker ønske om at vende tilbage til deres hjemland, tillige  

 ansvaret for den generelle rådgivnings- og informationsindsats over for  

 kommuner, uddannelsesinstitutioner, organisationer m.v.
3.3. Hjælp til repatriering Det foreslås, at både størrelsen og  

 karakteren af den økonomiske hjælp, der kan ydes til  

 repatriering, videreføres med enkelte ændringer og  

 præciseringer.
Det vil således fortsat være en betingelse  

 for at modtage hjælp til repatriering, at udlændingen ikke selv  

 har midler hertil, og at udlændingen ønsker at vende tilbage til  

 hjemlandet eller det tidligere opholdsland med henblik på varigt  

 ophold.
Hjælp til repatriering omfatter efter forslaget som  

 hidtil udgifter til rejsen fra Danmark til hjemlandet, udgifter til transport  

 af personlige ejendele, udgifter til transport af erhvervsudstyr,  

 etableringshjælp og udgifter til sygeforsikring i et år i  

 hjemlandet eller det tidligere opholdsland.
Det foreslås, at den  

 volumen af personlige ejendele, der kan ydes transportstøtte til,  

 forhøjes til 2 m3 pr. person uanset alder fra tidligere  

 henholdsvis 1 m3 pr. person, der er fyldt 18 år, henholdsvis  

 ½ m3 pr. person, der ikke er fyldt 18 år.
Baggrunden herfor  

 er, at erfaringen har vist, at den hidtidige mængde har været  

 utilstrækkelig i forhold til de ejendele, som de pågældende  

 udlændinge har erhvervet sig i bopælsperioden i Danmark.
Det har  

 endvidere været erfaringen, at børn ofte har et lige så  

 stort behov som voksne for at medbringe personlige ejendele til hjemlandet  

 eller det tidligere opholdsland.
Tilsvarende erfaringer har gjort sig gældende med  

 hensyn til den eksisterende mulighed for at medbringe erhvervsudstyr.
Det  

 foreslås derfor, at der kan dækkes op til 10.000 kr. i udgifter  

 til transport af erhvervsudstyr mod nu 5.475 kr. (1999-niveau).
 Herudover foreslås der indført mulighed for  

 at dække udgifter på højst 10.000 kr. til køb af  

 erhvervsudstyr, der vil være egnet til at fremme udlændingens  

 beskæftigelsesmuligheder og genopbygningen af hjemlandet.
Det foreslås endvidere, at hjælpen til  

 etablering i hjemlandet eller det tidligere opholdsland forhøjes fra  

 16.251 kr. (1999-niveau) til 18.000 kr. til personer, der er fyldt 18  

 år, og fra 5.417 kr. (1999-niveau) til 6.000 kr. pr. person, der ikke  

 er fyldt 18 år.
Forhøjelsen sker på grundlag af  

 overvejelser om de udgifter, der erfaringsmæssigt er i forbindelse med  

 den umiddelbare reintegration i hjemlandet eller det tidligere opholdsland,  

 og hensynet til, at etableringshjælpen ikke bør have en  

 sådan størrelse, at en udlænding, der vælger at  

 repatriere, vil være i stand til at opretholde en væsentlig  

 højere levestandard end de lokale borgere i hjemlandet.  

 Beløbene vil blive reguleret én gang årligt efter lov om  

 en satsreguleringsprocent.
 Det foreslås desuden, at den eksisterende mulighed  

 for at dække udgifter til sygeforsikring i et år i hjemlandet  

 eller det tidligere opholdsland suppleres med en mulighed for at dække  

 udgifter til nødvendig lægeordineret medicin til højst et  

 års forbrug.
I en række tilfælde, hvor en udlænding  

 har en medicinkrævende sygdom, har kommunen hidtil i stedet  

 dækket udgifter til lægeordineret medicinforbrug, som  

 udlændingen har taget med sig ved repatrieringen.
Denne løsning  

 har været til gavn for de enkelte udlændinge og er enkel at  

 administrere i kommunerne.
Det foreslås derfor, at denne ordning  

 formaliseres, således at udlændinge udover udgifter til  

 sygeforsikring tillige kan få dækket udgifter til  

 nødvendig lægeordineret medicin til højst et års  

 forbrug.
Hjælp til repatriering skal efter forslaget som  

 hidtil kun kunne modtages én gang.
Familiesammenførte  

 udlændinge kan som udgangspunkt kun modtage hjælp til  

 repatriering, hvis de pågældende vender tilbage til hjemlandet  

 eller det tidligere opholdsland sammen med den person, til hvem de har den  

 familiemæssige tilknytning, som har dannet grundlag for  

 opholdstilladelsen.
Det foreslås endvidere, at kommunalbestyrelsen i  

 ganske særlige tilfælde i op til 12 måneder skal kunne yde  

 hjælp til betaling af boligudgifter i Danmark, hvis et familiemedlem  

 repatrierer forud for resten af familien.
Baggrunden herfor er, at det ofte  

 vil være hensigtsmæssigt, at et familiemedlem vender tilbage til  

 hjemlandet eller det tidligere opholdsland for at forberede genetableringen  

 af hele familien i landet.
Dette kan efter de gældende regler i en  

 række tilfælde imidlertid medføre økonomiske  

 problemer for den del af familien, der bliver i Danmark, idet denne vil miste  

 indtægter og derved kan blive nødsaget til at flytte.
 Der foreslås endeligt indført mulighed for  

 kommunen for at træffe beslutning om tilbagebetaling af hjælp til  

 repatriering, hvis særlige omstændigheder taler herfor.  

 Bestemmelsen har til formål at hindre misbrug og kan derfor navnlig  

 anvendes, hvis hjælpen ikke er anvendt efter hensigten, herunder i  

 tilfælde, hvor den pågældende udlænding har gjort  

 brug af fortrydelsesretten inden for kort tid og ikke har haft til hensigt at  

 bosætte sig varigt i hjemlandet, eller hvis der til brug for  

 behandlingen af ansøgningen om hjælp til repatriering er angivet  

 urigtige eller vildledende oplysninger.
3.4. Reintegrationsbistand Det foreslås, at kommunalbestyrelsen kan yde  

 løbende månedlig reintegrationsbistand i 5 år til  

 udlændinge, der er omfattet af loven.
Reintegrationsbistanden supplerer  

 den eksisterende mulighed for at medtage pension under repatriering.
Der kan  

 ske udbetaling af reintegrationsbistand, hvis den pågældende er  

 fyldt 65 år, opfylder betingelserne for at modtage  

 førtidspension eller er fyldt 55 år og på grund af sin  

 helbredstilstand eller lignende forhold må antages ikke at kunne skaffe  

 sig et forsørgelsesgrundlag i hjemlandet eller det tidligere  

 opholdsland.
Det er endvidere en betingelse, at den pågældende  

 ikke selv har midler, som kan dække behovet for reintegrationsbistand  

 og ønsker at vende tilbage til hjemlandet eller det tidligere  

 opholdsland med henblik på at tage varig bopæl.
Det er endelig en  

 betingelse, at den pågældende udlænding har  

 tidsubegrænset opholdstilladelse i Danmark og har haft  

 opholdstilladelse her i 5 år.
 Baggrunden for forslaget er, at en del ældre eller  

 uarbejdsdygtige udlændinge ønsker at vende hjem, men opgiver  

 tanken herom på grund af manglende forsørgelsesmulighed i  

 hjemlandet.
Der er på nuværende tidspunkt mulighed for  

 under visse betingelser at medtage folkepension i medfør af § 3  

 a, i lov om social pension.
Muligheden for at medtage folkepension  

 gælder imidlertid kun for flygtninge, personer med humanitær  

 opholdstilladelse og personer med opholdstilladelse af ganske særlige  

 grunde.
For andre grupper af udlændinge er det muligt at medtage  

 pensioner (både folkepension og førtidspension), hvis der findes  

 en bilateral aftale om social sikring mellem Danmark og hjemlandet.
Retten  

 til at medtage pension gælder alene folkepensionens grundbeløb  

 og dermed ikke pensionstillæg eller personligt tillæg.
Af den  

 tillagte pension er det kun muligt at medtage den del af grundbeløbet,  

 der er optjent på grundlag af bopælstid i Danmark.
I de  

 tilfælde, hvor flygtningen har opholdt sig i et begrænset antal  

 år i Danmark, er det derfor kun muligt at medtage et relativt beskedent  

 beløb ved repatriering.
Mange ældre eller uarbejdsdygtige udlændinge,  

 som ønsker at repatriere, har ikke økonomisk mulighed for at  

 forsørge sig selv i hjemlandet.
Formålet med at indføre  

 en ordning, hvorefter der kan ydes reintegrationsbistand, er at hjælpe  

 denne gruppe af udlændinge med et løbende kontant tilskud til  

 forsørgelse.
De ældre eller uarbejdsdygtige udlændinge har  

 dermed en reel mulighed for reintegration i hjemlandet.
På denne  

 måde kan det undgås, at denne persongruppe fastholdes i Danmark  

 alene på grund af manglende forsørgelse i hjemlandet.
 Hvis en udlænding medtager pension ved repatriering  

 efter lov om social pension, herunder bilaterale aftaler om social sikring  

 mellem Danmark og andre lande, vil dette beløb blive fradraget i  

 reintegrationsbistanden.
Det foreslås, at indenrigsministeren  

 fastsætter størrelsen af reintegrationsbistanden.
Bistanden vil  

 blive fastsat, således at bistanden under hensyn til leveomkostningerne  

 i de enkelte lande giver en levefod, der svarer nogenlunde til den levefod,  

 der opnås ved modtagelse af folkepensionens og førtidspensionens  

 grundbeløb her i landet   for tiden ca. 4.000 kr.
Herudover kan  

 indenrigsministeren fastsætte nærmere regler om udbetaling af  

 reintegrationsbistand.
Indenrigsministeren vil årligt fastsætte  

 størrelsen af reintegrationsbistanden vedrørende de enkelte  

 lande.
Det kan i nogle lande være vanskeligt at foretage en  

 sammenlignelig beregning af leveomkostningerne, bl.a. fordi visse lande har  

 delvis naturaløkonomi.
Størrelsen af reintegrationsbistanden  

 vil derfor for nogle landes vedkommende til dels skulle fastsættes  

 på baggrund af et skøn.
Der vil blive fastsat et  

 mindstebeløb for størrelsen af reintegrationsbistanden.
Det vil  

 endvidere blive fastsat, at reintegrationsbistanden for den enkelte  

 udlænding ikke kan nedsættes i den periode, hvori bistanden ydes.
 3.5. Projekter.
Efter § 86, stk. 3, i lov om aktiv socialpolitik  

 kan en udlænding i stedet for hjælp til etablering tilbydes  

 arbejde ved et bistandsprojekt i hjemlandet eller det tidligere opholdsland.  

 Denne mulighed er endnu ikke blevet anvendt i praksis.
Da muligheden for  

 ansættelse på et projekt kan være et væsentligt  

 element i forbindelse med reintegrationen i hjemlandet, bør indsatsen  

 på dette område forstærkes betydeligt.
Selvom en udlænding opnår ansættelse ved  

 et bistands-, reintegrations-, genopbygningsprojekt eller lignende, vil der  

 kunne være behov for midler til den umiddelbare genetablering i  

 hjemlandet.
Det foreslås derfor, at muligheden for at opnå  

 ansættelse ved et projekt bliver et supplement til  

 etableringshjælpen i stedet for et alternativ.
Der findes endvidere at være behov for en  

 tættere kontakt mellem Udenrigsministeriet og Indenrigsministeriet  

 eller den myndighed, organisation eller forening, som ministeriet har  

 overladt rådgivningsopgaven til, vedrørende mulighederne for at  

 tilbyde arbejde ved et projekt.
Det foreslås derfor, at  

 Udenrigsministeriet skal give Indenrigsministeriet eller den  

 pågældende myndighed m.v. underretning ved etablering af  

 projekter i udlandet.
Den danske regering og danske private  

 hjælpeorganisationer har iværksat udviklingsprojekter i en  

 række lande.
Ved nogle af disse projekter vil der   under iagttagelse  

 af de normale krav og procedurer for forberedelse og gennemførelse af  

 sådanne projekter   være mulighed for at ansætte  

 velkvalificerede personer som led i de pågældendes repatriering.  

 Vejledning om muligheden for at opnå ansættelse på  

 projekter indgår i den almindelige vejledningsforpligtelse efter  

 § 5.
 Det foreslås på denne baggrund, at  

 kommunalbestyrelsen, hvis en udlænding i forbindelse med  

 ansøgning om hjælp til repatriering udtrykker ønske om at  

 arbejde på et bistands-, reintegrations-, genopbygningsprojekt eller  

 lignende, skal rette henvendelse til Indenrigsministeriet eller den  

 myndighed, organisation eller forening, som ministeriet har overladt  

 rådgivningsopgaven til, der i samarbejde med Udenrigsministeriet skal  

 undersøge, om den pågældende kan tilbydes arbejde ved et  

 projekt i hjemlandet eller det tidligere opholdsland.
Der vil kunne tilbydes arbejde ved både danske og  

 andre bistands- og udviklingsprojekter, herunder projekter ledet af  

 internationale organisationer som eksempelvis FN s  

 Flygtningehøjkommissær (UNHCR) eller International Organisation  

 for Migration (IOM). Der vil eventuelt kunne være tale om arbejde som  

 led i disse organisationers repatrieringsprogrammer i forskellige lande.
Den  

 individuelle støtte til repatriering vil således for nogle  

 landes vedkommende kunne ses i sammenhæng med mulighederne for dansk  

 bistand til lande, hvortil repatriering finder sted.
Danida har i en  

 årrække støttet repatrieringsprogrammer tilrettelagt af  

 UNHCR, IOM og andre hjælpeorganisationer.
3.6. Fortrydelsesret Nogle af de personer, som vender tilbage til deres  

 hjemland, fortryder repatrieringen.
Grundene hertil kan være, at de  

 økonomiske, sociale og kulturelle forhold i hjemlandet har  

 ændret sig.
Desuden kan der i visse tilfælde forekomme chikane  

 eller direkte forfølgelse af personer, som vender tilbage til  

 hjemlandet efter en periode i eksil.
De nævnte forhold må antages  

 at medføre, at nogle ikke ville vælge at repatriere, hvis der  

 ikke var mulighed for i en periode at bevare opholdstilladelsen i  

 Danmark.
 Der blev derfor ved repatrieringsordningens  

 ikrafttræden i august 1993 indført en tidsbegrænset ret  

 til at bevare opholdstilladelsen i Danmark.
En af de største hindringer for repatriering er, at  

 der kan være for kort tid til at træffe den endelige beslutning  

 om at repatriere, idet det ofte tager lang tid at genetablere sig i  

 hjemlandet.
Den nuværende fortrydelsesret er på 6 måneder  

 for personer, der har opholdt sig i Danmark i mindre end 6 år, og  

 på 12 måneder for personer, der har opholdt sig i Danmark i mere  

 end 6 år.
Den forholdsvis korte fortrydelsesret kan have den virkning,  

 at en del vælger at anvende fortrydelsesretten, inden fristen  

 udløber.
Det foreslås på den baggrund, at der i  

 udlændingeloven indføres en generel forlængelse af  

 fortrydelsesretten til 12 måneder kombineret med en regel om, at  

 pågældende i perioden herefter og indtil der er forløbet  

 yderligere 12 måneder fra udrejsen, kan ansøge om, at  

 opholdstilladelsen ikke skal anses som bortfaldet.
Ansøgningen skal  

 imødekommes, hvis den pågældende angiver en rimelig  

 begrundelse for at udskyde endelig stillingtagen til spørgsmålet  

 om fortrydelse eller en rimelig begrundelse for, at den  

 pågældende først vender tilbage til Danmark senere end 12  

 måneder efter hjemrejsen.
Der kan gives afslag på  

 ansøgningen, hvis den ikke efter en konkret individuel vurdering er  

 rimeligt begrundet.
Ved at forlænge fortrydelsesretten gives de  

 repatrierede den nødvendige tid til at genetablere sig i hjemlandet og  

 opbygge et nyt netværk og eksistensgrundlag.
Det foreslås  

 endvidere, at længden af fortrydelsesretten gøres ens for alle,  

 idet behovet for at have tilstrækkelig tid til reintegration i  

 hjemlandet eller det tidligere opholdsland ikke afhænger af, hvor lang  

 tid en person har haft opholdstilladelse i Danmark.
 Det foreslås, at den udvidede fortrydelsesret   som  

 i dag   alene gælder for flygtninge m.v. samt familiesammenførte  

 udlændinge til flygtninge m.v.
 4. Økonomiske og administrative konsekvenser m.v.
 Lovforslaget indebærer som nærmere beskrevet i  

 de almindelige bemærkninger, at der foretages en justering af en del af  

 den hjælp, der efter §§ 86 og 87 i lov om aktiv socialpolitik  

 hidtil har været tilbudt udlændinge, der overvejer at repatriere,  

 samt at der indføres nye tilbud om hjælp i forbindelse med  

 repatriering.
De foreslåede ændringer omfatter en  

 forhøjelse af etableringsydelsen, udvidelse af hjælpen til at  

 medbringe personlige ejendele og hjælp til transport af  

 nødvendigt erhvervsudstyr.
Som noget nyt indføres tilbud om  

 hjælp til køb af erhvervsudstyr til brug i hjemlandet, og den  

 hidtidige hjælp til sygeforsikring suppleres med en mulighed for at  

 dække udgifter til et års forbrug af medicin.
 Lovforslaget indebærer desuden som noget nyt, at der  

 for visse persongrupper kan ydes en løbende reintegrationsbistand over  

 fem år.
 Det forventes, at lovforslaget vil medføre, at  

 flere udlændinge vil benytte sig af mulighederne for at modtage  

 hjælp i forbindelse med repatriering.
 Det skønnes, at lovforslaget brutto medfører  

 offentlige merudgifter på 3,1 mill. kr. i 2000, 4,2 mill. kr. i 2001,  

 5.6 mill. kr. i 2002 og 7,1 mill. kr. i 2003. Samtidig forventes  

 mindreudgifter til offentlige overførsler i forbindelse med den  

 hjælp, der ydes udlændinge, mens de har ophold i Danmark.  

 Mindreudgifterne skønnes til 3,8 mill. kr. i 2000, 11,5 mill. kr. i  

 2001, 19,1 mill. kr. i 2002 og 26,8 mill. kr. i 2003.
 På den baggrund skønnes lovforslaget at  

 medføre samlede offentlige nettomindreudgifter på 0,7 mill. kr.  

 i 2000, 7,3 mill. kr. i 2001, 13,5 mill. kr. i 2002 og 19,7 mill. kr. i 2003.
 Det er ved udgiftsberegningerne forudsat, at  

 reintegrationsbistanden gennemsnitligt vil udgøre ca. 2.000 kr. pr.  

 måned.
Ved udgiftsberegningerne er det endvidere forudsat, at 250  

 udlændinge årligt frivilligt repatrierer, hvilket svarer til en  

 stigning på 100 personer årligt i forhold til de hidtidige  

 forudsætninger.
Skønnet er dog forbundet med en betydelig  

 usikkerhed, da antallet af udlændinge, der repatrierer, afhænger  

 af en række forhold, herunder forholdene i de relevante lande, og  

 derfor varierer meget, jf. nedenstående tabel.
Beregningen af de  

 samlede merudgifter er således forbundet med en tilsvarende usikkerhed.  

 Dertil kommer, at skønnet over mindreudgifter i forbindelse med den  

 hjælp, der ydes udlændinge med ophold i Danmark er baseret  

 på gennemsnitsbetragtninger over ydelsesstørrelser, hvorfor der  

 også her er tale om skøn under nogen usikkerhed.
Statistik over antal repatrierede personer i perioden  

 1994-1998 1994 1995 1996 1997 1998 Bosnien-Hercegovina * - 14 425 318 187 Chile 4 12 4 1 1 Iran 23 28 24 9 7 Libanon 26 7 8 14 13 Somalia 2 2 1 10 23 Andre lande 29 9 13 36 27 I alt 84 72 475 388 258 *	Her er kun medtaget statistik for personer fra  

 Bosnien-Hercegovina, som er repatrieret i medfør af den generelle  

 ordning i lov om aktiv socialpolitik.
Bosniske statsborgere, der er  

 repatrieret i medfør af lov om midlertidig opholdstilladelse til visse  

 personer fra det tidligere Jugoslavien m.v. (jugoslaverloven), er  

 således ikke omfattet.
Fra 1994 til 1998 er i alt 296 personer med  

 midlertidig opholdstilladelse repatrieret efter bestemmelserne herom i  

 jugoslaverloven.
Ved beregningen af merudgifterne i  

 forbindelse med udvidelsen af repatrieringshjælpen   dog undtaget  

 reintegrationsbistanden   er det forudsat, at de gennemsnitlige ydelser pr.  

 person øges med ca. 5.000 kr. svarende til ca. 30 pct.
Den  

 gennemsnitlige udgift pr. person forventes herefter at udgøre ca.  

 20.000 kr.
Samlet medfører udvidelsen af ydelserne således  

 offentlige merudgifter på ca. 2,8 mill. kr.
Det forventes, at ca. 25 personer i 2000 og ca. 60  

 personer i 2001 og årene frem vil benytte sig af det nye tilbud om  

 reintegrationsbistand i 5 år.
Det skønnes, at tilbuddet om  

 reintegrationsbistand isoleret set medfører nye udgifter på 0,3  

 mill. kr. i 2000, 1,3 mill. kr. i 2001, 2,8 mill. kr. i 2002, og 4,2 mill.  

 kr. i 2003. Udgifterne indgår i de tidligere anførte skøn  

 over lovforslagets samlede økonomiske konsekvenser.
De skønnede mindreudgifter omfatter alene  

 offentlige overførsler.
I det omfang flere udlændinge udnytter  

 muligheden for reintegration, vil der herudover blive tale om visse  

 mindreudgifter til offentlig service   eksempelvis ældreomsorg.
Der er  

 ikke foretaget skøn over disse mulige mindreudgifter.
 Udgifterne i forbindelse med justeringen og udvidelsen af  

 repatrieringshjælpen indbudgetteres på finansloven for år  

 2000. De hidtidige udgifter til refusion af kommunernes udgifter til  

 repatrieringshjælp overføres fra Socialministeriet til  

 Indenrigsministeriet.
Dansk Flygtningehjælp har som nævnt i de  

 generelle bemærkninger forestået rådgivning af  

 udlændinge, der overvejer at repatriere, samt gennemført  

 repatrieringsprojekter.
Der vil med virkning fra år 2000 blive oprettet  

 en ny konto på finansloven, hvorfra udgifter til tilskud til de  

 organisationer, der fremover varetager disse opgaver, vil blive afholdt.
Efter de gældende regler i lov om aktiv  

 socialpolitik refunderer staten fuldt ud udgifter til repatriering i de  

 første 1½ år efter meddelelse af opholdstilladelse.
Herefter  

 refunderes udgifterne med 50 pct.
Der findes ikke grundlag for at opretholde  

 denne sondring.
Der foreslås i stedet indført en fast refusion  

 på 75 pct. vedrørende hjælp til repatriering.  

 Størrelsen af refusionsprocenten er fastlagt således, at  

 refusionen stort set svarer til det faktiske gennemsnit af de hidtil ydede  

 refusioner.
 Efter forslaget yder staten fuld refusion for de kommunale  

 udgifter til reintegrationsbistand.
Det skønnes, at kommunerne årligt har  

 merudgifter på 0,3 mill. kr. som følge af øgede ydelser  

 til hjælp til repatriering.
Herudover vil den forventede stigning i  

 antallet af repatrierede isoleret set medføre kommunale merudgifter  

 på ca. 0,4 mill. kr.
 Lovforslaget skønnes ikke at have administrative  

 konsekvenser af betydning for staten.
 Lovforslaget forventes ikke at medføre øgede  

 administrative udgifter i kommunerne, da rådgivnings- og  

 vejledningsopgaven i forhold til udlændinge i forvejen påhviler  

 kommunerne.
Forslaget skønnes ikke at have  

 erhvervsøkonomiske, erhvervsadministrative eller  

 miljømæssige konsekvenser.
Forslaget har ikke EU-retlige  

 aspekter.
Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommune og  

 amter Statslige nettomindreudgifter fra år 2000 og  

 fremefter.
Administrative konsekvenser for stat, kommuner og  

 amtskommuner - - Økonomiske konsekvenser for erhvervslivet - - Administrative konsekvenser for erhvervslivet - - Miljømæssige konsekvenser - - Administrative konsekvenser for borgerne - - Forholdet til EU-retten - 5. Hørte myndigheder m.v.
 Nærværende lovforslag blev ved brev af 5.  

 februar 1999 sendt til høring hos følgende myndigheder og  

 organisationer:
 Amtsrådsforeningen i Danmark, Amnesty International,  

 Dansk Arbejdsgiverforening, Dansk Flygtningehjælp, Dansk Røde  

 Kors, Den Sociale Ankestyrelse, Den Sociale Sikringsstyrelse, Det Danske  

 Center for Menneskerettigheder, Dokumentations- og Rådgivningscentret  

 for Racediskrimination, Foreningen af Socialrådgivere, Foreningen af  

 Statsamtsmænd, Foreningen af Statsamtsjurister, Frederiksberg Kommune,  

 Kommunernes Landsforening, Københavns Kommune, Landsorganisationen i  

 Danmark, Mellemfolkeligt Samvirke, Nævnet for Etnisk Ligestilling,  

 Rådet for Etniske Minoriteter, Skatteministeriet, Socialministeriet og  

 Sundhedsministeriet.
Bemærkninger til forslagets enkelte  

 bestemmelser Til § 1 Bestemmelsen angiver lovens formål.
Der henvises til  

 de almindelige bemærkninger punkt 1.
Til § 2 Definitionen er i overensstemmelse med den almindelige  

 internationale forståelse af begrebet.
Betingelsen om, at tilbagevenden  

 skal ske med henblik på at tage varig bopæl, indebærer, at  

 det ikke anses som repatriering, hvis en person alene har til hensigt at  

 opholde sig i hjemlandet eller det tidligere opholdsland i en periode og  

 derefter vende tilbage til Danmark.
Til § 3 Personkredsen er afgrænset på samme måde  

 som i integrationsloven.
Bestemmelsen i stk. 2 angiver gruppen af  

 flygtninge m.v., stk. 3 gruppen af familiesammenførte  

 udlændinge til flygtninge m.v. og stk. 4 gruppen af andre  

 familiesammenførte udlændinge.
Bestemmelsen i stk. 5  

 angiver undtagelserne til personkredsen.
Efter stk. 6 kan  

 indenrigsministeren efter ansøgning beslutte, at en udlænding  

 med opholdstilladelse på andet grundlag end nævnt i stk. 1-4  

 skal anses for omfattet af loven.
Hjemmelen i stk. 6 er indsat med henblik på, at  

 der kan ydes hjælp til repatriering til andre udlændinge end dem,  

 der uden videre er omfattet af loven, hvis der efter en konkret vurdering  

 må antages at være behov herfor.
Dette vil eksempelvis kunne  

 være relevant for udlændinge, der har fået  

 opholdstilladelse inden udlændingeloven fra 1983, herunder  

 udlændinge, der er rejst ind som gæstearbejdere før  

 indvandringsstoppet i 1973 eller er født her i landet som efterkommere  

 af sådanne gæstearbejdere.
Til § 4 Bestemmelsen indebærer, at der sker en  

 fastlæggelse af Indenrigsministeriets ansvar i forbindelse med  

 rådgivning om repatriering.
Indenrigsministeriet kan overlade  

 udførelsen af rådgivningsopgaven til Dansk Flygtningehjælp  

 eller til en eller flere myndigheder, organisationer eller foreninger m.v. og  

 kan overlade andre bestemte opgaver til en eller flere myndigheder,  

 organisationer eller foreninger m.v.
Opgaverne består i individuel rådgivning og  

 vejledning af herboende udlændinge, som ønsker at vende tilbage  

 til deres hjemland eller tidligere opholdsland og den praktiske forberedelse  

 af udlændinges tilbagevenden til hjemlandet eller det tidligere  

 opholdsland.
Herudover kan der iværksættes og ydes støtte  

 til projekter med henblik på at fremme repatriering.
Den individuelle  

 rådgivning i forbindelse med repatriering vil kunne bestå i  

 informationer om situationen i hjemlandet, konsekvenser for opholdsgrundlaget  

 i Danmark, eventuelle igangværende projekter på  

 repatrieringsområdet, eventuelle bistands- og genopbygningsprojekter i  

 hjemlandet eller det tidligere opholdsland, muligheden for at deltage  

 på rekognosceringsrejser til og praktikophold i hjemlandet, muligheden  

 for at medbringe pensioner og muligheden for at opnå kredit på  

 favorable vilkår (mikrokredit) i private finansieringsselskaber og  

 internationale organisationer m.v.
 Indenrigsministeriet har hidtil stillet en særlig  

 repatrieringsbevilling til rådighed for Dansk Flygtningehjælp.  

 Bevillingen, der i 1999 er på 5 mill. kr., dækker udgifter til  

 informationsformidling, rekognosceringsrejser og projekter til fremme af  

 repatriering.
Rådgivningsarbejdet vil skulle ske i samarbejde med  

 kommunerne og skal være egnet til at understøtte kommunernes  

 repatrieringsindsats.
På de årlige finanslove oprettes en  

 særlig bevilling med henblik på, at Indenrigsministeriet kan  

 indgå aftaler om udførelsen af opgaver i forbindelse med  

 rådgivning og information vedrørende repatriering.
Til § 5 Bestemmelsen regulerer kommunalbestyrelsens opgaver med  

 hensyn til udlændinge, der er omfattet af integrationsloven.
Kommunalbestyrelsen skal i forbindelse med den  

 særlige integrationsindsats efter integrationsloven, eller når  

 der i øvrigt er anledning hertil, vejlede om muligheden for at modtage  

 hjælp til repatriering.
Vejledningen om repatriering kan også  

 finde sted i forbindelse med kommunernes varetagelse af opgaver efter den  

 almindelige sociallovgivning, herunder ved tilrettelæggelse af  

 aktiveringsforløb.
 Kommunalbestyrelsen skal som ansvarlig myndighed  

 også vejlede udlændinge, som ikke er omfattet af  

 integrationsloven, om reglerne om repatriering, og kan lade forhold, som er  

 relevante for repatriering indgå i den almindelige integrationsindsats,  

 som kommunalbestyrelsen har ansvaret for efter integrationsloven.
 Kommunalbestyrelsen skal endelig underrette  

 Indenrigsministeriet eller den myndighed, organisation eller forening, som  

 ministeriet har overladt rådgivningsopgaven til, når  

 udlændinge udtrykker ønske om at vende tilbage til deres  

 hjemland eller tidligere opholdsland.
Til § 6 Efter § 5 i lov om aktiv socialpolitik kan  

 kommunalbestyrelsen kun i særlige tilfælde udbetale hjælp  

 til forsørgelse efter loven til personer, der opholder sig i udlandet.  

 Hvis en udlænding opholder sig i sit hjemland udelukkende med det  

 formål at forberede repatriering, vil den pågældende ikke  

 kunne få kontanthjælp.
Efter bestemmelsen kan kommunalbestyrelsen give tilladelse  

 til, at en udlænding modtager hjælp til forsørgelse efter  

 lov om aktiv socialpolitik, hvis den pågældende deltager i  

 praktik, uddannelsesforløb i eller rekognosceringsrejser til  

 hjemlandet eller det tidligere opholdsland med henblik på senere at  

 træffe beslutning om repatriering.
Der kan kun ydes hjælp efter  

 lov om aktiv socialpolitik, hvis opholdet sker som led i et forløb  

 eller projekt, der er planlagt af en myndighed eller organisation.  

 Kommunalbestyrelsen skal derfor til brug for en ansøgning om at  

 modtage hjælp efter lov om aktiv socialpolitik indhente en udtalelse  

 fra Indenrigsministeriet eller den myndighed, organisation eller forening,  

 som ministeriet har overladt rådgivningsopgaven til, om, hvorvidt  

 opholdet vil være egnet til at forberede den pågældendes  

 repatriering.
Der vil i almindelighed kun kunne ydes hjælp til  

 kortvarige ophold på op til 8 uger.
Til § 7 Bestemmelsen angår de betingelser, der skal  

 være opfyldt for at kunne modtage økonomisk hjælp til  

 repatriering, og de former for hjælp til repatriering, der kan modtages  

 efter loven.
Efter stk. 1 er det en betingelse for udbetaling af  

 hjælp, at udlændingen ikke har midler hertil, og at  

 udlændingen ønsker at vende tilbage til hjemlandet eller det  

 tidligere opholdsland.
Der er tale om en videreførelse af de  

 tilsvarende regler i lov om aktiv socialpolitik, og der er ikke tilsigtet  

 ændringer i anvendelsen af kriterierne.
Det må i nogen grad bero  

 på en konkret vurdering af den enkelte udlændings forhold, om den  

 pågældende selv har tilstrækkelige midler til  

 repatrieringen, og i hvilket omfang der i givet fald kan ydes støtte.  

 Hvis der er tale om en familie, skal hele familiens forhold vurderes samlet.  

 Der kan ikke ydes hjælp til repatriering, hvis det må antages, at  

 udlændingen ikke har til hensigt at tage varigt ophold i hjemlandet  

 eller det tidligere opholdsland.
Efter bestemmelsen i stk. 2, nr. 3, er der mulighed  

 for at yde støtte til dækning af udgifter på højst  

 10.000 kr. til transport af udstyr, der er nødvendigt for  

 udlændingens eller familiens erhverv i hjemlandet eller det tidligere  

 opholdsland.
Såfremt begge ægtefæller i en familie er  

 aktive erhvervsudøvere, enten i familiens virksomhed eller hver for  

 sig, vil begge kunne modtage støtte til dækning af udgifter til  

 transport af erhvervsudstyr.
I stk. 2, nr. 5, foreslås, at der skal kunne  

 dækkes udgifter på højst 10.000 kr. til køb af  

 erhvervsudstyr, der vil være egnet til at fremme udlændingens  

 beskæftigelsesmuligheder og genopbygningen af hjemlandet eller det  

 tidligere opholdsland samt udgifter til transport af sådant udstyr.
Det  

 er ikke en betingelse, at erhvervsudstyret skal anvendes af den enkelte  

 udlænding selv, men den pågældende skal selv deltage i  

 erhvervet.
Der er således mulighed for, at flere personer i  

 fællesskab kan modtage støtte til fælles indkøb af  

 erhvervsudstyr.
Der kan kun ydes tilskud til køb af erhvervsudstyr og  

 transport heraf, hvis der i det pågældende land er et reelt og  

 akut behov for de færdigheder og erhvervsudstyr, som der vil være  

 tale om.
Dette indebærer, at bestemmelsen navnlig vil være  

 relevant i forhold til lande, som enten på grund af den generelle  

 situation i landet eller på grund af krig eller krigslignende  

 konflikter har et særligt behov for genopbygning.
Hjælpen vil for  

 udlændinge, der er omfattet af integrationsloven eller er under  

 aktivering efter reglerne i lov om aktiv socialpolitik, kunne ydes i  

 forbindelse med de aktiviteter, der tilbydes efter lovgivningen.
Der vil  

 således kunne planlægges forløb, der retter sig mod at  

 uddanne og forberede den pågældende udlænding til en  

 tilbagevenden til hjemlandet eller det tidligere opholdsland.
Der vil  

 eksempelvis kunne være tale om aktiviteter, der knytter sig til  

 bestemte håndværksmæssige færdigheder og lignende.  

 Hvis den pågældende udlænding har de relevante  

 færdigheder, vil der herefter kunne ydes støtte til køb  

 af udstyr, der gør det muligt for udlændingen at benytte disse i  

 hjemlandet.
Støtten vil endvidere kunne ydes i tilknytning til  

 projekter efter lovens § 11. Det vil i nogle situationer være  

 hensigtsmæssigt at yde støtten nogen tid inden repatrieringen  

 skal finde sted.
Kommunalbestyrelsen kan enten selv indkøbe det  

 pågældende udstyr eller betinge støtten af, at der er  

 fremlagt fornøden dokumentation for indkøbet.
Da støtten  

 er beregnet på anvendelse i hjemlandet eller det tidligere opholdsland,  

 vil den efter lovens § 9 kunne kræves tilbagebetalt, hvis udstyret  

 ikke anvendes i tilknytning til repatriering.
 Der kan som hidtil efter stk. 2, nr. 6, dækkes  

 udgifter til sygeforsikring i 1 år i hjemlandet eller det tidligere  

 opholdsland, hvis der ikke på anden måde er etableret en  

 sådan forsikring.
Der kan efter stk. 2, nr. 7, dækkes udgifter  

 til nødvendig lægeordineret medicin til højst et  

 års forbrug.
Medicinen forudsættes så vidt muligt  

 indkøbt i Danmark inden udrejsen til hjemlandet eller det tidligere  

 opholdsland.
Hvis medicinen har begrænset holdbarhedstid, kan  

 udgifterne til indkøb af medicinen i hjemlandet dog dækkes ved  

 forudbetaling.
Det er en betingelse for at dække udgifter til  

 nødvendig lægeordineret medicin, at udlændingen ved en  

 lægeerklæring dokumenterer at have behov for medicinen i den  

 pågældende periode.
Familiesammenførte udlændinge kan efter  

 stk. 4 som udgangspunkt kun modtage hjælp til repatriering, hvis  

 de vender tilbage til hjemlandet eller det tidligere opholdsland sammen med  

 den person, til hvem de har den familiemæssige tilknytning, som har  

 dannet grundlag for opholdstilladelsen.
Dette gælder også, hvis  

 denne person er dansk statsborger.
 Der henvises i øvrigt til de almindelige  

 bemærkninger punkt 3.3.
Til § 8 Bestemmelsen om, at kommunalbestyrelsen i ganske  

 særlige tilfælde i op til 12 måneder kan yde hjælp  

 til betaling af boligudgifter i Danmark for en familie, hvis et medlem af  

 familien vender tilbage til hjemlandet eller det tidligere opholdsland forud  

 for resten af familien, er indsat for at lette den forberedte repatriering.  

 Det er en betingelse for at yde hjælp efter bestemmelsen, at den  

 økonomiske situation for den del af familien, der stadig er i Danmark,  

 er blevet væsentligt forringet som følge af det  

 pågældende familiemedlems udrejse, og at familien af denne grund  

 ikke kan betale udgifterne til boligen.
Dette vil navnlig kunne være  

 tilfældet i situationer, hvor en tilkendt boligstøtte efter  

 bolig- og/eller sociallovgivningen nedsættes som følge af, at  

 det repatrierede familiemedlem har fraflyttet bopælen.  

 Kommunalbestyrelsen skal forud for udbetaling af støtte til  

 boligudgifter foretage en samlet konkret vurdering af familiens behov under  

 hensyn til rådighedsbeløb og boligforhold.
Til § 9 Bestemmelsen om tilbagebetaling af  

 repatrieringshjælp har til formål at sikre, at hjælpen til  

 repatriering anvendes efter hensigten.
Hjælp til repatriering kan  

 derfor navnlig kræves tilbagebetalt i tilfælde, hvor den  

 pågældende udlænding har anvendt fortrydelsesretten efter  

 kort tid og ikke har gjort et seriøst forsøg på at  

 repatriere, eller hvis der til brug for behandlingen af ansøgningen om  

 hjælp til repatriering er angivet urigtige eller vildledende  

 oplysninger.
Hjælpen bør i almindelighed kræves  

 tilbagebetalt, hvis der slet ikke er gjort et forsøg på  

 repatriering.
Bestemmelsen finder anvendelse på hjælp til  

 repatriering udbetalt i medfør af §§ 7 og 8. Henvisningen til  

 § 95 i lov om aktiv socialpolitik indebærer blandt andet, at der  

 ved gennemførelse af tilbagebetalingskravet skal fastsættes en  

 betalingsordning under hensyn til, hvad den pågældende kan betale  

 uden at komme til at mangle det nødvendige til sit eget eller  

 familiens underhold, samt at kommunen kan inddrive gælden efter  

 reglerne for inddrivelse af personlige skatter.
Til § 10 Bestemmelsen i stk. 1 angiver betingelserne for at  

 kunne få udbetalt reintegrationsbistand.
Vurderingen af, om en  

 udlænding må antages ikke at kunne skaffe sig et  

 forsørgelsesgrundlag i hjemlandet eller det tidligere opholdsland, jf.  

 stk. 1, nr. 5, skal tage udgangspunkt i lægelige oplysninger om  

 den pågældende sammenholdt med oplysninger om forløbet af  

 de aktiviteter m.v., som den pågældende måtte have fulgt i  

 medfør af lovgivningen.
Bestemmelsen i stk. 2 medfører, at  

 reintegrationsbistand supplerer muligheden for at medtage pension ved  

 repatriering.
Såfremt den pågældende udlænding  

 vælger at medtage pension efter reglerne i lov om social pension,  

 herunder bilaterale aftaler om social sikring mellem Danmark og andre lande,  

 skal dette beløb efter skat fradrages i reintegrationsbistanden.
Hvis  

 det beløb, en udlænding kan medtage, efter reglerne i lov om  

 social pension eller efter bilaterale aftaler om social sikring mellem  

 Danmark og andre lande, er mindre end reintegrationsbistanden, udgør  

 reintegrationsbistanden forskellen mellem pensionen og  

 reintegrationsbistanden for det pågældende land.
Hvis pensionen  

 efter skat, som udlændingen kan medtage, er større end  

 reintegrationsbistanden for det pågældende land, kan der ikke  

 ydes reintegrationsbistand.
 Hjemmelen i stk. 3 til at fastsætte  

 nærmere regler om betingelserne for og fremgangsmåden ved  

 udbetaling af reintegrationsbistand vil bl.a. blive anvendt til at  

 fastlægge, hvad der skal forstås ved »formue, som ikke kan  

 dække behovet for reintegrationsbistand«, jf. stk. 1, nr. 1. Der  

 vil herudover kunne fastsættes regler til sikring af, at udbetalingen  

 sker til den rette person.
 Der henvises i øvrigt til de almindelige  

 bemærkninger punkt 3.4.
Til § 11 Bestemmelsen indebærer en udbyggelse af den  

 hidtidige ordning, hvorefter der er mulighed for, at en udlænding i  

 stedet for hjælp til etablering kan tilbydes arbejde ved et  

 bistandsprojekt i hjemlandet eller det tidligere opholdsland.
Muligheden for at opnå ansættelse ved et  

 bistands-, reintegrations- eller genopbygningsprojekt eller lignende er efter  

 bestemmelsen et supplement til etableringshjælpen og ikke som hidtil et  

 alternativ.
Bestemmelsen indebærer endvidere, at Udenrigsministeriet  

 skal give Indenrigsministeriet eller den myndighed, organisation eller  

 forening, som ministeriet har overladt rådgivningsopgaven til,  

 underretning ved etablering af projekter i udlandet.
Der vil navnlig kunne være tale om projekter, der  

 iværksættes i et område ved hjælp af lokal  

 arbejdskraft, hvorefter personer, der ønsker at repatriere, vil kunne  

 knyttes til projekterne.
Vejledning om muligheden for at opnå  

 ansættelse på projekter indgår i den almindelige  

 vejledningsforpligtelse efter § 5. Hvis en udlænding i forbindelse  

 med en sådan vejledning eller i øvrigt udtrykker ønske om  

 at arbejde på et bistands-, reintegrations- eller genopbygningsprojekt  

 eller lignende i udlandet, skal kommunalbestyrelsen rette henvendelse til  

 Indenrigsministeriet eller den myndighed, organisation eller forening, som  

 ministeriet har overladt rådgivningsopgaven til, som i samarbejde med  

 Udenrigsministeriet skal undersøge, om den pågældende  

 udlænding kan tilbydes arbejde på et projekt i hjemlandet eller  

 det tidligere opholdsland.
Hvis der findes bistands-, reintegrations- eller  

 genopbygningsprojekter eller lignende i hjemlandet, skal Udenrigsministeriet  

 overveje mulighederne for at inddrage egnede udlændinge, der  

 ønsker at repatriere.
Til § 12 Bestemmelsen medfører, at kommunalbestyrelsens  

 afgørelser efter loven kan indbringes for det sociale nævn.
Det  

 sociale nævns afgørelser kan ikke indbringes for anden  

 administrativ myndighed.
Den Sociale Ankestyrelse kan dog efter reglerne i  

 kapitel 10 i lov om retssikkerhed og administration på det sociale  

 område optage en sag til behandling, når ankestyrelsen  

 skønner, at sagen har principiel eller generel betydning.
Dette svarer  

 til klagesystemet i blandt andet integrationsloven og lov om aktiv  

 socialpolitik.
Til § 13 Bestemmelsen angiver, at staten refunderer en kommunes  

 udgifter til repatrieringshjælp med 75 pct.
De resterende 25 pct. af  

 udgifterne til repatrieringshjælp dækkes af kommunen.
Staten  

 refunderer en kommunes udgifter til reintegrationsbistand fuldt ud.
 Efter bestemmelsens stk. 2 kan indenrigsministeren  

 fastsætte nærmere regler om anvisning af refusion,  

 regnskabsaflæggelse og revision og om forældelse af kommuners  

 krav om refusion.
Til § 14 Bestemmelsen angiver, at de beløb, der er  

 anført i § 7, stk. 2, nr. 3-5, er fastsat i 2000-niveau og  

 reguleres én gang årligt den 1. januar fra og med 2001 med  

 satsreguleringsprocenten efter lov om en satsreguleringsprocent.
Til § 15 Bestemmelsen fastsætter lovens  

 ikrafttrædelsestidspunkt til den 1. januar 2000.
Som en konsekvensændring ophæves §§ 86 og  

 87 i lov om aktiv socialpolitik Til § 16 Efter udlændingelovens § 17, stk. 1,  

 bortfalder en opholdstilladelse, når en udlænding opgiver sin  

 bopæl i Danmark.
I forbindelse med indførelsen af  

 repatrieringsordningen i august 1993 blev der indført en  

 fortrydelsesret i udlændingelovens § 17 a, hvorefter flygtninge  

 m.v. havde mulighed for at bevare opholdstilladelsen i Danmark i en  

 begrænset periode.
Efter den gældende ordning bevares  

 opholdstilladelsen for flygtninge m.v., der lovligt har boet i Danmark i  

 under seks år, indtil de pågældende har opholdt sig uden  

 for Danmark i mere end 6 på hinanden følgende måneder.  

 Flygtninge m.v. med opholdstid i Danmark på over seks år bevarer  

 opholdstilladelsen, indtil de har opholdt sig uden for landet i mere end 12  

 på hinanden følgende måneder.
For indvandrere gælder  

 ingen særlig fortrydelsesret.
Fortrydelsesretten foreslås udvidet til 12  

 måneder, uanset hvor længe den pågældende flygtning  

 m.v. har opholdt sig i Danmark.
Det kan endvidere efter ansøgning  

 bestemmes, at opholdstilladelsen først skal anses som bortfaldet,  

 når der er forløbet højst 12 måneder yderligere,  

 således at fortrydelsesretten kan vare op til to år i alt.  

 Ansøgning om forlængelse af fortrydelsesret skal som  

 udgangspunkt indgives fra hjemlandet eller det tidligere opholdsland.  

 Ansøgningen kan indgives både før og efter udløbet  

 af den generelle fortrydelsesret på 12 måneder.
 Fortrydelsesretten gælder kun for udlændinge  

 med opholdstilladelse efter udlændingelovens §§ 7 eller 8,  

 udlændingelovens § 9, stk. 2, nr. 2, udlændingelovens  

 § 9, stk. 2, nr. 4-6, under visse nærmere betingelser samt  

 personer med opholdstilladelse efter udlændingelovens § 9,  

 stk. 1, nr. 2-4 eller udlændingelovens § 9, stk. 2, nr.  

 1 og 4, som følge af en familiemæssig tilknytning til  

 ovenstående personer.
 For udlændinge med tidsbegrænset  

 opholdstilladelse efter udlændingelovens § 9, stk. 2, nr. 5,  

 samt udlændinge med familiemæssig tilknytning hertil gælder  

 som hidtil, at opholdstilladelsen bortfalder efter 3 måneders ophold i  

 hjemlandet eller det tidligere opholdsland.
Det foreslås desuden, at det efter ansøgning  

 kan bestemmes at udlændinge med opholdstilladelse på andet  

 grundlag skal anses for omfattet af bestemmelsen.
Dette vil kunne være  

 relevant for udlændinge, der har fået en opholdstilladelse inden  

 udlændingeloven af 1983, der svarer til de i stk. 1 og 4 opregnede  

 opholdstilladelseskategorier.
 Det foreslås desuden, at en udlænding som  

 hidtil kun én gang kan benytte muligheden for at bevare sin  

 opholdstilladelse.
Fortrydelsesretten indebærer, at en flygtning m.v.  

 bevarer sin opholdstilladelse i Danmark.
Er denne udløbet i den  

 periode, hvor den pågældende har opholdt sig uden for Danmark,  

 vil en fornyet opholdstilladelse blive udstedt.
Tidsubegrænset  

 opholdstilladelse vil efter de nærmere regler i udlændingelovens  

 § 11 kunne opnås, når den samlede udstrækning af  

 udlændingens ophold i Danmark før repatrieringen og  

 udlændingens ophold i Danmark efter tilbagevenden hertil er tre  

 år.
Hvis en flygtning m.v., der på tidspunktet for  

 repatrieringen var omfattet af integrationsloven, benytter sin  

 fortrydelsesret og vender tilbage til Danmark, vil den pågældende  

 blive stillet som om, repatrieringen ikke havde fundet sted.
Dette  

 indebærer blandt andet, at flygtninge som udgangspunkt skal tage ophold  

 i den kommune, hvor de var boligplaceret ved repatrieringen, og at  

 introduktionsprogrammet skal genoptages med de justeringer, der måtte  

 være nødvendige som følge af  

 repatrieringsforsøget.
Til § 17 Bestemmelsen indeholder en konsekvensændring af lov  

 om integration af udlændinge i Danmark (integrationslov), således  

 at henvisningen i § 26, stk. 1, 2. pkt., til repatrieringsreglerne  

 i lov om aktiv socialpolitik udgår.
Til § 18 Den foreslåede affattelse af ligningslovens  

 § 7, litra j, indebærer, at ydelser efter loven ikke medregnes i  

 den skattepligtige indkomst.
Dette svarer til den hidtidige ordning.
Det  

 præciseres samtidig, at ydelser efter lov om integration af  

 udlændinge i Danmark (integrationslov) til dækning af  

 nærmere bestemte udgifter for modtageren ikke medregnes i den  

 skattepligtige indkomst.
Til § 19 Bestemmelsen angiver, at loven ikke gælder for  

 Færøerne og Grønland.
Lovens § 16 vedrørende  

 ændring af udlændingelovens § 17 a kan ved kongelig  

 anordning helt eller delvis sættes i kraft for Færøerne og  

 Grønland, med de afvigelser, som de særlige færøske  

 eller grønlandske forhold tilsiger.
Bilag 1 Uddrag af lov om aktiv socialpolitik Lovbekendtgørelse nr. 707 af 29. september 1998 om aktiv  

 socialpolitik § 86. Til udlændinge, der har opholdstilladelse  

 efter 1)	udlændingelovens §§ 7 eller 8, 2)	udlændingelovens § 9, stk. 2, nr. 2, 3)	udlændingelovens § 9, stk. 2, nr. 4, i umiddelbar  

 forlængelse af en opholdstilladelse efter udlændingelovens  

 § 9, stk. 2, nr. 2, 4)	udlændingelovens § 9, stk. 1, nr. 2-4, som  

 følge af en familiemæssig tilknytning til en person med  

 opholdstilladelse som nævnt i nr. 1-3, 5)	udlændingelovens § 9, stk. 2, nr. 4, når  

 tilladelsen er meddelt til personer over 18 år, hvis fader eller moder  

 har fået opholdstilladelse efter en af de bestemmelser, der er  

 nævnt i nr. 1, 6)	udlændingelovens § 9, stk. 2, nr. 4, når  

 tilladelsen er meddelt en ægtefælle eller et barn af en person  

 med opholdstilladelse som nævnt i nr. 2 og 3, 7)	udlændingelovens § 9, stk. 2, nr. 4, når  

 tilladelsen er meddelt en asylsøgende udlænding, 8)	udlændingelovens § 9, stk. 2, nr. 4, når  

 tilladelsen er givet som følge af tilknytning til en mindreårig  

 asylsøgende udlænding, som har fået opholdstilladelse  

 efter udlændingelovens § 7 eller § 9, stk. 2, nr. 4, 9)	udlændingelovens § 9, stk. 2, nr. 5, eller 10)	udlændingelovens § 9, stk. 2, nr. 6, men som ønsker at tage varigt ophold i deres hjemland eller  

 tidligere opholdsland, kan der i stedet for flyttehjælp efter  

 § 85, stk. 2, ydes hjælp til repatriering, såfremt de  

 pågældende ikke selv har midler hertil.
Til de personer, der er  

 nævnt i nr. 4-6 og 8, kan hjælp til repatriering dog kun ydes,  

 når de vender tilbage til hjemlandet eller det tidligere  

 opholdsland sammen med den person, til hvem de har den familiemæssige  

 tilknytning, som har dannet grundlag for opholdstilladelsen.
Stk. 2. Hjælpen efter stk. 1 omfatter 1)	udgifter til billet til fly, tog m.v., 2)	udgifter til transport (overfladetransport) af personlige ejendele  

 op til 1 m3 pr. voksen og op til ½ m3 pr. barn samt  

 højst 5.336 kr. pr. familie til transport af udstyr, der er  

 nødvendig for ansøgerens eller familiens erhverv i hjemlandet  

 eller det tidligere opholdsland, 3)	hjælp til etablering i hjemlandet eller det tidligere  

 opholdsland og til rejseudgifter i øvrigt med indtil 15.840 kr. pr.  

 person over 18 år og med indtil 5.280 kr. pr. person under 18  

 år, 4)	udgifter til sygeforsikring i 1 år i hjemlandet eller det  

 tidligere opholdsland, såfremt der ikke på anden måde er  

 etableret en sådan forsikring, og 5)	andre udgifter, der er forbundet med rejsen.
 Stk. 3. Såfremt der er mulighed herfor, kan en  

 udlænding i stedet for hjælp til etablering efter stk. 2,  

 nr. 3, tilbydes arbejde ved et bistandsprojekt i hjemlandet eller det  

 tidligere opholdsland.
 Stk. 4. En udlænding, der har benyttet muligheden for at  

 bevare sin opholdstilladelse i henhold til udlændingelovens § 17  

 a, kan kun modtage hjælp efter stk. 1 én gang.
 § 87. Til udlændinge, som har opholdstilladelse efter  

 udlændingelovens § 9, stk. 1 eller 2, og som med henblik  

 på varigt ophold lovligt har boet her i landet i mere end de sidste 3  

 år, men som ønsker at tage varigt ophold i deres hjemland eller  

 tidligere opholdsland, kan der, såfremt de pågældende ikke  

 selv har midler hertil, i stedet for flyttehjælp efter § 85,  

 stk. 2, ydes hjælp til repatriering efter § 86,  

 stk. 2.
 Stk. 2. Stk. 1 gælder ikke for udlændinge,  

 der er statsborgere i en stat, som er tilsluttet Det Europæiske  

 Fællesskab, eller udlændinge, der er omfattet af aftalen om Det  

 Europæiske Økonomiske Samarbejdsområde.
 Stk. 3. Personer, som er gift eller lever i fast  

 samlivsforhold med en her i landet fastboende person, kan kun modtage  

 hjælp til repatriering efter stk. 1, når de vender tilbage  

 til hjemlandet eller det tidligere opholdsland sammen med  

 ægtefællen eller samleveren.
 Stk. 4. En udlænding kan kun modtage hjælp efter  

 stk. 1 én gang.
Bilag 2 I dette bilag citeres i venstre spalte indholdet af de  

 bestemmelser, der foreslås ændret eller ophævet ved  

 lovforslag nr.
L 190 om repatriering (repatrieringslov) fremsat den 25.  

 februar 1999. I højre spalte anføres de foreslåede  

 ændringer.
Lovbekendtgørelse nr. 73 af 2. februar 1999 af  

 udlændingeloven § 17 a affattes i henhold til lovforslagets § 16,  

 således:
§ 17 a.
For en udlænding, der tilhører den gruppe  

 af personer, der er nævnt i § 86, stk. 1, nr. 1-8, i lov om  

 aktiv socialpolitik, og som med henblik på at tage varigt ophold vender  

 tilbage til hjemlandet eller det tidligere opholdsland, bortfalder  

 opholdstilladelsen først, når vedkommende har opholdt sig uden  

 for landet i mere end 6 på hinanden følgende måneder.
Har  

 udlændingen lovligt boet her i landet i mere end de sidste 6 år,  

 bortfalder opholdstilladelsen dog først, når udlændingen  

 har opholdt sig uden for landet i mere end 12 på hinanden  

 følgende måneder.
For personer, der er nævnt i § 86,  

 stk. 1, nr. 4-6 og 8, i lov om aktiv socialpolitik, finder reglerne i 1.  

 og 2. pkt. kun anvendelse, såfremt de vender tilbage til hjemlandet  

 eller det tidligere opholdsland sammen med den person, til hvem de har den  

 tilknytning, der har dannet grundlag for opholdstilladelsen.
 Stk. 2. For personer, der er nævnt i § 86,  

 stk. 1, nr. 9, i lov om aktiv socialpolitik, og som med henblik på  

 at tage varigt ophold vender tilbage til hjemlandet eller det tidligere  

 opholdsland, bortfalder opholdstilladelsen, når vedkommende har opholdt  

 sig uden for landet i mere end 3 på hinanden følgende  

 måneder.
»§ 17 a.
Uanset bestemmelsen i § 17 bortfalder en  

 opholdstilladelse først, når en udlænding, der med henblik  

 på at tage varigt ophold vender tilbage til hjemlandet eller det  

 tidligere opholdsland, har opholdt sig uden for landet i mere end 12 på  

 hinanden følgende måneder og har opholdstilladelse  

 efter 1)	§§ 7 eller 8, 2)	§ 9, stk. 2, nr. 2, 3)	§ 9, stk. 2, nr. 4, i umiddelbar forlængelse af en  

 opholdstilladelse efter § 9, stk. 2, nr. 2, 4)	§ 9, stk. 2, nr. 4, når tilladelsen er meddelt en  

 udlænding, der har indgivet ansøgning om opholdstilladelse efter  

 § 7, 5)	§ 9, stk. 2, nr. 5, når tilladelsen er meddelt  

 tidsubegrænset, 6)	§ 9, stk. 2, nr. 6, 8)	et andet grundlag end nævnt i nr. 1-7, hvis det bestemmes  

 efter ansøgning.
 Stk. 2. Det kan efter ansøgning bestemmes, at  

 opholdstilladelsen for en udlænding omfattet af stk. 1  

 først skal anses for bortfaldet, når der er forløbet  

 højst 12 måneder efter den i stk. 1 nævnte  

 periode.
 Stk. 3. En udlænding kan kun én gang bevare sin  

 opholdstilladelse i henhold til stk. 1 og 2.
 Stk. 3. Stk. 1 og 2 finder kun anvendelse for en  

 udlænding omfattet af stk. 1, nr. 7, hvis udlændingen vender  

 tilbage til hjemlandet eller det tidligere opholdsland sammen med den person,  

 til hvem udlændingen har den familiemæssige tilknytning, der har  

 dannet grundlag for opholdstilladelsen.
Stk. 4. Uanset bestemmelsen i § 17 bortfalder en  

 opholdstilladelse først, når en udlænding, der med henblik  

 på at tage varigt ophold vender tilbage til hjemlandet eller det  

 tidligere opholdsland, har opholdt sig uden for Danmark i mere end 3 på  

 hinanden følgende måneder og har opholdstilladelse efter 1)	§ 9, stk. 2, nr. 5, når tilladelsen er meddelt  

 tidsbegrænset, 2)	§ 9, stk. 1, nr. 2-4, eller § 9, stk. 2, nr. 1  

 eller 4, som følge af en familiemæssig tilknytning til en person  

 omfattet af nr. 1, jf. dog stk. 5, eller 3)	et andet grundlag end nævnt i nr. 1 og 2, hvis det bestemmes  

 efter ansøgning.
 Stk. 5. Stk. 4 finder kun anvendelse for en  

 udlænding omfattet af stk. 4, nr. 2, hvis udlændingen vender  

 tilbage til hjemlandet eller det tidligere opholdsland sammen med den person,  

 til hvem udlændingen har den familiemæssige tilknytning, der har  

 dannet grundlag for opholdstilladelsen.
Stk. 6. En udlænding kan kun én gang bevare sin  

 opholdstilladelse i henhold til stk. 1-5.« Lov nr. 474 af 1. juli 1998 om integration af udlændinge i  

 Danmark (integrationslov) § 26, stk. 1, 2. pkt., udgår i medfør af  

 lovforslagets § 17 § 26. En udlænding, der efter § 25 er berettiget  

 til introduktionsydelse eller er omfattet af § 25, stk. 4, er ikke  

 berettiget til hjælp efter lov om aktiv socialpolitik eller til  

 folkepension efter lov om social pension.
Dette gælder dog ikke  

 hjælp til repatriering i medfør af lov om aktiv socialpolitik  

 § 86.
 § 26. En udlænding, der efter § 25 er berettiget  

 til introduktionsydelse eller er omfattet af § 25, stk. 4, er ikke  

 berettiget til hjælp efter lov om aktiv socialpolitik eller til  

 folkepension efter lov om social pension.
 Stk. 2. Modtagelse af introduktionsydelse er ikke til hinder  

 for udbetaling af ydelser efter anden lovgivning end den i stk. 1  

 anførte.
 Stk. 2. Modtagelse af introduktionsydelse er ikke til hinder  

 for udbetaling af ydelser efter anden lovgivning end den i stk. 1  

 anførte.
Lovbekendtgørelse nr. 819 af 3. november 1997 om  

 påligningen af indkomstskat til staten (ligningsloven), som  

 ændret ved § 20 i lov nr. 980 af 17. december 1997 og ved lov nr.  

 1033 af 23. december 1998 § 7, litra j, affattes i henhold til lovforslagets § 18  

 således:
 § 7. Til den skattepligtige indkomst medregnes ikke:  .
 »§ 7. Til den skattepligtige indkomst medregnes ikke:  .
 j)	Ydelser efter lov om social service og lov om aktiv socialpolitik  

 til dækning af nærmere bestemte udgifter for modtageren, ydelser  

 efter §§ 34 og 86 i lov om aktiv socialpolitik samt andre ydelser efter  

 lov om aktiv socialpolitik, i det omfang disse ydelser er beregnet på  

 grundlag af hjælp ydet efter lovens § 34.
