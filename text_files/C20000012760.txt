Vejledning om meddelelse af  

 tidsubegrænset opholdstilladelse 1. Indledning Ved lov nr. 473 af 1. juli 1998 om ændring af  

 udlændingeloven og straffeloven er udlændingelovens bestemmelser  

 om meddelelse af tidsubegrænset opholdstilladelse ændret med  

 virkning fra den 1. januar 1999. Bestemmelserne er optrykt som bilag til  

 vejledningen.
Ved lovændringen blev der indført en  

 bemyndigelse i udlændingelovens § 11, stk. 7, 1. pkt.,  

 hvorefter indenrigsministeren fastsætter nærmere regler  

 vedrørende anvendelsen af betingelserne i udlændingelovens  

 § 11, stk. 5, for meddelelse af tidsubegrænset  

 opholdstilladelse.
Ved lov nr. 140 af 17. marts 1999 blev bemyndigelsen  

 udvidet til også at omfatte anvendelsen af bestemmelserne om meddelelse  

 af tidsubegrænset opholdstilladelse i udlændingelovens § 11,  

 stk. 3, 4 og 6, samt kommunalbestyrelsens udtalelse efter  

 integrationslovens § 52 til brug for Udlændingestyrelsens  

 afgørelse om, hvorvidt der skal meddeles tidsubegrænset  

 opholdstilladelse.
Integrationslovens § 52 er optrykt som bilag til  

 vejledningen.
 Denne vejledning indeholder en gennemgang af reglerne for  

 meddelelse af tidsubegrænset opholdstilladelse, herunder reglerne i  

 bekendtgørelse nr. 1065 af 17. december 1999 om meddelelse af  

 tidsubegrænset opholdstilladelse, som indenrigsministeren har fastsat i  

 medfør af ovennævnte bemyndigelsesbestemmelse.
Bekendtgørelsen finder anvendelse i sager, hvor  

 udlændinge, der er meddelt opholdstilladelse for første gang den  

 1. januar 1999 eller senere, søger om tidsubegrænset  

 opholdstilladelse.
Søger udlændinge, der er meddelt  

 opholdstilladelse inden den 1. januar 1999, om tidsubegrænset  

 opholdstilladelse, finder de tidligere regler anvendelse.
Disse regler er  

 ikke omtalt i vejledningen.
Bekendtgørelsen finder ikke anvendelse i sager,  

 hvor udlændinge, der er omfattet af EF-reglerne, søger om  

 tidsubegrænset opholdstilladelse.
I disse sager finder EF-rettens  

 regler herom og reglerne i EF/EØS-bekendtgørelsen anvendelse.  

 Disse regler er ikke omtalt i vejledningen.
2. Overordnede betingelser for meddelelse af tidsubegrænset  

 opholdstilladelse Tidsubegrænset opholdstilladelse meddeles i henhold  

 til udlændingelovens § 11, stk. 3 eller 4.
 I det følgende redegøres for de overordnede  

 betingelser for meddelelse af tidsubegrænset opholdstilladelse, som  

 gælder, uanset om den tidsubegrænsede opholdstilladelse meddeles  

 i henhold til udlændingelovens § 11, stk. 3, eller § 11,  

 stk. 4.
2.1. Udtrykkelig ansøgning om tidsubegrænset  

 opholdstilladelse Opnåelse af tidsubegrænset opholdstilladelse  

 forudsætter en udtrykkelig ansøgning herom.
Ansøgning om  

 opholdstilladelse eller om forlængelse heraf er således ikke i  

 sig selv tilstrækkelig.
Udlændingestyrelsen vil i forbindelse med  

 meddelelse af opholdstilladelse vejlede udlændingen om  

 udlændingelovens regler for meddelelse af tidsubegrænset  

 opholdstilladelse.
2.2. Gyldig opholdstilladelse Meddelelse af tidsubegrænset opholdstilladelse er  

 betinget af, at udlændingen er i besiddelse af en opholdstilladelse,  

 der ikke er nægtet forlænget, inddraget eller bortfaldet.
 Det betyder, at meddelelse af tidsubegrænset  

 opholdstilladelse ikke kan ske, hvis udlændingemyndighederne har  

 besluttet, at den pågældendes opholdstilladelse skal inddrages  

 eller er bortfaldet.
 Har Udlændingestyrelsen påbegyndt behandlingen  

 af en inddragelses- eller bortfaldssag, må udlændingen afvente  

 den endelige afgørelse om undladelse af inddragelse eller bortfald af  

 opholdstilladelsen, førend den pågældende   hvis de  

 øvrige betingelser herfor er opfyldt   kan meddeles  

 tidsubegrænset opholdstilladelse.
2.3. Opholdsgrundlaget skal fortsat være til stede Det er en betingelse for meddelelse af  

 tidsubegrænset opholdstilladelse, at grundlaget for opholdstilladelsen  

 fortsat er til stede.
 Uanset om udlændingen har en gyldig  

 opholdstilladelse, jf. herved afsnit 2.2., skal udlændingemyndighederne  

 ved behandlingen af en ansøgning om tidsubegrænset  

 opholdstilladelse påse, om grundlaget for opholdstilladelsen fortsat er  

 til stede.
 Er dette ikke tilfældet, kan den  

 tidsbegrænsede opholdstilladelse nægtes forlænget, jf.  

 udlændingelovens § 11, stk. 2, eller inddrages, jf.  

 udlændingelovens § 19, stk. 1, nr. 1. Ved afgørelsen  

 af, om opholdstilladelsen skal inddrages, skal de hensyn, der er angivet i  

 udlændingelovens § 26, stk. 1, tages i betragtning, jf.  

 udlændingelovens § 19, stk. 4. Tilsvarende gælder ved  

 afgørelsen af, om opholdstilladelsen skal nægtes  

 forlænget, jf. udlændingelovens § 11, stk. 2.
 Ved opholdstilladelser efter udlændingelovens  

 § 9, stk. 1, nr. 2, (ægtefællesammenføring) skal  

 det hensyn, der er angivet i udlændingelovens § 19, stk. 5,  

 ligeledes tages i betragtning.
 Medfører hensynene i udlændingelovens  

 § 19, stk. 5, og § 26, stk. 1, at der ikke skal ske  

 inddragelse eller nægtelse af forlængelse af opholdstilladelsen,  

 meddeles udlændingen tidsubegrænset opholdstilladelse,  

 såfremt de øvrige betingelser herfor er opfyldt.
2.4. Tidsmæssige betingelser i udlændingelovens § 11,  

 stk. 3 og 4 Efter udlændingelovens § 11, stk. 3,  

 meddeles efter ansøgning tidsubegrænset opholdstilladelse til en  

 udlænding med opholdstilladelse efter udlændingelovens §§ 7,  

 8 eller 9, stk. 1 eller 2, som med henblik på varigt ophold  

 lovligt har boet her i landet i mere end de sidste tre år.
Der henvises  

 herved til afsnit 3.
 Selv om en udlænding ikke har boet lovligt her i  

 landet med henblik på varigt ophold i mere end de sidste tre år,  

 kan den pågældende meddeles tidsubegrænset  

 opholdstilladelse, hvis væsentlige hensyn afgørende taler for at  

 imødekomme ansøgningen, jf. udlændingelovens § 11,  

 stk. 4. Der henvises herved til afsnit 4.
2.5. Supplerende betingelser i udlændingelovens § 11,  

 stk. 5 og 6 Medmindre særlige grunde taler derimod, er det en  

 betingelse for meddelelse af tidsubegrænset opholdstilladelse efter  

 udlændingelovens § 11, stk. 3 eller 4, at de supplerende  

 betingelser i udlændingelovens § 11, stk. 5 og 6, er opfyldt,  

 jf. herved afsnit 5.- 8.
3. Meddelelse af tidsubegrænset opholdstilladelse efter  

 udlændingelovens § 11, stk. 3 Efter udlændingelovens § 11, stk. 3,  

 meddeles der efter ansøgning tidsubegrænset opholdstilladelse  

 til en udlænding med opholdstilladelse efter udlændingelovens  

 §§ 7, 8 eller 9, stk. 1 og 2, som med henblik  

 på varigt ophold lovligt har boet her i landet i mere end de sidste tre  

 år.
 Opfylder en udlænding, der er omfattet af  

 udlændingelovens § 11, stk. 3, de overordnede betingelser for  

 meddelelse af tidsubegrænset opholdstilladelse, jf. herved afsnit 2.,  

 har den pågældende retskrav på at blive meddelt  

 tidsubegrænset opholdstilladelse, hvis den pågældende  

 tillige opfylder de supplerende betingelser i udlændingelovens  

 § 11, stk. 5 og 6, jf. herved afsnit 5.-8. De supplerende  

 betingelser kræves dog ikke opfyldt, hvis særlige grunde taler  

 imod dette.
Det er en betingelse for meddelelse af  

 tidsubegrænset opholdstilladelse efter udlændingelovens  

 § 11, stk. 3, at udlændingen har opholdstilladelse efter  

 udlændingelovens §§ 7, 8 eller 9, stk. 1 og 2, og at  

 opholdstilladelsen er meddelt med henblik på varigt ophold.
Er  

 opholdstilladelsen meddelt med henblik på midlertidigt ophold, kan  

 tidsubegrænset opholdstilladelse alene meddeles efter  

 udlændingelovens § 11, stk. 4, jf. afsnit 4.
Der kan ikke meddeles tidsubegrænset  

 opholdstilladelse i medfør af udlændingelovens § 11,  

 stk. 3, førend den pågældende udlænding har  

 boet lovligt her i landet med henblik på varigt ophold i mere end de  

 sidste tre år.
Ved beregningen af tre års perioden finder  

 reglerne i udlændingelovens § 27 anvendelse.  

 Udlændingelovens § 27 er optrykt som bilag til vejledningen.
3.1. Opholdstilladelser, der med det samme meddeles med henblik  

 på varigt ophold Blandt andre følgende personer meddeles med det  

 samme opholdstilladelse med henblik på varigt ophold og kan derfor  

 meddeles tidsubegrænset opholdstilladelse efter udlændingelovens  

 § 11, stk. 3, efter tre års lovligt ophold her i  

 landet:
 ·  

 	Udlændinge, der er meddelt opholdstilladelse som flygtninge efter  

 udlændingelovens §§ 7 og 8. Det gælder såvel  

 konventions- og de facto-flygtninge, jf. udlændingelovens § 7,  

 stk. 1 og 2, som ambassade-flygtninge, jf. udlændingelovens  

 § 7, stk. 4, og kvoteflygtninge, jf. udlændingelovens  

 § 8.
 ·  

 	Udlændinge, der er meddelt opholdstilladelse som  

 familiesammenførte ægtefæller/faste samlevere, børn  

 under 18 år eller forældre over 60 år efter bestemmelserne  

 i udlændingelovens § 9, stk. 1, nr. 2-4.
 ·  

 	Udlændinge, der er meddelt opholdstilladelse som  

 familiesammenførte nære slægtninge, jf.  

 udlændingelovens § 9, stk. 2, nr. 1.
 ·  

 	Uledsagede mindreårige asylansøgere, der er meddelt  

 opholdstilladelse i medfør af udlændingelovens § 9,  

 stk. 2, nr. 4.
 I de tilfælde, hvor der efter gældende praksis  

 meddeles tidsubegrænset opholdstilladelse inden for tre års  

 perioden, vil der i overensstemmelse hermed kunne meddeles  

 tidsubegrænset opholdstilladelse efter udlændingelovens  

 § 11, stk. 4, jf. afsnit 4.
3.2. Opholdstilladelser, der først meddeles med henblik på  

 midlertidigt ophold og dernæst med henblik på varigt ophold Visse personer meddeles først opholdstilladelse med  

 henblik på varigt ophold efter at have haft opholdstilladelse med  

 henblik på midlertidigt ophold i et vist tidsrum.
Blandt andre  

 følgende personer kan meddeles tidsubegrænset opholdstilladelse  

 efter udlændingelovens § 11, stk. 3, når de  

 pågældende efter at have haft opholdstilladelse med henblik  

 på midlertidigt ophold lovligt har boet her i landet med henblik  

 på varigt ophold i mere end de sidste tre år:
·  

 	Udlændinge, der er meddelt humanitær opholdstilladelse efter  

 udlændingelovens § 9, stk. 2, nr. 2. De  

 pågældende meddeles efter praksis tidsbegrænset  

 opholdstilladelse med henblik på midlertidigt ophold i to år,  

 hvorefter de meddeles tidsbegrænset opholdstilladelse med henblik  

 på varigt ophold i tre år.
Opholdstilladelsen kan herefter  

 meddeles tidsubegrænset.
·  

 	Udlændinge, der efter endeligt afslag på asyl er meddelt  

 opholdstilladelse efter udlændingelovens § 9, stk. 2, nr. 4,  

 fordi de pågældende har et særligt pleje- eller  

 behandlingsbehov.
De pågældende meddeles efter praksis  

 tidsbegrænset opholdstilladelse med henblik på midlertidigt  

 ophold i to år, hvorefter de meddeles tidsbegrænset  

 opholdstilladelse med henblik på varigt ophold i tre år.  

 Opholdstilladelsen kan herefter meddeles tidsubegrænset.
·  

 	Udlændinge fra Kosovo-provinsen i Forbundsrepublikken Jugoslavien,  

 der har eller har haft opholdstilladelse i medfør af lov om  

 midlertidig opholdstilladelse til nødstedte fra Kosovo-provinsen i  

 Forbundsrepublikken Jugoslavien (Kosovo-nødloven), eller som på  

 grundlag af en ansøgning om asyl indgivet inden den 30. april 1999 er  

 eller har været registreret som asylansøger efter reglerne i  

 udlændingelovens § 48 e, stk. 1, og som er meddelt  

 opholdstilladelse efter udlændingelovens § 9, stk. 2, nr. 5,  

 fordi de pågældende må antages at have behov for  

 midlertidig beskyttelse her i landet.
De pågældende meddeles  

 tidsbegrænset opholdstilladelse med henblik på midlertidigt  

 ophold i to år, hvorefter de meddeles tidsbegrænset  

 opholdstilladelse med henblik på varigt ophold i tre år.  

 Opholdstilladelsen kan herefter meddeles tidsubegrænset.
 De netop anførte personer kan først meddeles  

 tidsubegrænset opholdstilladelse, når de pågældende  

 har haft opholdstilladelse med henblik på varigt ophold i mere end de  

 sidste tre år.
4. Meddelelse af tidsubegrænset opholdstilladelse efter  

 udlændingelovens § 11, stk. 4 Uanset at betingelserne i udlændingelovens  

 § 11, stk. 3, ikke er opfyldt, kan en udlænding efter  

 ansøgning meddeles tidsubegrænset opholdstilladelse efter  

 udlændingelovens § 11, stk. 4, hvis væsentlige hensyn  

 afgørende taler herfor, og de supplerende betingelser i  

 udlændingelovens § 11, stk. 5 og 6, jf. herved afsnit 5.-8.,  

 er opfyldt.
De supplerende betingelser kræves dog ikke opfyldt, hvis  

 særlige grunde taler imod dette.
 Der er i denne situation ikke tale om et retskrav på  

 meddelelse af tidsubegrænset opholdstilladelse, men om en  

 skønsmæssig afgørelse.
 Efter bestemmelsen kan der meddeles tidsubegrænset  

 opholdstilladelse til såvel udlændinge, der har boet lovligt her  

 i landet med henblik på varigt ophold i mindre end de sidste tre  

 år, som udlændinge, der har boet lovligt her i landet med henblik  

 på midlertidigt ophold og ikke med henblik på varigt ophold.
Ved afgørelsen af, om væsentlige hensyn  

 afgørende taler for at meddele tidsubegrænset opholdstilladelse,  

 skal det tillægges betydning, i hvor lang en periode udlændingen  

 har haft opholdstilladelse her i landet.
Det er således en betingelse  

 for meddelelse af tidsubegrænset opholdstilladelse efter bestemmelsen,  

 at udlændingen har haft opholdstilladelse her i landet i en periode,  

 der svarer til den periode, efter hvilken opholdstilladelser af den  

 pågældende type efter praksis meddeles tidsubegrænset.
Det  

 er endvidere en betingelse, at de betingelser, der i øvrigt  

 gælder for meddelelse af tidsubegrænset opholdstilladelse efter  

 gældende praksis, er opfyldt.
I det følgende beskrives de tilfælde, hvor  

 personer efter gældende praksis meddeles tidsubegrænset  

 opholdstilladelse, selvom de pågældende ikke har boet lovligt her  

 i landet med henblik på varigt ophold i mere end de sidste tre  

 år.
Det drejer sig blandt andre om følgende personer:
 ·  

 	Udlændinge, der tidligere har haft dansk indfødsret og er  

 meddelt opholdstilladelse efter udlændingelovens § 9, stk. 1,  

 nr. 1. Udlændingen meddeles efter praksis tidsbegrænset  

 opholdstilladelse i et år og kan herefter meddeles tidsubegrænset  

 opholdstilladelse.
·  

 	Visse udlændinge, der er meddelt opholdstilladelse efter  

 udlændingelovens § 9, stk. 1, nr. 3. Har et mindreårigt  

 barn af en i Danmark fastboende person med tidsubegrænset  

 opholdstilladelse, søgt om opholdstilladelse fra udlandet, meddeles  

 barnet efter praksis tidsbegrænset opholdstilladelse i et år og  

 er herefter fritaget for kravet om bevis for opholdstilladelse indtil det  

 fyldte 18. år.
Har begge barnets forældre tidsubegrænset  

 opholdstilladelse på det tidspunkt, hvor barnet fylder 18 år, kan  

 barnet på dette tidspunkt meddeles tidsubegrænset  

 opholdstilladelse uanset længden af barnets ophold i Danmark.
Har kun  

 den ene af barnets forældre tidsubegrænset opholdstilladelse, kan  

 barnet først meddeles tidsubegrænset opholdstilladelse,  

 når barnet har opholdt sig lovligt i Danmark i mere end tre år.  

 Har barnet kun en forælder i Danmark, og har denne forælder  

 tidsubegrænset opholdstilladelse på det tidspunkt, hvor barnet  

 fylder 18 år, kan barnet på dette tidspunkt meddeles  

 tidsubegrænset opholdstilladelse uanset længden af barnets ophold  

 i Danmark.
·  

 	Udlændinge, der er meddelt opholdstilladelse efter  

 udlændingelovens § 9, stk. 2, nr. 3, fordi væsentlige  

 beskæftigelsesmæssige eller erhvervsmæssige hensyn taler  

 herfor.
Opholdstilladelsen meddeles tidsbegrænset med henblik på  

 midlertidigt ophold.
Der kan efter praksis i visse tilfælde meddeles  

 tidsubegrænset opholdstilladelse, hvis udlændingen på det i  

 det væsentligste samme grundlag har haft tidsbegrænset  

 opholdstilladelse med henblik på midlertidigt ophold de sidste syv  

 år, og udlændingen har opnået en væsentlig  

 tilknytning her til landet.
Det gælder f.eks. forskere, undervisere,  

 specialister m.fl.
Musikere, artister m.fl. kan som udgangspunkt ikke  

 opnå tidsubegrænset opholdstilladelse.
 ·  

 	Udlændinge, der har danske forældre, og som er meddelt  

 opholdstilladelse efter udlændingelovens § 9, stk. 2, nr. 4.  

 De pågældende kan efter praksis meddeles tidsubegrænset  

 opholdstilladelse efter to år.
 ·  

 	Udlændinge, der tilhører det danske mindretal i Nordtyskland  

 og er meddelt opholdstilladelse efter udlændingelovens § 9,  

 stk. 2, nr. 4. Udlændingen meddeles efter praksis  

 tidsbegrænset opholdstilladelse i et år og kan herefter meddeles  

 tidsubegrænset opholdstilladelse.
·  

 	Udlændinge, der er meddelt opholdstilladelse som præster,  

 missionærer e.l. efter udlændingelovens § 9, stk. 2,  

 nr. 4. Opholdstilladelsen meddeles tidsbegrænset med henblik på  

 midlertidigt ophold.
Der kan efter praksis meddeles tidsubegrænset  

 opholdstilladelse, hvis udlændingen har haft tidsbegrænset  

 opholdstilladelse med henblik på midlertidigt ophold som præst,  

 missionær e.l. de sidste syv år, og udlændingen har  

 opnået en væsentlig tilknytning her til landet.
·  

 	Udlændinge, der er meddelt opholdstilladelse som  

 familiesammenførte efter udlændingelovens § 9, stk. 2,  

 nr. 4. Opholdstilladelse meddeles tidsbegrænset med henblik på  

 midlertidigt ophold.
Der kan efter praksis meddeles tidsubegrænset  

 opholdstilladelse, hvis udlændingen har haft tidsbegrænset  

 opholdstilladelse med henblik på midlertidigt ophold som  

 familiesammenført de sidste syv år, og udlændingen har  

 opnået en væsentlig tilknytning her til landet.
·  

 	Udlændinge, der efter endeligt afslag på asyl og eventuelt  

 afslag på humanitær opholdstilladelse er meddelt  

 opholdstilladelse efter udlændingelovens § 9, stk. 2, nr. 4,  

 fordi udsendelse af den pågældende ikke har været mulig i  

 mindst 18 måneder.
Opholdstilladelse meddeles tidsbegrænset med  

 henblik på midlertidigt ophold.
Der kan efter praksis først  

 meddeles tidsubegrænset opholdstilladelse fem år efter meddelelse  

 af opholdstilladelse efter udlændingelovens § 9, stk. 2, nr.  

 4.
·  

 	Udlændinge, der har haft opholdstilladelse i medfør af lov  

 om midlertidig opholdstilladelse til visse personer fra det tidligere  

 Jugoslavien m.v., og som er meddelt opholdstilladelse efter  

 udlændingelovens § 9, stk. 2, nr. 5, fordi de  

 pågældende uden for de i udlændingelovens § 7,  

 stk. 1 og 2, nævnte tilfælde må antages at have behov  

 for fortsat midlertidig beskyttelse her i landet.
Tidsubegrænset  

 opholdstilladelse kan efter praksis meddeles to år efter den  

 første meddelelse af opholdstilladelse efter udlændingelovens  

 § 9, stk. 2, nr. 5.
5. Hvad indebærer de supplerende betingelser i  

 udlændingelovens § 11, stk. 5 og 6 ? Medmindre særlige grunde taler derimod, er  

 meddelelse af tidsubegrænset opholdstilladelse efter  

 udlændingelovens § 11, stk. 3 og 4, betinget af, at den  

 pågældende udlænding ·  

 	har gennemført et tilbudt introduktionsprogram efter  

 integrationsloven eller, hvis dette ikke er tilfældet, et andet tilbudt  

 forløb, der kan sidestilles hermed, jf. udlændingelovens  

 § 11, stk. 5, nr. 1, ·  

 	under sit ophold her i landet indenfor en af indenrigsministeren fastsat  

 periode ikke er idømt en betinget eller ubetinget frihedsstraf eller  

 anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne karakter, jf. udlændingelovens  

 § 11, stk. 5, nr. 2, og ·  

 	ikke har forfalden gæld på over 50.000 kr. til det  

 offentlige, medmindre den pågældende har indgået en aftale  

 om afvikling af gælden og overholder en sådan aftale, jf.  

 udlændingelovens § 11, stk. 5, nr. 3, og  

 stk. 6.
 De særlige grunde til at gøre undtagelse fra  

 betingelserne i udlændingelovens § 11, stk. 5 og 6, er omtalt  

 nærmere i afsnit 6.5., 7.4. og 8.4.
De enkelte betingelser i udlændingelovens § 11,  

 stk. 5 og 6, og mulighederne for at gøre undtagelse herfra  

 vurderes hver for sig.
Må det f.eks. lægges til grund, at der  

 foreligger særlige grunde til, at manglende gennemførelse af et  

 tilbudt introduktionsprogram i den konkrete situation ikke skal  

 medføre, at der ikke meddeles tidsubegrænset opholdstilladelse,  

 har dette ikke i sig selv betydning for vurderingen af, om der ligeledes kan  

 gøres undtagelse fra betingelserne vedrørende kriminalitet og  

 forfalden gæld til offentlige myndigheder.
6. Gennemførelse af tilbudt introduktionsprogram m.v.  

 udlændingelovens § 11, stk. 5, nr. 1 De nærmere regler for anvendelsen af  

 udlændingelovens § 11, stk. 5, nr. 1, er fastsat i  

 bekendtgørelsens kapitel 1 (§§ 1 og 2).
 Efter bekendtgørelsens § 1, stk. 1, 1.  

 pkt., kan en udlænding, der er omfattet af integrationsloven, alene  

 meddeles tidsubegrænset opholdstilladelse efter udlændingelovens  

 § 11, stk. 3 eller 4, hvis udlændingen har gennemført  

 et tilbudt introduktionsprogram efter integrationsloven eller et andet  

 tilbudt forløb, der kan sidestilles hermed.
6.1. Udlændingen skal være omfattet af  

 integrationsloven Betingelsen i udlændingelovens § 11,  

 stk. 5, nr. 1, gælder kun for udlændinge, der er omfattet af  

 integrationsloven, jf. bekendtgørelsens § 1, stk. 1, 1. pkt.  

 Integrationsloven omfatter efter lovens § 2, stk. 1 og 2,  

 flygtninge og indvandrere med lovligt ophold i Danmark.
Den nærmere  

 definition af de omfattede persongrupper findes i integrationslovens  

 §§ 54-56. Bestemmelserne er optrykt som bilag til vejledningen.
 Udlændinge, der ikke er omfattet af  

 integrationsloven, kan derimod ikke meddeles afslag på  

 tidsubegrænset opholdstilladelse, selvom de pågældende ikke  

 har gennemført et integrationsforløb.
6.2. Tilbud om et introduktionsprogram efter integrationsloven Kravet om gennemførelse af et introduktionsprogram  

 efter integrationsloven som betingelse for meddelelse af tidsubegrænset  

 opholdstilladelse gælder kun i det omfang, udlændingen er tilbudt  

 et introduktionsprogram, jf. bekendtgørelsens § 1, stk. 1,  

 1. pkt.
 Efter integrationslovens § 16, stk. 2, 1. pkt.,  

 omfatter introduktionsprogrammet et kursus i samfundsforståelse, jf.  

 integrationslovens § 20, danskundervisning, jf. integrationslovens  

 §§ 21 og 22, og aktivering, jf. integrationslovens §§ 23 og 24.  

 Bestemmelserne er optrykt som bilag til vejledningen.
Omfanget og indholdet af introduktionsprogrammet for den  

 enkelte udlænding fastlægges i en individuel handlingsplan, som  

 kommunalbestyrelsen udarbejder i samarbejde med den pågældende  

 udlænding, jf. integrationslovens § 16, stk. 2, 2. pkt., jf.  

 § 19, stk. 1. Handlingsplanen skal udarbejdes på grundlag af  

 en vurdering af den enkelte udlændings individuelle færdigheder  

 og forudsætninger og skal målrettet sigte mod den enkelte  

 udlændings introduktion på arbejdsmarkedet eller mod en  

 uddannelse, jf. integrationslovens § 19, stk. 2. Af forarbejderne  

 til bestemmelsen følger endvidere, at handlingsplanen løbende  

 bør opfølges og revideres i forhold til udlændingens  

 aktuelle behov.
Integrationslovens § 19 er optrykt som bilag til  

 vejledningen.
Udlændinge, der ikke er berettiget til  

 introduktionsydelse, skal ikke tilbydes aktivering, jf. integrationslovens  

 § 23, stk. 1. Et eventuelt tilbud fra kommunen om frivillig  

 deltagelse i en form for aktivering, selvom den pågældende ikke  

 er berettiget til introduktionsydelse, er ikke omfattet af  

 introduktionsprogrammet.
Der stilles ikke krav om, at udlændingen skal  

 have gennemført et sådant eventuelt tilbud om frivillig  

 deltagelse i en form for aktivering.
6.2.1. Udlændingen skal som udgangspunkt være fyldt 18  

 år Efter integrationslovens § 16, stk. 1, skal  

 udlændinge, der på tidspunktet for kommunalbestyrelsens  

 overtagelse af ansvaret er fyldt 18 år, tilbydes et  

 introduktionsprogram.
Udlændingen skal være fyldt 18 år  

 på tidspunktet for kommunalbestyrelsens overtagelse af ansvaret for den  

 pågældende efter integrationsloven.
Reglerne om, fra hvilket  

 tidspunkt kommunalbestyrelsen overtager ansvaret for udlændinge, der er  

 omfattet af integrationsloven, findes i integrationslovens § 4, der er  

 optrykt som bilag til vejledningen.
Efter integrationslovens § 16, stk. 5, kan  

 mindreårige uledsagede asylansøgere, der er meddelt  

 opholdstilladelse efter udlændingelovens § 7 eller § 9,  

 stk. 2, nr. 4, tilbydes et introduktionsprogram, uanset at de ikke er  

 fyldt 18 år.
Er en sådan mindreårig uledsaget  

 asylansøger tilbudt et introduktionsprogram, skal den  

 pågældende, medmindre særlige grunde taler derimod, have  

 gennemført introduktionsprogrammet for at blive meddelt  

 tidsubegrænset opholdstilladelse.
 Mindreårige udlændinge, der ikke er meddelt  

 opholdstilladelse efter udlændingelovens § 7 eller § 9,  

 stk. 2, nr. 4, som uledsagede asylansøgere, kan ikke tilbydes et  

 introduktionsprogram og kan derfor heller ikke meddeles afslag på  

 tidsubegrænset opholdstilladelse under henvisning til, at de  

 pågældende ikke har gennemført et  

 introduktionsprogram.
6.2.2. Kommunalbestyrelsens undladelse eller udskydelse af tilbud om et  

 introduktionsprogram Kommunalbestyrelsen kan helt eller delvis undlade eller  

 udskyde at tilbyde et eller flere af elementerne i introduktionsprogrammet,  

 når ganske særlige grunde taler derfor.
I det omfang  

 kommunalbestyrelsen træffer en sådan beslutning, gælder  

 kravet om gennemførelse af introduktionsprogrammet som betingelse for  

 meddelelse af tidsubegrænset opholdstilladelse ikke for den  

 pågældende udlænding.
Reglerne om, hvornår kommunalbestyrelsen kan undlade  

 eller udskyde at tilbyde en udlænding et kursus i  

 samfundsforståelse, findes i integrationslovens § 20, stk. 2,  

 og i § 2, stk. 2 og 3, i bekendtgørelse nr. 935 af 15.  

 december 1998 om kursus i samfundsforståelse i medfør af  

 integrationsloven.
Bestemmelserne er optrykt som bilag til vejledningen.
 Reglerne om, hvornår kommunalbestyrelsen kan undlade  

 at tilbyde en udlænding danskundervisning, findes i integrationslovens  

 § 21, stk. 4, der er optrykt som bilag til vejledningen.  

 Kommunal-bestyrelsen kan herudover beslutte at udskyde et tilbud om  

 danskundervisning, hvis udlændingen på grund af sygdom,  

 graviditet, barsel, manglende anvisning af børnepasning e.l. ikke har  

 mulighed for at deltage i den tilbudte danskundervisning i et kortere eller  

 længere tidsrum.
 Kan udlændingen ikke deltage i det ellers tilbudte  

 danskundervisningsforløb på grund af påbegyndt  

 beskæftigelse eller uddannelse, skal kommunalbestyrelsen tilbyde den  

 pågældende særskilt tilrettelagt danskundervisning,  

 såfremt den pågældende har behov herfor, jf.  

 integrationslovens § 22. Det vil herefter, medmindre særlige  

 grunde taler derimod, være en betingelse for meddelelse af  

 tidsubegrænset opholdstilladelse, at udlændingen har  

 gennemført den særskilt tilrettelagte danskundervisning, som den  

 pågældende er blevet tilbudt.
Efter integrationslovens § 23, stk. 1, tilbydes  

 udlændinge, der ikke er berettiget til introduktionsydelse, ikke  

 aktivering.
Der henvises i den forbindelse til afsnit 6.3.3. Reglerne om,  

 hvornår kommunalbestyrelsen   selv om den pågældende  

 udlænding er berettiget til introduktionsydelse   helt eller delvis kan  

 undlade eller udskyde at tilbyde en udlænding aktivering, findes i  

 integrationslovens § 23, stk. 8, og i § 1, stk. 2 og 3, i  

 bekendtgørelse nr. 58 af 25. januar 2000 om aktivering efter  

 integrationsloven.
Bestemmelserne er optrykt som bilag til vejledningen.
6.3. Gennemførelse af et tilbudt introduktionsprogram efter  

 integrationsloven For at opfylde betingelsen i bekendtgørelsens  

 § 1, stk. 1, 1. pkt., skal udlændingen have gennemført  

 et tilbudt introduktionsprogram efter integrationsloven eller et andet  

 tilbudt forløb, der kan sidestilles hermed, jf. herved afsnit 6.4.
 Er udlændingen alene tilbudt et eller flere  

 elementer af introduktionsprogrammet, skal den pågældende alene  

 have gennemført det eller de elementer, som den pågældende  

 er blevet tilbudt.
6.3.1. Introduktionsprogrammet skal kun være gennemført  

 frem til det tidspunkt, hvor udlændingen i øvrigt opfylder  

 betingelserne for meddelelse af tidsubegrænset opholdstilladelse Efter bekendtgørelsens § 1, stk. 1, 2.  

 pkt., skal udlændingen kun have gennemført  

 introduktionsprogrammet frem til det tidspunkt, hvor den  

 pågældende i øvrigt opfylder betingelserne for meddelelse  

 af tidsubegrænset opholdstilladelse.
Det betyder, at udlændingen  

 alene skal have gennemført introduktionsprogrammet frem til det  

 tidspunkt, hvor den pågældende opfylder de tidsmæssige  

 betingelser i udlændingelovens § 11, stk. 3 eller 4, jf.  

 herved afsnit 3. og 4., og de supplerende betingelser i  

 udlændingelovens § 11, stk. 5, nr. 2 og 3, og stk. 6,  

 jf. herved afsnit 7. og 8.
6.3.2. Udlændinge, der har været berettiget til  

 introduktionsydelse efter integrationsloven Efter integrationslovens § 25, stk. 1, er  

 udlændinge, der tilbydes et introduktionsprogram, berettiget til  

 introduktionsydelse efter reglerne i integrationslovens kapitel 5 i op til  

 tre år fra det tidspunkt, hvor ansvaret overgår til  

 kommunalbestyrelsen.
Integrationslovens § 25 er optrykt som bilag til  

 vejledningen.
Der henvises endvidere til afsnit 6.3.3., hvor det er  

 nærmere angivet, hvilke udlændinge der ikke er berettiget til  

 introduktionsydelse.
6.3.2.1. Nedsættelse eller ophør af  

 introduktionsydelsen Har en udlænding været berettiget til  

 introduktionsydelse, anses udlændingens introduktionsprogram for  

 gennemført, hvis udlændingens introduktionsydelse ikke er nedsat  

 eller ophørt efter integrationslovens regler herom på grund af  

 udlændingens egne forhold, jf. bekendtgørelsens § 1,  

 stk. 2, 1. pkt.
 Det er alene nedsættelse eller ophør af  

 introduktionsydelsen efter integrationslovens §§ 30, 31 og 32,  

 stk. 1, der indebærer, at udlændingens introduktionsprogram  

 ikke anses for gennemført.
Efter integrationslovens § 30 kan kommunalbestyrelsen  

 bestemme, at introduktionsydelsen nedsættes, hvis udlændingen  

 uden rimelig grund udebliver fra introduktionsprogrammet.
Efter  

 integrationslovens § 31 kan kommunalbestyrelsen endvidere bestemme, at introduktionsydelsen nedsættes eller  

 ophører, hvis udlændingen uden rimelig grund afviser at deltage  

 i introduktionsprogrammet.
Efter integrationslovens § 32, stk. 1,  

 kan kommunalbestyrelsen i en kommune, hvortil en udlænding flytter,  

 bestemme, at introduktionsydelsen nedsættes eller ophører, hvis  

 kommunalbestyrelsen ikke har godkendt at overtage ansvaret for  

 introduktionsprogrammet.
Bestemmelserne er optrykt som bilag til  

 vejledningen.
 Eventuel nedsættelse eller ophør af  

 udlændingens introduktionsydelse, som ikke sker efter  

 integrationslovens §§ 30, 31 eller 32, stk. 1, men f.eks. på  

 grund af udlændingens eller dennes ægtefælles  

 indtægter, har ingen betydning for vurderingen af, hvorvidt  

 udlændingen har gennemført introduktionsprogrammet.
6.3.2.2. Bevis for aktiv deltagelse i danskundervisning Er en udlænding, der har været berettiget til  

 introduktionsydelse, tilbudt danskundervisning, skal udlændingen efter  

 de i medfør af integrationslovens § 21, stk. 3, udstedte  

 forskrifter endvidere have fået udstedt et bevis for aktiv deltagelse i  

 danskundervisningen, for at introduktionsprogrammet kan anses for  

 gennemført, jf. bekendtgørelsens § 1, stk. 2, 2.  

 pkt.
Det følger bl.a. af § 11 i  

 Undervisningsministeriets bekendtgørelse nr. 941 af 15. december 1998  

 om undervisning i dansk som andetsprog for voksne udlændinge m.fl. og  

 sprogcentre, at kursisterne har pligt til at deltage aktivt i den  

 sprogundervisning og de dertil knyttede aktiviteter, hvortil de er tilmeldt,  

 og at kommunalbestyrelsen udsteder et bevis for aktiv deltagelse i  

 danskundervisningen til kursister, der er omfattet af integrationsloven.
Der  

 kan som udgangspunkt kun udstedes bevis for aktiv deltagelse til kursister,  

 der har deltaget i mindst 85 % af den gennemførte undervisning.  

 Kommunalbestyrelsen kan dog efter en konkret vurdering fravige dette krav,  

 hvis en væsentlig del af den pågældendes fravær  

 skyldes sygdom eller andre forhold, der ikke kan lægges kursisten til  

 last.
Bestemmelsen er optrykt som bilag til vejledningen.
6.3.3. Udlændinge, der ikke har været berettiget til  

 introduktionsydelse efter integrationsloven Efter integrationslovens § 25, stk. 2, kan der  

 under visse nærmere angivne omstændigheder, jf. § 25,  

 stk. 3 og 4, kun udbetales introduktionsydelse, hvis udlændingen  

 og dennes ægtefælle ikke har et rimeligt tilbud om arbejde.
Efter  

 § 25, stk. 5 og 6, er udlændinge, der er  

 selvforsørgende som følge af formue, og udlændinge, som  

 forsørges af andre, herunder udlændinge, der er  

 familiesammenført med en person, der har påtaget sig  

 forsørgelse af den pågældende, ikke berettiget til  

 introduktionsydelse.
Tilsvarende gælder for udlændinge, der  

 opfylder betingelserne for at modtage Statens Uddannelsesstøtte eller  

 social pension i henhold til lov om social pension, jf. integrationslovens  

 § 25, stk. 7.
 Efter integrationsloven § 28, stk. 1, kan der  

 endvidere ikke udbetales introduktionsydelse, hvis udlændingen og  

 dennes ægtefælle har en samlet indtægt, der mindst svarer  

 til det beløb, som den eller de pågældende ville kunne  

 modtage i introduktionsydelse efter reglerne i §§ 27, 27 a og 28 a i  

 integrationsloven.
Efter integrationslovens § 23, stk. 1, skal  

 udlændinge, der ikke er berettiget til introduktionsydelse, ikke  

 tilbydes aktivering.
De pågældende udlændinge kan tilbydes  

 et kursus i samfundsforståelse og danskundervisning.
Er en udlænding, der ikke har været berettiget  

 til introduktionsydelse, tilbudt danskundervisning, anses  

 introduktionsprogrammet for gennemført, hvis udlændingen efter  

 de i medfør af integrationslovens § 21, stk. 3, udstedte  

 forskrifter har fået udstedt et bevis for aktiv deltagelse i  

 danskundervisningen, jf. bekendtgørelsens § 1, stk. 3, 1.  

 pkt.
Se nærmere herom i afsnit 6.3.2.2.
 Er udlændingen ikke tilbudt danskundervisning, anses  

 introduktionsprogrammet altid for gennemført, jf.  

 bekendtgørelsens § 1, stk. 3, 2. pkt.
 Udlændinge, der ikke har været berettiget til  

 introduktionsydelse, skal altså ikke have gennemført et tilbudt  

 kursus i samfundsforståelse for at opfylde betingelsen om at have  

 gennemført et tilbudt introduktionsprogram.
6.3.4. Udlændinge, der alene har været berettiget til  

 introduktionsydelse efter integrationsloven i en del af  

 introduktionsperioden Udlændinge, der alene har været berettiget til  

 introduktionsydelse i en del af introduktionsperioden, anses for at have  

 gennemført et tilbudt introduktionsprogram i denne del af  

 introduktionsperioden, hvis introduktionsydelsen ikke er nedsat eller  

 ophørt efter integrationslovens regler herom på grund af  

 udlændingens egne forhold, jf. bekendtgørelsens § 1,  

 stk. 4, jf. § 1, stk. 2, 1. pkt.
Der henvises herved til  

 afsnit 6.3.2.1.
Har udlændingen været tilbudt  

 danskundervisning i perioden, skal udlændingen dog endvidere have  

 fået udstedt et bevis for aktiv deltagelse i danskundervisningen, jf.  

 bekendtgørelsens § 1, stk. 4, jf. § 1, stk. 2, 2.  

 pkt.
Der henvises herved til afsnit 6.3.2.2.
I den del af introduktionsperioden, hvor udlændingen  

 ikke har været berettiget til introduktionsydelse efter  

 integrationsloven, anses introduktionsprogrammet for gennemført, hvis  

 udlændingen såfremt denne har været tilbudt  

 danskundervisning i denne del af introduktionsperioden   har fået  

 udstedt et bevis for aktiv deltagelse i danskundervisningen, jf.  

 bekendtgørelsens § 1, stk. 4, jf. § 1, stk. 3, 1.  

 pkt.
Der henvises herved til afsnit 6.3.3. og 6.3.2.2.
Har udlændingen ikke været tilbudt  

 danskundervisning i den del af introduktionsperioden, hvor den  

 pågældende ikke har været berettiget til  

 introduktionsydelse, anses introduktionsprogrammet i denne del af  

 introduktionsperioden altid for gennemført, jf.  

 bekendtgørelsens § 1, stk. 4, jf. § 1, stk. 3, 2.  

 pkt.
Der henvises herved til afsnit 6.3.3.
6.3.5. Udlændinge, der flytter til en anden kommune under  

 introduktionsperioden Efter integrationslovens § 18, stk. 1, kan en  

 udlænding, der flytter til en anden kommune under  

 introduktionsperioden, fortsætte sin deltagelse i et  

 introduktionsprogram i denne kommune, hvis kommunalbestyrelsen i denne  

 kommune godkender at overtage ansvaret for introduktionsprogrammet.
Dette  

 skal kommunalbestyrelsen gøre, hvis flytningen er af væsentlig  

 betydning for udlændingens integrationsforløb, eller hvis  

 særlige personlige forhold i øvrigt taler derfor, jf.  

 integrationslovens § 18, stk. 2. Bestemmelsen er optrykt som bilag  

 til vejledningen.
Godkender kommunalbestyrelsen i den kommune, hvortil en  

 udlænding flytter, at overtage ansvaret for introduktionsprogrammet,  

 gælder kravet om gennemførelse af et introduktionsprogram  

 både for de dele af introduktionsprogrammet, som udlændingen blev  

 tilbudt i den oprindelige kommune, og for de dele af introduktionsprogrammet,  

 som udlændingen er tilbudt i den kommune, hvortil den  

 pågældende flytter.
Udlændingen skal i hver af de  

 pågældende kommuner have gennemført de dele af  

 introduktionsprogrammet, som er tilbudt i hver af de pågældende  

 kommuner, jf. bekendtgørelsens § 1, stk. 6.
 Godkender kommunalbestyrelsen i den kommune, hvortil en  

 udlænding flytter, ikke at overtage ansvaret for udlændingens  

 introduktionsprogram, og tilbydes udlændingen dermed ikke at  

 fortsætte introduktionsprogrammet i denne kommune, må det  

 vurderes, om udlændingen efter reglerne i bekendtgørelsens  

 § 1 har gennemført det introduktionsprogram, som  

 udlændingen oprindelig blev tilbudt, frem til det tidspunkt, hvor  

 udlændingen i øvrigt opfylder betingelserne for meddelelse af  

 tidsubegrænset opholdstilladelse, jf. bekendtgørelsens § 1,  

 stk. 1.
 Udlændingen vil ikke blive anset for at have  

 gennemført introduktionsprogrammet, hvis kommunalbestyrelsen i den  

 kommune, hvortil udlændingen flytter, i medfør af  

 integrationslovens § 32, stk. 1, bestemmer, at udlændingens  

 introduktionsydelse skal nedsættes eller ophøre, jf.  

 bekendtgørelsens § 1, stk. 2, 1. pkt., og afsnit 6.3.2.1.  

 For så vidt angår kravet til udstedt bevis for aktiv deltagelse i  

 danskundervisning henvises til afsnit 6.3.2.2. For så vidt angår  

 udlændinge, der ikke har været berettiget til  

 introduktionsydelse, henvises til afsnit 6.3.3.
 Tilbyder kommunalbestyrelsen i den kommune, hvortil en  

 udlænding flytter, udlændingen et andet forløb, der kan  

 sidestilles med et introduktionsprogram, skal udlændingen have  

 gennemført dette andet forløb for at blive meddelt  

 tidsubegrænset opholdstilladelse, jf. bekendtgørelsens § 1,  

 stk. 6, og afsnit 6.4.
 Flytter udlændingen tilbage til den oprindelige  

 kommune, og genoptager udlændingen i den forbindelse  

 introduktionsprogrammet, skal udlændingen have gennemført  

 såvel de dele af introduktionsprogrammet, som udlændingen  

 oprindeligt blev tilbudt i den pågældende kommune, som de dele af  

 introduktionsprogrammet, som udlændingen er tilbudt efter  

 tilbageflytningen til kommunen.
6.4. Tilbud om et andet forløb, der kan sidestilles med et  

 introduktionsprogram Efter bekendtgørelsens § 1, stk. 1, 1.  

 pkt., kan en udlænding, der er omfattet af integrationsloven, alene  

 meddeles tidsubegrænset opholdstilladelse efter udlændingelovens  

 § 11, stk. 3 eller 4, hvis udlændingen har gennemført  

 et tilbudt introduktionsprogram efter integrationsloven, jf. herved afsnit  

 6.3., eller et andet tilbudt forløb, der kan sidestilles hermed.
 Efter integrationslovens § 4, stk. 1, har  

 kommunalbestyrelsen ansvaret for samordningen af den almindelige  

 integrationsindsats i kommunen, der består af ethvert tiltag, som ikke  

 er omfattet af integrationsloven, og som foretages af den offentlige  

 forvaltning med det formål at integrere flygtninge og indvandrere i  

 Danmark.
Kommunalbestyrelsen kan i den forbindelse tilbyde en  

 udlænding et andet forløb, der kan sidestilles med  

 introduktionsprogrammet efter integrationsloven.
Kommunalbestyrelsen vurderer  

 selv, om det tilbudte forløb kan sidestilles med  

 introduktionsprogrammet.
Kommunalbestyrelsen skal i den forbindelse lægge  

 vægt på, om formålet med det tilbudte forløb svarer  

 til formålet med det introduktionsprogram, som udlændingen  

 tidligere har fået tilbudt eller kunne have fået tilbudt efter  

 integrationsloven.
Kommunalbestyrelsen skal således lægge  

 vægt på, om det tilbudte forløb har haft til formål  

 at bibringe udlændingen kundskaber inden for samfundsforståelse  

 og dansk-undervisning samt at aktivere udlændingen.
Har  

 udlændingen alene været tilbudt en eller flere dele af  

 introduktionsprogrammet, kan det tilbudte forløb begrænses  

 tilsvarende.
Det samme gælder for en udlænding, der ikke har  

 fået tilbudt et introduktionsprogram, hvis udlændingen alene  

 ville have fået tilbudt en eller flere dele af  

 introduktionsprogrammet.
 Det er ikke afgørende for at anse et andet tilbudt  

 forløb for at være sidestillet med introduktionsprogrammet, at  

 forløbet har haft samme omfang som introduktionsprogrammet efter  

 integrationsloven, eller at udlændingen faktisk har opnået de med  

 tilbudet tilsigtede kundskaber m.v.
 Er en udlænding, der er omfattet af  

 integrationsloven, tilbudt et sådant andet forløb, skal  

 udlændingen, medmindre særlige grunde taler derimod, have  

 gennemført forløbet for at kunne blive meddelt  

 tidsubegrænset opholdstilladelse, jf. bekendtgørelsens § 1,  

 stk. 1, 1. pkt.
Dette gælder både, hvis udlændingen er  

 tilbudt et andet forløb, der kan sidestilles med  

 introduktionsprogrammet, i stedet for et introduktionsprogram, og hvis  

 udlændingen er tilbudt et sådant andet forløb, fordi den  

 pågældende ikke har gennemført et tidligere tilbudt  

 introduktionsprogram.
Det bemærkes i den forbindelse, at  

 kommunalbestyrelsen ikke er forpligtet til at tilbyde en udlænding et  

 forløb, der kan sidestilles med introduktionsprogrammet.
 Kravet om gennemførelse af et andet tilbudt  

 forløb, der kan sidestilles med introduktionsprogrammet, gælder  

 alene, hvis der er tale om et forløb, som udlændingen er  

 forpligtet til at deltage i, ligesom det skal være oplyst over for  

 udlændingen, at manglende gennemførelse af forløbet kan  

 medføre, at den pågældende ikke meddeles  

 tidsubegrænset opholdstilladelse.
Kravet om gennemførelse af et tilbudt  

 forløb, der kan sidestilles med introduktionsprogrammet, gælder  

 endvidere kun for udlændinge, der er omfattet af integrationsloven, jf.  

 herved afsnit 6.1. Kravet gælder endelig kun for udlændinge, der  

 ikke har gennemført et tilbudt introduktionsprogram.
Har  

 udlændingen gennemført et tilbudt introduktionsprogram, skal  

 udlændingen ikke gennemføre eventuelle andre supplerende  

 forløb, som kommunalbestyrelsen måtte tilbyde den  

 pågældende, for at blive meddelt tidsubegrænset  

 opholdstilladelse.
 Et andet tilbudt forløb, der kan sidestilles med  

 introduktionsprogrammet, anses for gennemført, hvis udlændingen  

 ikke er udeblevet fra mere end 15 % af det tilbudte forløb, jf.  

 bekendtgørelsens § 1, stk. 5.
Efter bekendtgørelsens § 1, stk. 1, 2.  

 pkt., skal udlændingen kun have gennemført forløbet frem  

 til det tidspunkt, hvor den pågældende i øvrigt opfylder  

 betingelserne for meddelelse af tidsubegrænset opholdstilladelse.
Det  

 betyder, at udlændingen alene skal have gennemført  

 forløbet frem til det tidspunkt, hvor den pågældende  

 opfylder de tidsmæssige betingelser i udlændingelovens § 11,  

 stk. 3 eller 4, jf. herved afsnit 3. og 4., og de supplerende  

 betingelser i udlændingelovens § 11, stk. 5, nr. 2 og 3, og  

 stk. 6, jf. herved afsnit 7. og 8.
 Tilbydes en udlænding et andet forløb, der  

 kan sidestilles med introduktionsprogrammet, i flere kommuner, skal  

 udlændingen i hver af de pågældende kommuner have  

 gennemført det forløb, som udlændingen er tilbudt i hver  

 af de pågældende kommuner, for at kunne meddeles  

 tidsubegrænset opholdstilladelse, jf. bekendtgørelsens § 1,  

 stk. 6.
Har udlændingen tidligere været tilbudt et  

 introduktionsprogram i en kommune, og er udlændingen  

 efterfølgende flyttet til en kommune, hvor den pågældende  

 tilbydes et andet forløb, der kan sidestilles med  

 introduktionsprogrammet, skal udlændingen tilsvarende have  

 gennemført såvel det tilbudte introduktionsprogram i den  

 oprindelige kommune som det tilbudte forløb i den kommune, hvortil  

 udlændingen er flyttet, for at kunne meddeles tidsubegrænset  

 opholdstilladelse.
Se nærmere herom i afsnit 6.3.5.
6.5. Særlige grunde til meddelelse af tidsubegrænset  

 opholdstilladelse, selvom udlændingen ikke har gennemført et  

 tilbudt introduktionsprogram efter integrationsloven eller et andet tilbudt  

 forløb, der kan sidestilles hermed 6.5.1. Nedsættelse eller ophør af introduktionsydelse er  

 alene sket i begrænset omfang Har udlændingen været berettiget til  

 introduktionsydelse, anses introduktionsprogrammet normalt ikke for  

 gennemført, hvis udlændingens introduktionsydelse er nedsat  

 eller ophørt efter integrationslovens regler herom på grund af  

 udlændingens egne forhold, jf. bekendtgørelsens § 1,  

 stk. 2, 1. pkt., og afsnit 6.3.2.1.
 Er nedsættelsen eller ophøret af  

 udlændingens introduktionsydelse alene sket i begrænset omfang,  

 vil dette dog ikke være til hinder for meddelelse af  

 tidsubegrænset opholdstilladelse, jf. bekendtgørelsens § 2,  

 nr. 1.
 Ved begrænset omfang forstås i almindelighed,  

 at nedsættelsen eller ophøret af udlændingens  

 introduktionsydelse alene er sket i en ganske kort periode (højst et  

 par måneder).
6.5.2. Særlige grunde hos udlændingen selv eller dennes  

 nærmeste familie, som ikke kan lægges udlændingen til  

 last Uanset at en udlænding ikke har gennemført et  

 tilbudt introduktionsprogram eller et andet tilbudt forløb, der kan  

 sidestilles hermed, er dette dog ikke til hinder for meddelelse af  

 tidsubegrænset opholdstilladelse, hvis den manglende  

 gennemførelse skyldes særlige grunde hos udlændingen selv  

 eller dennes nærmeste familie, som ikke kan lægges  

 udlændingen til last, herunder fysisk eller psykisk handicap, tortur-  

 eller voldsoplevelse eller stærkt traume, sygdom, graviditet, barsel,  

 manglende anvisning af børnepasning eller påbegyndt arbejde  

 eller uddannelse, jf. bekendtgørelsens § 2, nr. 2.
 Det bemærkes, at også voldsoplevelser eller  

 stærke traumer, der er indtruffet under opholdet i Danmark, kan  

 være en særlig grund til at meddele tidsubegrænset  

 opholdstilladelse, selvom udlændingen ikke har gennemført et  

 tilbudt introduktionsprogram eller et andet tilbudt forløb, der kan  

 sidestilles hermed.
Det bemærkes endvidere, at ikke alene særlige  

 grunde hos udlændingen selv, men også særlige grunde hos  

 udlændingens nærmeste familie kan medføre, at der meddeles  

 tidsubegrænset opholdstilladelse, selvom udlændingen ikke har  

 gennemført et tilbudt introduktionsprogram eller et andet tilbudt  

 forløb, der kan sidestilles hermed.
Ved nærmeste familie  

 forstås udlændingens ægtefælle/faste samlever,  

 mindreårige børn og eventuelle andre nære familiemedlemmer  

 i udlændingens husstand.
 Opregningen af særlige grunde i  

 bekendtgørelsen § 2, nr. 2, er ikke udtømmende, idet  

 også andre særlige grunde hos udlændingen selv eller dennes  

 nærmeste familie, som ikke kan lægges udlændingen til last,  

 efter en konkret vurdering kan medføre, at manglende  

 gennemførelse af et tilbudt introduktions-program eller et andet  

 tilbudt forløb, der kan sidestilles hermed, ikke er til hinder for  

 meddelelse af tidsubegrænset opholdstilladelse.
 Det bemærkes, at de nævnte grunde typisk vil  

 være sammenfaldende med de særlige grunde, der kan tale for, at  

 kommunalbestyrelsen ikke tilbyder udlændingen et introduktionsprogram  

 eller en eller flere dele heraf, jf. herved afsnit 6.2.2.
Efter integrationslovens § 19 udarbejder  

 kommunalbestyrelsen i samarbejde med udlændingen en individuel  

 handlingsplan på grundlag af en vurdering af udlændingens  

 individuelle færdigheder og forudsætninger.
Af forarbejderne til  

 bestemmelsen følger endvidere, at handlingsplanen løbende  

 bør opfølges og revideres i forhold til udlændingens  

 aktuelle behov.
Integrationslovens § 19 er optrykt som bilag til  

 vejledningen.
 Det må på den baggrund som udgangspunkt  

 lægges til grund, at kommunalbestyrelsen såvel ved beslutningen  

 om at tilbyde udlændingen et introduktionsprogram som  

 efterfølgende afpasser det tilbudte introduktionsprogram efter  

 udlændingens færdigheder og forudsætninger.
Selvom kommunalbestyrelsen ikke har undladt at tilbyde  

 udlændingen et introduktionsprogram, kan der imidlertid foreligge  

 særlige grunde til at meddele en udlænding tidsubegrænset  

 opholdstilladelse, uanset at den pågældende ikke har  

 gennemført det tilbudte introduktionsprogram.
Det vil typisk  

 være tilfældet, hvis de særlige grunde først er  

 indtrådt efter kommunalbestyrelsens beslutning om at tilbyde  

 udlændingen et introduktionsprogram, og uden at kommunalbestyrelsen  

 efterfølgende har haft mulighed for at afpasse udlændingens  

 introduktionsprogram.
Det kan endvidere være tilfældet, hvis  

 kommunalbestyrelsen ikke har været oplyst om de særlige grunde,  

 hverken på det tidspunkt, hvor beslutningen om at tilbyde  

 udlændingen et introduktionsprogram blev truffet, eller på et  

 senere tidspunkt under udlændingens introduktionsperiode.
Der kan i den  

 forbindelse blandt andet peges på, at visse særlige grunde,  

 f.eks. følger efter torturoplevelser, ikke nødvendigvis vil  

 være kendte på et tidspunkt, hvor kommunalbestyrelsen har  

 mulighed for at afpasse introduktionsprogrammet herefter.
 Tilsvarende kan gøre sig gældende, hvis  

 udlændingen er tilbudt et andet forløb, der kan sidestilles med  

 introduktionsprogrammet.
6.5.3. Manglende gennemførelse er i øvrigt sket med  

 rimelig grund Tilsvarende er manglende gennemførelse af et  

 tilbudt introduktionsprogram eller et andet tilbudt forløb, der kan  

 sidestilles hermed, ikke til hinder for meddelelse af tidsubegrænset  

 opholdstilladelse, hvis den manglende gennemførelse i øvrigt er  

 sket med rimelig grund, herunder på baggrund af udlændingens  

 kvalifikationer, jf. bekendtgørelsens § 2, nr. 3.
Vurderingen af, om den manglende gennemførelse er  

 sket med rimelig grund, sker med udgangspunkt i, hvad udlændingen  

 konkret skønnes at kunne klare.
Konkrete forhold ved tilbudet eller  

 hos udlændingen selv kan således bevirke, at et tilbud ikke er  

 rimeligt i forhold til den pågældende udlænding, og at  

 manglende gennemførelse af tilbudet derfor må anses for at  

 være sket med rimelig grund.
Eksempelvis kan et aktiveringstilbud  

 forudsætte fysiske eller psykiske ressourcer, som udlændingen  

 ikke har, ligesom transporttiden til den tilbudte aktivering skal være  

 rimelig (som udgangspunkt højst 2 timer). Derimod vil afvisning af et  

 tilbud om aktivering i form af virksomhedspraktik med den begrundelse, at  

 virksomhedstillægget er for lavt, ikke kunne betragtes som afvisning  

 med rimelig grund.
Udlændingens kvalifikationer kan også  

 berettige, at der meddeles tidsubegrænset opholdstilladelse, selvom den  

 pågældende ikke har gennemført et tilbudt  

 introduktionsprogram eller et andet tilbudt forløb, der kan  

 sidestilles hermed.
Har udlændingen f.eks. opnået fast  

 tilknytning til arbejdsmarkedet, vil det efter en konkret vurdering ikke  

 være til hinder for meddelelse af tidsubegrænset  

 opholdstilladelse, at den pågældende ikke har gennemført  

 tilbudt aktivering.
 Der henvises til det i afsnit 6.5.2. anførte  

 vedrørende baggrunden for undtagelsesmulighederne fra kravet om  

 gennemførelse af et tilbudt introduktionsprogram set i lyset af  

 kommunalbestyrelsens forpligtelse efter integrationslovens § 19 til at  

 afpasse det tilbudte introduktionsprogram efter udlændingens  

 færdigheder og forudsætninger.
7. Kriminalitet   udlændingelovens § 11, stk. 5, nr.  

 2 De nærmere regler for anvendelsen af  

 udlændingelovens § 11, stk. 5, nr. 2, er fastsat i  

 bekendtgørelsens kapitel 2 (§§ 3-6).
7.1. Alene idømt frihedsstraf m.v. her i landet Af bekendtgørelsens § 3 følger, at en  

 udlænding, der under sit ophold her i landet er idømt betinget  

 eller ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for en  

 lovovertrædelse, der ville have medført en straf af denne  

 karakter, ikke kan meddeles tidsubegrænset opholdstilladelse efter  

 udlændingelovens § 11, stk. 3 eller 4, før  

 udløbet af de i bekendtgørelsens § 4 nævnte tidsrum  

 (karenstider).
Det strafbare forhold skal være pådømt  

 her i landet.
Strafbare forhold pådømt i udlandet  

 medfører ingen karenstid.
 Det er kun de ovenfor nævnte strafferetlige  

 retsfølger, der medfører en karenstid i forhold til muligheden  

 for at blive meddelt tidsubegrænset opholdstilladelse.  

 Bødestraf, advarsler, tiltalefrafald m.v. medfører ingen  

 karenstid.
Det er endvidere kun pådømte strafbare  

 forhold, der medfører en karenstid i forhold til muligheden for at  

 blive meddelt tidsubegrænset opholdstilladelse.
En verserende  

 straffesag, hvor der endnu ikke er sket pådømmelse, kan ikke  

 begrunde udsættelse af meddelelse af tidsubegrænset  

 opholdstilladelse, hvis den pågældende i øvrigt opfylder  

 betingelserne herfor.
Er udlændingen idømt en betinget eller  

 ubetinget frihedsstraf m.v., der medfører en gældende karenstid,  

 og har udlændingen anket dommen til en højere instans,  

 sætter Udlændingestyrelsen behandlingen af den  

 pågældendes ansøgning om meddelelse af  

 tidsubegrænset opholdstilladelse i bero, medmindre  

 Udlændingestyrelsen beslutter at imødekomme ansøgningen,  

 jf. herved nedenfor.
Udlændingestyrelsen giver i givet fald  

 udlændingen meddelelse om, at behandlingen af den  

 pågældendes ansøgning om meddelelse af  

 tidsubegrænset opholdstilladelse sættes i bero på afsigelse  

 af den endelige dom.
Er udlændingen frifundet eller idømt en  

 straf, der ikke medfører en gældende karenstid på  

 tidspunktet for afgørelsen af, om den pågældende opfylder  

 betingelserne for at blive meddelt tidsubegrænset opholdstilladelse,  

 meddeles udlændingen tidsubegrænset opholdstilladelse, uanset om  

 dommen er anket til en højere instans, såfremt udlændingen  

 i øvrigt opfylder betingelserne for meddelelse af tidsubegrænset  

 opholdstilladelse.
Den tidsubegrænsede opholdstilladelse kan herefter  

 ikke inddrages alene under henvisning til en eventuelt ændret dom ved  

 en højere instans.
7.2. Karenstider Karenstiderne for opnåelse af tidsubegrænset  

 opholdstilladelse, hvis udlændingen er idømt betinget eller  

 ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for en  

 lovovertrædelse, der ville have medført en straf af denne  

 karakter, fremgår af bekendtgørelsens § 4.
7.2.1. Domme til frihedsstraf Ved betinget frihedsstraf er karenstiden for meddelelse af  

 tidsubegrænset opholdstilladelse 1 år fra tidspunktet for  

 afsigelse af endelig dom, jf. bekendtgørelsens § 4,  

 stk. 1.
 Ved ubetinget hæfte- eller fængselsstraf i  

 under 60 dage er karenstiden 2 år fra tidspunktet for  

 løsladelse, jf. bekendtgørelsens § 4, stk. 2, nr.  

 1.
 Ved ubetinget hæfte- eller fængselsstraf i 60  

 dage eller mere, men under 1 år, er karenstiden 3 år fra  

 tidspunktet for løsladelse, jf. bekendtgørelsens § 4,  

 stk. 2, nr. 2.
 Ved ubetinget fængselsstraf i 1 år eller mere,  

 men under 3 år, er karenstiden 5 år fra tidspunktet for  

 løsladelse, jf. bekendtgørelsens § 4, stk. 2, nr.  

 3.
 Ved ubetinget fængselsstraf i 3 år eller mere  

 er karenstiden 8 år fra tidspunktet for løsladelse, jf.  

 bekendtgørelsens § 4, stk. 2, nr. 4.
 Prøveløslades udlændingen, regnes  

 karenstiden fra tidspunktet for prøveløsladelsen, jf.  

 bekendtgørelsens § 4, stk. 2, nr. 2, 2. pkt., nr. 3, 2.  

 pkt., og nr. 4, 2. pkt.
7.2.2. Anden strafferetlig retsfølge   foranstaltningsdomme, jf.  

 straffelovens §§ 68-70 Det er en betingelse for at tillægge  

 foranstaltningsdomme karenstid, at dommen vedrører en  

 lovovertrædelse, der ellers ville have medført en betinget eller  

 ubetinget frihedsstraf, og at der er tale om en foranstaltning, der  

 indebærer eller giver mulighed for frihedsberøvelse, jf.  

 bekendtgørelsens § 3.
 Ved dom til ambulant behandling med mulighed for  

 hospitalsindlæggelse er karenstiden 6 måneder fra tidspunktet for  

 rettens endelige bestemmelse om foranstaltningens ophævelse, dog mindst  

 1 år fra tidspunktet for rettens endelige bestemmelse om  

 idømmelse af foranstaltningen, jf. bekendtgørelsens § 4,  

 stk. 3, nr. 1.
 Ved dom til behandling i hospital er karenstiden 1  

 år fra tidspunktet for rettens endelige bestemmelse om  

 foranstaltningens ophævelse, dog mindst 2 år fra tidspunktet for  

 rettens endelige bestemmelse om idømmelse af foranstaltningen, jf.  

 bekendtgørelsens § 4, stk. 3, nr. 2.
 Ved dom til anbringelse i hospital er karenstiden 2  

 år fra tidspunktet for rettens endelige bestemmelse om  

 foranstaltningens ophævelse, dog mindst 3 år fra tidspunktet for  

 rettens endelige bestemmelse om idømmelse af foranstaltningen, jf.  

 bekendtgørelsens § 4, stk. 3, nr. 3.
 Ved dom til forvaring er karenstiden 8 år fra  

 tidspunktet for rettens endelige bestemmelse om foranstaltningens  

 ophævelse, jf. bekendtgørelsens § 4, stk. 3, nr.  

 4.
Dom til ambulant behandling uden mulighed for  

 hospitalsindlæggelse medfører ingen karenstid.
Tilsvarende  

 gør sig gældende ved andre mindre indgribende foranstaltninger i  

 medfør af straffelovens § 68.
 Træffer retten bestemmelse om ændring af en de  

 ovenfor nævnte foranstaltninger til en anden foranstaltning, beregnes  

 udstrækningen af karenstiden ud fra den sidst idømte  

 retsfølge, jf. bekendtgørelsens § 4, stk. 4. Dette  

 gælder såvel for karenstidens varighed som for  

 begyndelsestidspunktet for beregningen af karenstidens varighed.
7.3. Karenstiden regnes ud fra den sidst idømte straf Er en udlænding flere gange idømt betinget  

 eller ubetinget frihedsstraf eller anden strafferetlig retsfølge, der  

 indebærer eller giver mulighed for frihedsberøvelse, for  

 lovovertrædelser, der ellers ville have medført straf af denne  

 karakter, beregnes karenstiden ud fra den sidst idømte  

 retsfølge, medmindre karenstiden herved bliver kortere end den  

 karenstid, der allerede er gældende for udlændingen efter en  

 tidligere idømt retsfølge, jf. bekendtgørelsens  

 § 5.
7.4. Særlige grunde til meddelelse af tidsubegrænset  

 opholdstilladelse, selvom karenstiden ikke er udløbet Uanset at karenstiden ikke er udløbet, kan  

 udlændingen meddeles tidsubegrænset opholdstilladelse, hvis  

 særlige grunde taler derfor, jf. bekendtgørelsens § 6.
Det forudsættes, at der kun helt undtagelsesvist kan  

 foreligge særlige grunde til at meddele tidsubegrænset  

 opholdstilladelse inden udløbet af karenstiden.
Der skal således  

 være tale om personlige eller familiemæssige forhold af  

 tungtvejende karakter, der medfører, at det er åbenbart  

 urimeligt at meddele udlændingen afslag på tidsubegrænset  

 opholdstilladelse.
Det vil f.eks. kunne være tilfældet, hvis en  

 udlænding som følge af misbrugsproblemer har modtaget en  

 behandlingsdom for en mindre lovovertrædelse og efterfølgende er  

 kommet ud af dette misbrugsproblem.
Tilsvarende vil kunne være  

 tilfældet, hvis udlændingen på tidspunktet for  

 lovovertrædelsen havde alvorlige psykiske problemer, som den  

 pågældende efter modtaget behandling ikke længere lider  

 af.
8. Forfalden gæld til offentlige myndigheder  

 udlændingelovens § 11, stk. 5, nr. 3, og stk. 6 De nærmere regler for anvendelsen af  

 udlændingelovens § 11, stk. 5, nr. 3, og stk. 6, er  

 fastsat i bekendtgørelsens kapitel 3 (§§ 7-9).
8.1. Kun de typer af gæld, der er anført i  

 bekendtgørelsens § 7, stk. 1 Det følger af bekendtgørelsens § 7,  

 stk. 1, at der ikke kan meddeles tidsubegrænset opholdstilladelse  

 efter udlændingelovens § 11, stk. 3 eller 4, til en  

 udlænding, der har forfalden gæld til offentlige myndigheder med  

 hensyn til ·  

 	skatter og afgifter, ·  

 	tilbagebetalingspligtige ydelser efter lov om aktiv socialpolitik eller  

 lov om social service, ·  

 	børnebidrag, der er udbetalt forskudsvis af det offentlige efter  

 lov om børnetilskud og forskudsvis udbetaling af  

 børnebidrag, ·  

 	daginstitutionsbetaling efter lov om social service, ·  

 	tilbagebetaling af for meget udbetalt boligstøtte efter lov om  

 individuel boligstøtte eller ·  

 	tilbagebetaling af boligindskudslån efter lov om individuel  

 boligstøtte.
Det bemærkes, at der ved skatter og afgifter i  

 bekendtgørelsens § 7, stk. 1, nr. 1, forstås egentlige  

 skatter, herunder arbejdsmarkedsbidrag m.v., og afgifter i relation til moms,  

 told o.l.
Det er alene de skatter og afgifter, der efter Justitsministeriets  

 praksis er til hinder for opnåelse af dansk indfødsret ved  

 naturalisation, som vil være til hinder for meddelelse af  

 tidsubegrænset opholdstilladelse.
Ved kommunalbestyrelsens udtalelse  

 efter bekendtgørelsens § 13, jf. herved afsnit 9.4., og  

 Udlændingestyrelsens afgørelse om meddelelse af  

 tidsubegrænset opholdstilladelse skal den forståelse af skatter  

 og afgifter, som anvendes ved Justitsministeriets afgørelser om  

 meddelelse af dansk indfødsret, derfor lægges til grund.
Det er alene de nævnte typer af gæld til  

 offentlige myndigheder, der kan være til hinder for meddelelse af  

 tidsubegrænset opholdstilladelse.
Andre typer af gæld til  

 offentlige myndigheder, herunder f.eks. gæld med hensyn til  

 tilbagebetalingspligtige ydelser efter integrationsloven eller med hensyn til  

 anden forældrebetaling for dagtilbud end daginstitutionsbetaling efter  

 lov om social service, er   uanset gældens  

 beløbsstørrelse   ikke til hinder for meddelelse af  

 tidsubegrænset opholdstilladelse.
Tilsvarende gælder for  

 gæld til private.
 8.2. Den samlede forfaldne gæld skal overstige 50.000 kr.
 Forfalden gæld til offentlige myndigheder som  

 anført i bekendtgørelsens § 7, stk. 1, er alene til  

 hinder for meddelelse af tidsubegrænset opholdstilladelse, hvis den  

 forfaldne gæld samlet overstiger 50.000 kr. på tidspunktet for  

 afgørelsen om meddelelse af tidsubegrænset opholdstilladelse,  

 jf. bekendtgørelsens § 7, stk. 2.
Den samlede forfaldne gæld skal overstige 50.000 kr.  

 på tidspunktet for afgørelsen om meddelelse af  

 tidsubegrænset opholdstilladelse for at være til hinder for  

 meddelelse af tidsubegrænset opholdstilladelse.
De afdrag på  

 gælden, som udlændingen har betalt på dette tidspunkt, skal  

 således ikke medregnes ved opgørelsen af den samlede forfaldne  

 gæld.
Det er kun forfalden gæld, der medregnes ved  

 opgørelsen.
Gæld, der endnu ikke er forfalden, medregnes  

 således ikke.
 Den samlede forfaldne gæld opgøres som  

 udlændingens samlede forfaldne gæld som nævnt i  

 bekendtgørelsens § 7, stk. 1, til alle offentlige  

 myndigheder.
Beløbet på 50.000 kr. er efter  

 udlændingelovens § 11, stk. 7, 2. pkt., fastsat i 1998-niveau  

 og reguleres fra og med 1999 en gang årligt den 1. januar efter  

 satsreguleringsprocenten, jf. lov om en satsreguleringsprocent, jf.  

 bekendtgørelsens § 17. Pr. 1. januar 2000 udgjorde beløbet  

 52.459 kr.
Det satsregulerede beløb vil fremover blive offentliggjort  

 i bekendtgørelsesform, første gang ved årsskiftet  

 2000/2001.
 I vejledningen anvendes det oprindelige beløb i  

 1998-niveau på 50.000 kr.
8.3. Den forfaldne gæld er under afvikling Det følger af bekendtgørelsens § 8,  

 stk. 1, at der, uanset at udlændingen har forfalden gæld til  

 offentlige myndigheder som nævnt i bekendtgørelsens § 7,  

 stk. 1, der samlet overstiger 50.000 kr., kan meddeles  

 tidsubegrænset opholdstilladelse, hvis følgende tre betingelser  

 er opfyldt:
 1)	Der skal være aftalt eller fastsat en betalingsordning i form  

 af en afdragsordning eller lønindeholdelse, jf. nærmere herom i  

 afsnit 8.3.1.
 2)	Betalingsordningen skal have været overholdt i en eller flere  

 perioder på i alt mindst 18 måneder, jf. nærmere herom i  

 afsnit 8.3.2.
 3)	Afdragene skal være af en sådan  

 beløbsstørrelse, at den forfaldne gæld nedbringes, jf.  

 nærmere herom i afsnit 8.3.3.
8.3.1. Aftalte og fastsatte betalingsordninger Det følger af bekendtgørelsens § 8,  

 stk. 1, nr. 1, at afviklingen af den forfaldne gæld kan ske  

 såvel ved en med udlændingen aftalt betalingsordning som ved en  

 af myndighederne ensidigt fastsat betalingsordning.
 Betalingsordningen kan være aftalt eller fastsat som  

 en afdragsordning eller som lønindeholdelse.
Betalingsordningen behøver ikke at vedrøre  

 den samlede forfaldne gæld, men kan vedrøre en eller flere dele  

 af den samlede forfaldne gæld.
Har udlændingen forfalden  

 gæld til flere kommuner, som samlet overstiger 50.000 kr.,  

 behøver der således ikke at være fastsat betalingsordning  

 vedrørende gælden til hver kommune, medmindre gælden til  

 hver af kommunerne i sig selv overstiger 50.000 kr.
Det er  

 tilstrækkeligt, at der er fastsat betalingsordning for gælden til  

 den ene kommune, såfremt gælden til den anden kommune ikke i sig  

 selv overstiger 50.000 kr.
8.3.2. Betalingsordningen skal have været overholdt i en eller  

 flere perioder på i alt mindst 18 måneder Betalingsordningen skal have været overholdt i en  

 eller flere perioder på i alt mindst 18 måneder, jf.  

 bekendtgørelsens § 8, stk. 1, nr. 2.
Betingelsen gælder, uanset om udlændingen  

 opfylder de øvrige betingelser for at blive meddelt  

 tidsubegrænset opholdstilladelse på et tidspunkt, der ligger  

 tidligere end 18 måneder efter det tidspunkt, hvor betalingsordningen  

 blev aftalt eller fastsat.
Det vil således ikke være  

 tilstrækkeligt, at udlændingen har overholdt betalingsordningen  

 frem til det tidspunkt, hvor det skal afgøres, om den  

 pågældendes ansøgning om meddelelse af  

 tidsubegrænset opholdstilladelse skal imødekommes, såfremt  

 dette tidspunkt ligger tidligere end 18 måneder efter indgåelsen  

 af aftalen om eller fastsættelsen af betalingsordningen.
 Har betalingsordningen været overholdt i mindre end  

 i alt 18 måneder, skal gælden være nedbragt til under  

 50.000 kr., førend der kan meddeles tidsubegrænset  

 opholdstilladelse, jf. dog afsnit 8.3.4.
Det kræves ikke, at betalingsordningen har  

 været overholdt i 18 måneder i træk.
Det er således  

 også tilstrækkeligt, hvis betalingsordningen har været  

 overholdt i flere mindre perioder på i alt mindst 18 måneder.
8.3.3. Afdragene skal være af en sådan  

 beløbsstørrelse, at den forfaldne gæld nedbringes De ved betalingsordningen aftalte eller fastsatte afdrag  

 skal være af en sådan beløbsstørrelse, at den  

 forfaldne gæld nedbringes, jf. bekendtgørelsens § 8,  

 stk. 1, nr. 3.
Afdragene skal være af en sådan  

 beløbsstørrelse, at den forfaldne gæld faktisk  

 nedbringes.
Det er således ikke tilstrækkeligt, hvis afdragene er  

 af en sådan beløbsstørrelse, at alene renterne på  

 gælden afdrages.
 Har udlændingen flere forskellige typer af forfalden  

 gæld til offentlige myndigheder som nævnt i  

 bekendtgørelsens § 7, stk. 1, kan afdragene anvendes til  

 først at nedbringe en af gældsposterne, uden at dette vil  

 være til hinder for meddelelse af tidsubegrænset  

 opholdstilladelse, jf. bekendtgørelsens § 8, stk. 2.  

 Afdragene skal dog være af en sådan størrelse, at den  

 samlede gæld faktisk nedbringes, jf. bekendtgørelsens § 8,  

 stk. 1, nr. 3.
8.3.4. Ekstraordinært afdrag på mindst 10 % af den samlede  

 forfaldne gæld Har udlændingen indbetalt et ekstraordinært  

 afdrag på mindst 10 % af den samlede forfaldne gæld på  

 tidspunktet for indbetalingen, nedsættes den efter  

 bekendtgørelsens § 8, stk. 1, nr. 2, krævede periode  

 for betalingsordningens overholdelse på i alt 18 måneder, jf.  

 herved afsnit 8.3.2., til i alt mindst 9 måneder, jf.  

 bekendtgørelsens § 8, stk. 3.
 Det kræves i så fald ikke, at  

 betalingsordningen har været overholdt i 9 måneder i træk.  

 Det er således også tilstrækkeligt, hvis betalingsordningen  

 har været overholdt i flere mindre perioder på i alt mindst 9  

 måneder.
 Det ekstraordinære afdrag kan både bestå  

 i udlændingens frivillige indbetaling af et ekstra afdrag på  

 mindst 10 % af den samlede forfaldne gæld og i modregning af et  

 beløb svarende til mindst 10 % af den samlede forfaldne gæld i  

 f.eks. udlændingens overskydende skat.
Det ekstraordinære afdrag skal udgøre mindst  

 10 % af den samlede forfaldne gæld på tidspunktet for  

 indbetalingen af afdraget.
De afdrag på gælden, som  

 udlændingen har betalt forud for dette tidspunkt, skal således  

 ikke medregnes ved opgørelsen af den samlede forfaldne gæld.
 Har udlændingen flere forskellige typer af forfalden  

 gæld som nævnt i bekendtgørelsens § 7, stk. 1, i  

 kommunen, kan det ekstraordinære afdrag anvendes til at nedbringe  

 én eller flere af gældsposterne.
Har udlændingen forfalden gæld til flere  

 kommuner, skal det ekstraordinære afdrag udgøre 10 % af den  

 samlede forfaldne gæld.
Den krævede periode for  

 betalingsordningens overholdelse vil herefter blive nedsat til i alt mindst 9  

 måneder for så vidt angår udlændingens gæld til  

 såvel den kommune, hvortil det ekstraordinære afdrag er  

 indbetalt, som de andre kommuner.
8.4. Særlige grunde til meddelelse af tidsubegrænset  

 opholdstilladelse, selvom forfalden gæld ikke afvikles Uanset at udlændingen har forfalden gæld til  

 offentlige myndigheder som anført i bekendtgørelsens § 7,  

 stk. 1, og gælden ikke afvikles under de i bekendtgørelsens  

 § 8 fastsatte betingelser, kan den pågældende meddeles  

 tidsubegrænset opholdstilladelse, hvis særlige grunde taler  

 derfor.
 Har en kommune eftergivet udlændingens gæld  

 til den pågældende kommune, vil der ikke blive  

 spørgsmål om, hvorvidt betingelserne for at gøre  

 undtagelse fra udlændingelovens § 11, stk. 5, nr. 3, er  

 opfyldt, idet udlændingen i så fald ikke har forfalden gæld  

 til den pågældende kommune.
8.4.1. Særlige grunde hos udlændingen selv eller dennes  

 nærmeste familie, som ikke kan lægges udlændingen til  

 last Udlændingen kan meddeles tidsubegrænset  

 opholdstilladelse, hvis den manglende afvikling af den forfaldne gæld  

 skyldes særlige grunde hos udlændingen selv eller dennes  

 nærmeste familie, som ikke kan lægges udlændingen til last,  

 herunder fysisk eller psykisk handicap, tortur- eller voldsoplevelse eller  

 stærkt traume, sygdom, graviditet, barsel, uforskyldt  

 arbejdsløshed eller påbegyndt fuldtidsuddannelse, jf.  

 bekendtgørelsens § 9, nr. 1.
Er alvorlig fysisk eller psykisk sygdom f.eks. den direkte  

 årsag til, at udlændingen ikke har indgået aftale om en  

 betalingsordning eller ikke overholder en aftalt eller fastsat  

 betalingsordning, er dette ikke til hinder for meddelelse af  

 tidsubegrænset opholdstilladelse.
Det kan f.eks. være  

 tilfældet, hvis sygdommen har påført udlændingen  

 udgifter til medicin, behandling, hjælpemidler m.v. af en sådan  

 størrelsesorden, at udlændingen åbenbart ikke har haft  

 mulighed for at indgå aftale om en betalingsordning eller overholde en  

 aftalt eller fastsat betalingsordning.
Særlige grunde kan endvidere efter  

 omstændighederne foreligge, hvis udlændingen uforskyldt er blevet  

 arbejdsløs.
Det vil normalt være en forudsætning, at  

 nedgangen i indtægt som følge af den uforskyldte  

 arbejdsløshed er den direkte årsag til, at udlændingen  

 ikke har indgået aftale om en betalingsordning eller ikke overholder en  

 aftalt eller fastsat betalingsordning.
Særlige grunde kan endvidere foreligge, hvis  

 udlændingen har påbegyndt en fuldtidsuddannelse.
Der skal  

 være tale om en videregående uddannelse, der er omfattet af den  

 koordinerede tilmelding, eller en anden videregående uddannelse, der  

 kan sidestilles hermed, eller om en gymnasie-, hf-, hhx- eller  

 htx-uddannelse.
Det må ligeledes kræves, at udlændingen er  

 studieaktiv.
Medmindre helt særlige undskyldelige omstændigheder  

 foreligger, vil det ikke kunne lægges til grund, at udlændingen  

 er studieaktiv, hvis den pågældende er mere end et år bagud  

 i sine studier i forhold til den normerede studietid.
Det må endvidere  

 kræves, at deltagelsen i uddannelsen er den direkte årsag til, at  

 udlændingen ikke har indgået aftale om en betalingsordning eller  

 ikke overholder en aftalt eller fastsat betalingsordning.
 Det bemærkes, at også voldsoplevelser eller  

 stærke traumer, der er indtruffet under opholdet i Danmark, kan  

 være en særlig grund til at meddele tidsubegrænset  

 opholdstilladelse, selvom udlændingens forfaldne gæld ikke er  

 under afvikling.
Det bemærkes endvidere, at ikke alene særlige  

 grunde hos udlændingen selv, men også særlige grunde hos  

 udlændingens nærmeste familie kan medføre, at der meddeles  

 tidsubegrænset opholdstilladelse, selvom udlændingens forfaldne  

 gæld ikke er under afvikling.
Ved nærmeste familie forstås  

 udlændingens ægtefælle/faste samlever, mindreårige  

 børn og eventuelle andre nære familiemedlemmer i  

 udlændingens husstand.
 Opregningen af særlige grunde i  

 bekendtgørelsen § 9, nr. 1, er ikke udtømmende, idet  

 også andre særlige grunde hos udlændingen selv eller dennes  

 nærmeste familie, som ikke kan lægges udlændingen til last,  

 efter en konkret vurdering kan medføre, at manglende afvikling af  

 udlændingens forfaldne gæld ikke er til hinder for meddelelse af  

 tidsubegrænset opholdstilladelse.
 Selvforskyldt arbejdsløshed udgør ikke en  

 særlig grund, der kan berettige en fravigelse af betingelserne.  

 Tilsvarende gælder for manglende anvisning af børnepasning.
 Har udlændingen forfalden gæld til flere  

 kommuner, og foreligger der alene for en del af den samlede forfaldne  

 gæld særlige grunde til, at udlændingen ikke har  

 indgået aftale om en betalingsordning eller ikke overholder en aftalt  

 eller fastsat betalingsordning, må der foretages en  

 skønsmæssig vurdering af, hvorvidt de pågældende  

 gældsposters omfang og de særlige grundes karakter  

 indebærer, at den manglende afvikling af gælden ikke er til  

 hinder for meddelelse af tidsubegrænset opholdstilladelse.
8.4.2. Manglende afvikling er i øvrigt sket med rimelig  

 grund Det er endelig efter en konkret vurdering ikke til hinder  

 for meddelelse af tidsubegrænset opholdstilladelse, hvis den manglende  

 afvikling af den forfaldne gæld i øvrigt er sket med rimelig  

 grund, jf. bekendtgørelsen § 9, nr. 2.
 Der skal i givet fald være tale om personlige eller  

 familiemæssige forhold, der medfører, at det er åbenbart  

 urimeligt at meddele udlændingen afslag på tidsubegrænset  

 opholdstilladelse.
 Det vil f.eks. kunne være tilfældet, hvis  

 udlændingen som selvstændigt erhvervsdrivende uforskyldt er  

 gået konkurs eller i betalingsstandsning, eller hvis udlændingen  

 uforskyldt har været udsat for en større materiel skade på  

 den pågældendes bolig, der bevirker, at det ikke er muligt at  

 overholde en betalingsordning.
 Det vil endvidere være tilfældet, hvis  

 udlændingen har fået henstand med afviklingen af sin  

 gæld.
9. Behandlingen af sager om meddelelse af tidsubegrænset  

 opholdstilladelse Afgørelse om meddelelse af tidsubegrænset  

 opholdstilladelse træffes af Udlændingestyrelsen med klageadgang  

 til indenrigsministeren, jf. udlændingelovens § 46, stk. 1 og  

 2.
 Til brug for Udlændingestyrelsens afgørelse  

 indhenter Udlændingestyrelsen med udlændingens samtykke en  

 række oplysninger og udtalelser om, hvorvidt udlændingen opfylder  

 betingelserne i udlændingelovens § 11, stk. 5 og 6, for  

 meddelelse af tidsubegrænset opholdstilladelse.
 De udtalelser, som kommunalbestyrelsen skal afgive i  

 medfør af integrationslovens § 52, er beskrevet i afsnit 9.1. og  

 9.4.
9.1. Udtalelse fra kommunalbestyrelsen om, hvorvidt udlændingen  

 har gennemført et tilbudt introduktionsprogram efter integrationsloven  

 eller et andet tilbudt forløb, der kan sidestilles hermed Det følger af integrationslovens § 52, 1. led,  

 at kommunalbestyrelsen til brug for Udlændingestyrelsens  

 afgørelse om meddelelse af tidsubegrænset opholdstilladelse  

 afgiver en udtalelse på anmodning fra Udlændingestyrelsen om,  

 hvorvidt udlændingen har gennemført et tilbudt  

 introduktionsprogram efter integrationsloven eller, hvis dette ikke er  

 tilfældet, et andet tilbudt forløb, der kan sidestilles hermed.  

 Bestemmelsen er optrykt som bilag til vejledningen.
 Til brug for afgørelsen om meddelelse af  

 tidsubegrænset opholdstilladelse indhenter Udlændingestyrelsen  

 med udlændingens samtykke en udtalelse fra kommunalbestyrelsen om,  

 hvorvidt udlændingen har gennemført et tilbudt  

 introduktionsprogram efter integrationsloven eller et andet tilbudt  

 forløb, der kan sidestilles hermed, efter reglerne i  

 bekendtgørelsens § 1, jf. bekendtgørelsens § 10,  

 stk. 1.
 Kommunalbestyrelsens udtalelse efter  

 bekendtgørelsens § 10 afgives uafhængigt af  

 kommunalbestyrelsens udtalelse efter bekendtgørelsens § 13, jf.  

 herved afsnit 9.4.
9.1.1. Indholdet af kommunalbestyrelsens udtalelse Kommunalbestyrelsens udtalelse skal indeholde oplysninger  

 om, hvorvidt udlændingen har gennemført et tilbudt  

 introduktionsprogram eller et andet tilbudt forløb, der kan  

 sidestilles hermed, efter reglerne i bekendtgørelsens § 1. Der er  

 redegjort nærmere for, hvornår udlændingen anses for at  

 have gennemført et tilbudt introduktionsprogram eller et andet tilbudt  

 forløb, der kan sidestilles hermed, i afsnit 6.
Kommunalbestyrelsens udtalelse skal indeholde oplysninger  

 om, i hvilket omfang udlændingen er blevet tilbudt et  

 introduktionsprogram efter integrationsloven.
Udtalelsen skal således  

 indeholde oplysninger om, i hvilket omfang udlændingen er blevet  

 tilbudt et kursus i samfundsforståelse, danskundervisning og/eller  

 aktivering.
Er udlændingen ikke blevet tilbudt et  

 introduktionsprogram   eller et eller flere af elementerne i programmet  

 skal udtalelsen indeholde oplysninger om, hvorvidt udlændingen er  

 blevet tilbudt et andet forløb, der kan sidestilles med  

 introduktionsprogrammet.
Dette gælder også, hvis  

 udlændingen er blevet tilbudt et andet forløb, der kan  

 sidestilles med introduktionsprogrammet, fordi den pågældende  

 ikke har gennemført et tidligere tilbudt introduktionsprogram.
Kommunalbestyrelsens udtalelse skal endvidere indeholde  

 oplysninger om, hvorvidt udlændingen har været berettiget til  

 introduktionsydelse efter integrationsloven.
Har udlændingen alene  

 været berettiget hertil i en del af introduktionsperioden, skal  

 kommunalbestyrelsens udtalelse indeholde oplysninger om, i hvilken periode  

 udlændingen har været berettiget til introduktionsydelse, og i  

 hvilken periode udlændingen ikke har været berettiget til  

 introduktionsydelse.
 Har udlændingen været berettiget til  

 introduktionsydelse, skal kommunalbestyrelsens udtalelse indeholde  

 oplysninger om, hvorvidt kommunalbestyrelsen under udlændingens  

 introduktionsperiode har truffet bestemmelse om, at introduktionsydelsen  

 nedsættes eller ophører efter integrationslovens §§ 30  

 eller 31. Er dette tilfældet, skal udtalelsen indeholde oplysninger om,  

 i hvor lang en periode introduktionsydelsen har været nedsat eller  

 ophørt.
 Er udlændingen som led i introduktionsprogrammet  

 tilbudt danskundervisning, skal udtalelsen indeholde oplysninger om, hvorvidt  

 udlændingen efter de i medfør af integrationslovens § 21,  

 stk. 3, nævnte forskrifter har fået udstedt et bevis for  

 aktiv deltagelse i danskundervisningen.
 Er udlændingen tilbudt et andet forløb, der  

 kan sidestilles med introduktionsprogrammet, skal kommunalbestyrelsens  

 udtalelse indeholde oplysninger om, hvorvidt udlændingen er udeblevet  

 fra mere end 15 % af det tilbudte forløb.
Er udlændingen flyttet til en anden kommune under  

 introduktionsperioden, skal kommunalbestyrelsens udtalelse endvidere  

 indeholde oplysninger om, hvorvidt flytningen er godkendt af  

 kommunalbestyrelsen.
Er dette ikke tilfældet, skal udtalelsen indeholde  

 oplysninger om, hvorvidt udlændingens introduktionsydelse er nedsat  

 eller ophørt efter integrationslovens § 32.
Kommunalbestyrelsens udtalelse skal alene vedrøre  

 udlændingens gennemførelse   eller manglende  

 gennemførelse   af et tilbudt introduktionsprogram eller et andet  

 tilbudt forløb, der kan sidestilles hermed, i den  

 pågældende kommune.
Kommunalbestyrelsen skal ikke udtale sig om  

 udlændingens gennemførelse   eller manglende  

 gennemførelse   af tilbudte dele af introduktionsprogrammet eller  

 andre tilbudte forløb, der kan sidestilles hermed, i andre  

 kommuner.
 Kommunalbestyrelsen skal ikke udtale sig om, hvorvidt  

 manglende gennemførelse af et tilbudt introduktionsprogram eller et  

 andet tilbudt forløb, der kan sidestilles hermed, skyldes  

 særlige grunde hos udlændingen selv eller dennes nærmeste  

 familie eller i øvrigt er sket med rimelig grund.
 Kommunalbestyrelsens udtalelse afgives på grundlag  

 af de i kommunen allerede foreliggende oplysninger, jf.  

 bekendtgørelsens § 10, stk. 3.
 Kommunalbestyrelsens udtalelse skal endelig indeholde en  

 vejledning til udlændingen om muligheden for at indbringe udtalelsen  

 for det sociale nævn, jf. herved afsnit 9.10. Vejledning skal ske i det  

 omfang, det følger af forvaltningslovens § 25.
9.1.2. Hvilke kommunalbestyrelser anmodes om en udtalelse ? Som udgangspunkt er det alene kommunalbestyrelsen i den  

 kommune, hvor udlændingen har bopæl eller ophold på  

 tidspunktet for Udlændingestyrelsens indhentelse af udtalelsen, der  

 anmodes om en udtalelse om, hvorvidt udlændingen har gennemført  

 et tilbudt introduktionsprogram efter integrationsloven eller et andet  

 tilbudt forløb, der kan sidestilles hermed, jf.  

 bekendtgørelsens § 10, stk. 1.
 Har udlændingen imidlertid tidligere haft  

 bopæl eller ophold i en eller flere andre kommuner end den kommune,  

 hvor udlændingen har bopæl eller ophold på tidspunktet for  

 Udlændingestyrelsens indhentelse af udtalelsen, indhenter  

 Udlændingestyrelsen med udlændingens samtykke tillige en  

 udtalelse fra kommunalbestyrelsen i den eller de pågældende  

 kommuner, jf. bekendtgørelsens § 10, stk. 2.
9.2. Fuldstændig udskrift vedrørende udlændingen fra  

 Det Centrale Kriminalregister Til brug for afgørelsen om meddelelse af  

 tidsubegrænset opholdstilladelse indhenter Udlændingestyrelsen  

 med udlændingens samtykke en fuldstændig udskrift  

 vedrørende udlændingen fra Det Centrale Kriminalregister, jf.  

 bekendtgørelsens § 11, stk. 1.
 Udtalelsen indhentes med henblik på, at  

 Udlændingestyrelsen kan få oplyst, om udlændingen under sit  

 ophold her i landet er idømt en betinget eller ubetinget frihedsstraf  

 eller anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne karakter, og i givet fald, om dommen  

 (eller dommene) indebærer en karenstid for meddelelse af  

 tidsubegrænset opholdstilladelse, der overskrider tidspunktet for  

 Udlændingestyrelsens afgørelse om, hvorvidt udlændingen  

 skal meddeles tidsubegrænset opholdstilladelse, jf.  

 bekendtgørelsens § 3. De nærmere regler for beregningen af  

 karenstider findes i bekendtgørelsens §§ 4 og 5, jf. herved  

 afsnit 7.2. og 7.3.
9.3. Oplysninger fra Det Centrale Fordringsregister om, hvorvidt  

 udlændingen har forfalden gæld til offentlige myndigheder Til brug for afgørelsen om meddelelse af  

 tidsubegrænset opholdstilladelse indhenter Udlændingestyrelsen  

 med udlændingens samtykke oplysninger fra Det Centrale  

 Fordringsregister (CFR) om, hvorvidt udlændingen har forfalden  

 gæld til offentlige myndigheder, der samlet overstiger 50.000 kr., jf.  

 bekendtgørelsens § 12.
 Fremgår det af oplysningerne fra Det Centrale  

 Fordringsregister, at udlændingen ikke har forfalden gæld til  

 offentlige myndigheder, der samlet overstiger 50.000 kr., lægger  

 Udlændingestyrelsen dette til grund ved afgørelsen om meddelelse  

 af tidsubegrænset opholdstilladelse, jf. herved afsnit 9.6.
 Fremgår det af oplysningerne fra Det Centrale  

 Fordringsregister, at udlændingen har forfalden gæld til  

 offentlige myndigheder, der samlet overstiger 50.000 kr., og at  

 udlændingen har hele eller en del af denne gæld i en eller flere  

 kommuner, indhenter Udlændingestyrelsen med udlændingens samtykke  

 en udtalelse herom fra kommunalbestyrelsen i den eller de  

 pågældende kommuner, jf. afsnit 9.4.
 Fremgår det af oplysningerne, at udlændingen  

 har forfalden gæld til offentlige myndigheder, der samlet overstiger  

 50.000 kr., og at hele eller en del af denne gæld vedrører  

 skatter og afgifter, indhenter Udlændingestyrelsen med  

 udlændingens samtykke en udtalelse herom fra Told- og Skattestyrelsen,  

 jf. afsnit 9.5.
9.4. Udtalelse fra kommunalbestyrelsen om, hvorvidt udlændingen  

 har forfalden gæld som nævnt i bekendtgørelsens § 7,  

 stk. 1, i kommunen Det følger af integrationslovens § 52, 2. led,  

 at kommunalbestyrelsen til brug for Udlændingestyrelsens  

 afgørelse om meddelelse af tidsubegrænset opholdstilladelse  

 afgiver en udtalelse på anmodning fra Udlændingestyrelsen om,  

 hvorvidt udlændingen har forfalden gæld på over 50.000 kr.  

 til det offentlige og i givet fald har indgået en aftale om afvikling  

 af gælden og overholder en sådan aftale.
Bestemmelsen er optrykt  

 som bilag til vejledningen.
 Til brug for afgørelsen om meddelelse af  

 tidsubegrænset opholdstilladelse indhenter Udlændingestyrelsen  

 med udlændingens samtykke en sådan udtalelse fra  

 kommunalbestyrelsen, jf. bekendtgørelsens § 13, stk. 1.
 Udtalelsen indhentes dog kun, hvis det fremgår af de  

 indhentede oplysninger fra Det Centrale Fordringsregister, jf. afsnit 9.3.,  

 at udlændingen har forfalden gæld til offentlige myndigheder, der  

 samlet overstiger 50.000 kr., og at udlændingen har hele eller en del  

 af denne gæld i den pågældende kommune.
 Kommunalbestyrelsens udtalelse efter  

 bekendtgørelsens § 13 afgives uafhængigt af  

 kommunalbestyrelsens udtalelse efter bekendtgørelsens § 10, jf.  

 herved afsnit 9.1.
9.4.1. Indholdet af kommunalbestyrelsens udtalelse Kommunalbestyrelsens udtalelse om, hvorvidt  

 udlændingen har forfalden gæld som nævnt i  

 bekendtgørelsens § 7, stk. 1, jf. herved afsnit 8.1., i  

 kommunen, skal indeholde oplysninger om, hvorvidt udlændingens  

 forfaldne gæld i den pågældende kommune er omfattet af  

 bekendtgørelsens § 7, stk. 1.
Er dette tilfældet, skal kommunalbestyrelsens  

 udtalelse indeholde oplysninger om beløbsstørrelsen på  

 den forfaldne gæld på tidspunktet for udtalelsen, jf.  

 bekendtgørelsens § 13, stk. 1, nr. 1. Oplysningerne skal  

 vedrøre beløbsstørrelsen på udlændingens  

 samlede forfaldne gæld som anført i bekendtgørelsens  

 § 7, stk. 1, i kommunen.
Oplysningerne skal vedrøre  

 beløbsstørrelsen på udlændingens resterende  

 forfaldne gæld på tidspunktet for udtalelsens afgivelse.
De  

 afdrag på gælden, som udlændingen har betalt forud for  

 dette tidspunkt, skal således ikke medregnes ved opgørelsen af  

 gælden.
 Kommunalbestyrelsens udtalelse skal endvidere indeholde  

 oplysninger om, hvorvidt der er aftalt eller fastsat en betalingsordning i  

 form af en afdragsordning eller lønindeholdelse, jf.  

 bekendtgørelsens § 13, stk. 1, nr. 2.
Er dette tilfældet, skal kommunalbestyrelsens  

 udtalelse indeholde oplysninger om beløbsstørrelsen på  

 afdragene, jf. bekendtgørelsens § 13, stk. 1, nr. 2, litra  

 a, og om, hvorvidt betalingsordningen har været overholdt i en eller  

 flere perioder på i alt mindst 18 måneder, jf.  

 bekendtgørelsens § 13, stk. 1, nr. 2, litra b.  

 Kommunalbestyrelsens udtalelse skal endvidere indeholde oplysninger om,  

 hvorvidt den forfaldne gæld nedbringes, jf. bekendtgørelsens  

 § 13, stk. 1, nr. 2, litra c.
Det bemærkes i den forbindelse,  

 at det som anført i afsnit 8.3.3. ikke er tilstrækkeligt, hvis  

 afdragene er af en sådan beløbsstørrelse, at alene  

 renterne på gælden afdrages.
 Kommunalbestyrelsens udtalelse skal endvidere indeholde  

 oplysninger om, hvorvidt udlændingen har indbetalt et  

 ekstraordinært afdrag på mindst 10 % af den samlede forfaldne  

 gæld på tidspunktet for indbetalingen, jf.  

 bekendtgørelsens § 13, stk. 1, nr. 2, litra d, 1. led.
Det ekstraordinære afdrag, der skal oplyses om i  

 kommunalbestyrelsens udtalelse, skal udgøre mindst 10 % af  

 udlændingens samlede forfaldne gæld som anført i  

 bekendtgørelsens § 7, stk. 1, i den pågældende  

 kommune.
Det ekstraordinære afdrag skal endvidere udgøre mindst  

 10 % af den samlede forfaldne gæld på tidspunktet for  

 indbetalingen af afdraget.
De afdrag på gælden, som  

 udlændingen har betalt forud for dette tidspunkt, skal således  

 ikke medregnes ved opgørelsen af den samlede forfaldne gæld.
 Har udlændingen indbetalt et sådant  

 ekstraordinært afdrag, skal kommunalbestyrelsens udtalelse endelig  

 indeholde oplysninger om, hvorvidt betalingsordningen har været  

 overholdt i en eller flere perioder på i alt mindst 9 måneder,  

 jf. bekendtgørelsens § 13, stk. 1, nr. 2, litra d, 2.  

 led.
Har udlændingen forfalden gæld som nævnt  

 i bekendtgørelsens § 7, stk. 1, i flere kommuner, må  

 Udlændingestyrelsen herefter vurdere på grundlag af de indhentede  

 udtalelser fra kommunerne, om det ekstraordinære afdrag udgør  

 mindst 10 % af udlændingens samlede forfaldne gæld til de  

 pågældende kommuner.
Er dette tilfældet, må  

 Udlændingestyrelsen om nødvendigt indhente yderligere  

 oplysninger om, hvorvidt betalingsordningerne i de pågældende  

 kommuner har været overholdt i en eller flere perioder på i alt  

 mindst 9 måneder, jf. herved afsnit 9.7.
 Kommunalbestyrelsens udtalelse skal alene vedrøre  

 udlændingens forfaldne gæld i den pågældende kommune.  

 Kommunalbestyrelsen skal ikke udtale sig om udlændingens eventuelle  

 forfaldne gæld i andre kommuner.
 Kommunalbestyrelsen skal ikke udtale sig om, hvorvidt  

 manglende afvikling af den forfaldne gæld skyldes særlige grunde  

 hos udlændingen selv eller dennes nærmeste familie eller i  

 øvrigt er sket med rimelig grund.
 Kommunalbestyrelsens udtalelse afgives på grundlag  

 af de i kommunen allerede foreliggende oplysninger, jf.  

 bekendtgørelsens § 13, stk. 2.
Viser det sig, at udlændingen på tidspunktet  

 for kommunalbestyrelsens afgivelse af udtalelse ikke har   eller ikke  

 længere har   forfalden gæld som nævnt i  

 bekendtgørelsens § 7, stk. 1, i kommunen, skal  

 kommunalbestyrelsens udtalelse alene oplyse, at dette ikke er  

 tilfældet.
Udtalelsen skal ikke indeholde oplysninger om andre typer af  

 forfalden gæld i kommunen, som udlændingen eventuelt måtte  

 have.
 Kommunalbestyrelsens udtalelse skal endelig indeholde en  

 vejledning til udlændingen om muligheden for at indbringe udtalelsen  

 for det sociale nævn, jf. herved afsnit 9.10. Vejledning skal ske i det  

 omfang, det følger af forvaltningslovens § 25.
9.4.2. Hvilke kommunalbestyrelser anmodes om en udtalelse ? Udlændingestyrelsens anmodning om en udtalelse om,  

 hvorvidt udlændingen har forfalden gæld som nævnt i  

 bekendtgørelsens § 7, stk. 1, rettes til kommunalbestyrelsen  

 i de kommuner, hvortil udlændingen ifølge de indhentede  

 oplysninger fra Det Centrale Fordringsregister, jf. afsnit 9.3., har  

 forfalden gæld.
Dette gælder, uanset om udlændingens  

 forfaldne gæld i den pågældende kommune udgør mindre  

 end 50.000 kr.
9.5. Udtalelse fra Told- og Skattestyrelsen, hvis udlændingen har  

 forfalden gæld vedrørende skatter og afgifter Fremgår det af de indhentede oplysninger fra Det  

 Centrale Fordringsregister, jf. herved afsnit 9.3., at udlændingen har  

 forfalden gæld til offentlige myndigheder, der samlet overstiger 50.000  

 kr., og at hele eller en del af denne gæld vedrører skatter og  

 afgifter, jf. bekendtgørelsens § 7, stk. 1, nr. 1, indhenter  

 Udlændingestyrelsen med udlændingens samtykke en udtalelse herom  

 fra Told- og Skattestyrelsen, jf. bekendtgørelsens § 14,  

 stk. 1.
 Udtalelsen skal indeholde de samme oplysninger som  

 kommunalbestyrelsens udtalelse om, hvorvidt udlændingen har forfalden  

 gæld som nævnt i bekendtgørelsens § 7, stk. 1, i  

 den pågældende kommune, og skal afgives i overensstemmelse med  

 reglerne herom i bekendtgørelsens § 13, stk. 1, jf. herved  

 afsnit 9.4.
 Told- og Skattestyrelsens udtalelse afgives på  

 grundlag af de i Told- og Skattestyrelsen allerede foreliggende oplysninger,  

 jf. bekendtgørelsens § 14, stk. 2.
9.6. Er Udlændingestyrelsen bundet af de indhentede udtalelser og  

 udskrifter ? Udlændingestyrelsen lægger efter  

 partshøring af udlændingen de indhentede udtalelser og  

 udskrifter til grund ved afgørelsen om meddelelse af  

 tidsubegrænset opholdstilladelse, jf. bekendtgørelsens  

 § 15, stk. 1, 1. pkt.
Partshøring vil ske i det omfang,  

 dette følger af forvaltningslovens § 19, eller hvor der i  

 øvrigt må antages at foreligge en pligt hertil.
 Udlændingestyrelsen kan dog undlade at lægge  

 en indhentet udtalelse eller udskrift til grund, hvis grundlaget for  

 udtalelsen eller udskriften er eller senere viser sig at være urigtigt,  

 eller hvis udtalelsen eller udskriften ikke er afgivet i overensstemmelse med  

 reglerne herom i bekendtgørelsens kapitel 4, jf.  

 bekendtgørelsens § 15, stk. 1, 2. pkt.
 Kommunalbestyrelsens udtalelser er ikke afgivet i  

 overensstemmelse med reglerne herom, hvis udtalelserne ikke indeholder de  

 oplysninger, som udtalelserne skal indeholde efter reglerne i  

 bekendtgørelsens §§ 10 og 13. Tilsvarende gælder, hvis  

 kommunalbestyrelsens udtalelse efter bekendtgørelsens § 10 ikke  

 indeholder en klar indstilling om, hvorvidt den pågældende  

 udlænding har gennemført et tilbudt introduktionsprogram efter  

 integrationsloven eller, hvis dette ikke er tilfældet, et andet tilbudt  

 forløb.
Såvel i de nævnte tilfælde som i andre  

 tilfælde kan Udlændingestyrelsen med udlændingens samtykke  

 indhente en ny udtalelse eller udskrift, hvis dette anses for  

 påkrævet til brug for afgørelsen om meddelelse af  

 tidsubegrænset opholdstilladelse, jf. bekendtgørelsens  

 § 15, stk. 1, 3. pkt.
Anser Udlændingestyrelsen det ikke for  

 påkrævet at indhente en ny udtalelse eller udskrift, kan  

 Udlændingestyrelsen som ovenfor nævnt undlade at lægge den  

 allerede indhentede udtalelse eller udskrift til grund ved afgørelsen  

 om meddelelse af tidsubegrænset opholdstilladelse.
 Fremgår det af oplysningerne fra Det Centrale  

 Fordringsregister, at udlændingen ikke har forfalden gæld til  

 offentlige myndigheder, der samlet overstiger 50.000 kr., lægger  

 Udlændingestyrelsen dette til grund ved afgørelsen om meddelelse  

 af tidsubegrænset opholdstilladelse.
9.7. Grundlaget for Udlændingestyrelsens afgørelse De indhentede udtalelser og udskrifter, jf. herved afsnit  

 9.1.- 9.5., indgår i grundlaget for Udlændingestyrelsens  

 afgørelse om meddelelse af tidsubegrænset opholdstilladelse, jf.  

 dog afsnit 9.6.
 De indhentede udtalelser og udskrifter sendes om  

 fornødent i partshøring hos udlændingen, der herved  

 får lejlighed til at fremkomme med sine bemærkninger til  

 udtalelserne og udskrifterne.
 Partshøring er ufornøden, hvis  

 Udlændingestyrelsen beslutter at meddele tidsubegrænset  

 opholdstilladelse til udlændingen.
Går en udtalelse fra kommunalbestyrelsen efter  

 bekendtgørelsens §§ 10 eller 13 udlændingen imod, sendes  

 udtalelsen altid til udtalelse hos udlændingen.
Dette gælder,  

 uanset om udtalelsen er af væsentlig betydning for sagens  

 afgørelse.
 Udlændingens bemærkninger til de indhentede  

 udtalelser og udskrifter indgår i grundlaget for  

 Udlændingestyrelsens afgørelse om meddelelse af  

 tidsubegrænset opholdstilladelse.
 Udlændingestyrelsen oplyser i øvrigt sagen og  

 kan i den forbindelse med udlændingens samtykke indhente yderligere  

 oplysninger, hvis dette anses for påkrævet til brug for  

 afgørelsen om meddelelse af tidsubegrænset opholdstilladelse,  

 jf. bekendtgørelsens § 15, stk. 2.
 Udlændingestyrelsen kan i den forbindelse både  

 indhente supplerende oplysninger fra kommunalbestyrelsen, Det Centrale  

 Kriminalregister, Det Centrale Fordringsregister eller Told- og  

 Skattestyrelsen og yderligere oplysninger fra andre myndigheder eller andre  

 personer end udlændingen selv.
 De indhentede oplysninger indgår i grundlaget for  

 Udlændingestyrelsens afgørelse om meddelelse af  

 tidsubegrænset opholdstilladelse.
 De indhentede oplysninger sendes om fornødent i  

 partshøring hos udlændingen, der herved får lejlighed til  

 at fremkomme med sine bemærkninger til oplysningerne.  

 Udlændingens bemærkninger indgår ligeledes i grundlaget for  

 Udlændingestyrelsens afgørelse om meddelelse af  

 tidsubegrænset opholdstilladelse.
 Udlændingestyrelsen kan endelig indhente yderligere  

 oplysninger fra udlændingen selv, jf. herved afsnit 9.9.
 Udlændingestyrelsen foretager herefter   på  

 grundlag af de indhentede udtalelser og udskrifter og eventuelt yderligere  

 indhentede oplysninger samt udlændingens bemærkninger hertil   en  

 samlet vurdering af, hvorvidt udlændingen opfylder betingelser for at  

 blive meddelt tidsubegrænset opholdstilladelse.
9.7.1. Betingelsen om, at udlændingen skal have gennemført  

 et tilbudt introduktionsprogram eller et andet tilbudt forløb, der kan  

 sidestilles hermed For så vidt angår betingelsen om, at  

 udlændingen, medmindre særlige grunde taler derimod, skal have  

 gennemført et tilbudt introduktionsprogram eller et andet tilbudt  

 forløb, lægger Udlændingestyrelsen som udgangspunkt  

 kommunalbestyrelsens eller kommunalbestyrelsernes udtalelse herom til grund  

 ved afgørelsen om meddelelse af tidsubegrænset  

 opholdstilladelse, jf. dog afsnit 9.6.
 Har udlændingen været tilbudt et  

 introduktionsprogram eller andre forløb, der kan sidestilles hermed, i  

 flere kommuner, og har flere kommunalbestyrelser på den baggrund  

 afgivet udtalelse herom til Udlændingestyrelsen, foretager  

 Udlændingestyrelsen en samlet skønsmæssig vurdering af,  

 hvorvidt udlændingen   hvis denne ikke har gennemført det  

 tilbudte introduktionsprogram eller et andet tilbudt forløb i en eller  

 flere af kommunerne   samlet set må anses for at have gennemført  

 det tilbudte program og/eller de tilbudte forløb.
 Har udlændingen ikke gennemført et tilbudt  

 introduktionsprogram eller et andet tilbudt forløb, der kan  

 sidestilles hermed, kan Udlændingestyrelsen anmode den  

 pågældende udlænding om at begrunde den manglende  

 gennemførelse, såfremt udlændingen ikke har gjort dette i  

 forbindelse med, at Udlændingestyrelsen har sendt kommunalbestyrelsens  

 udtalelse til udtalelse hos udlændingen, eller om at uddybe de  

 bemærkninger, som udlændingen har afgivet i forbindelse  

 hermed.
 Udlændingestyrelsen vurderer herefter, om der  

 foreligger særlige grunde til, at den manglende gennemførelse  

 ikke er til hinder for meddelelse af tidsubegrænset opholdstilladelse.  

 Der henvises herved til bekendtgørelsens § 2 og afsnit 6.5.
 9.7.2. Betingelsen om, at udlændingen ikke må være  

 idømt betinget eller ubetinget frihedsstraf m.v.
 For så vidt angår betingelsen om, at  

 udlændingen, medmindre særlige grunde taler derimod, ikke  

 må være idømt betinget eller ubetinget frihedsstraf eller  

 anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne karakter, beregner  

 Udlændingestyrelsen på grundlag af den indhentede udskrift fra  

 Det Centrale Kriminalregister, jf. afsnit 9.2., karenstiden for meddelelse af  

 tidsubegrænset opholdstilladelse til den pågældende  

 udlænding, hvis denne har en eller flere domme som nævnt i  

 bekendtgørelsens § 4, jf. herved afsnit 7.2. og 7.3.
 Anser Udlændingestyrelsen det for  

 påkrævet til brug for afgørelsen om meddelelse af  

 tidsubegrænset opholdstilladelse, indhenter Udlændingestyrelsen  

 med udlændingens samtykke yderligere oplysninger vedrørende  

 udlændingens strafferetlige forhold fra anklagemyndigheden.
Fremgår det således af den indhentede udskrift  

 fra Det Centrale Kriminalregister, at udlændingen er idømt en  

 strafferetlig retsfølge, der indebærer eller giver mulighed for  

 frihedsberøvelse, undersøger Udlændingestyrelsen, om den  

 strafferetlige retsfølge er idømt for en lovovertrædelse,  

 der ellers ville have medført en betinget eller ubetinget  

 frihedsstraf.
Udlændingestyrelsen indhenter i den forbindelse med  

 udlændingens samtykke oplysninger herom fra anklagemyndigheden, hvis  

 dette anses for påkrævet.
Er den endelige dom afsagt af en byret, indhentes de  

 yderligere oplysninger fra den pågældende politimester.
Er den  

 endelige dom afsagt af en af landsretterne, indhentes de yderligere  

 oplysninger fra det pågældende statsadvokatur.
Oplysningerne  

 indhentes fra den politimester eller den statsadvokatur, der har fungeret som  

 anklager i den pågældende sag.
Er den endelige dom afsagt af  

 Højesteret, indhentes de yderligere oplysninger fra Rigsadvokaten.
 Udlændingestyrelsen kan med udlændingens  

 samtykke endvidere indhente andre yderligere oplysninger vedrørende  

 udlændingens strafferetlige forhold, hvis dette efter en konkret  

 vurdering anses for påkrævet til brug for afgørelsen om  

 meddelelse af tidsubegrænset opholdstilladelse.
 De indhentede oplysninger sendes om fornødent i  

 partshøring hos udlændingen.
 Er karenstiden endnu ikke udløbet, kan  

 Udlændingestyrelsen anmode den pågældende udlænding  

 om at begrunde, hvorfor dette ikke bør være til hinder for  

 meddelelse af tidsubegrænset opholdstilladelse, såfremt  

 udlændingen ikke har gjort dette i forbindelse med partshøringen  

 over den indhentede udskrift fra Det Centrale Kriminalregister eller  

 eventuelt indhentede oplysninger fra anklagemyndigheden, eller om at uddybe  

 de bemærkninger, som udlændingen har afgivet i forbindelse med  

 partshøringen.
Udlændingestyrelsen vurderer herefter, om der  

 foreligger særlige grunde til, at udlændingen kan meddeles  

 tidsubegrænset opholdstilladelse, selvom karenstiden endnu ikke er  

 udløbet.
Der henvises herved til bekendtgørelsens § 6 og  

 afsnit 7.4.
 9.7.3. Betingelsen om, at udlændingen ikke må have  

 forfalden gæld til offentlige myndigheder, der samlet overstiger 50.000  

 kr.
 For så vidt angår betingelsen om, at  

 udlændingen, medmindre særlige grunde taler derimod, ikke  

 må have forfalden gæld til offentlige myndigheder, der samlet  

 overstiger 50.000 kr., medmindre gælden er under afvikling,  

 lægger Udlændingestyrelsen som udgangspunkt kommunalbestyrelsens  

 eller kommunalbestyrelsernes udtalelse og/eller Told- og Skattestyrelsens  

 udtalelse herom til grund ved afgørelsen om meddelelse af  

 tidsubegrænset opholdstilladelse, jf. dog afsnit 9.6.
 Har udlændingen forfalden gæld som nævnt  

 i bekendtgørelsens § 7, stk. 1, i flere kommuner   eller har  

 udlændingen udover forfalden i en eller flere kommuner forfalden  

 gæld vedrørende skatter og afgifter, som Told- og  

 Skattestyrelsen afgiver udtalelse om   foretager Udlændingestyrelsen en  

 samlet skønsmæssig vurdering af, om betingelserne i  

 udlændingelovens § 11, stk. 5, nr. 3, og stk. 6, for  

 meddelelse af tidsubegrænset opholdstilladelse er opfyldt, jf.  

 bekendtgørelsens §§ 7-9.
 Har udlændingen forfalden gæld til offentlige  

 myndigheder som anført i bekendtgørelsens § 7,  

 stk. 1, som samlet overstiger 50.000 kr., og er gælden ikke under  

 afvikling, kan Udlændingestyrelsen anmode den pågældende  

 udlænding om at begrunde den manglende afvikling af gælden,  

 såfremt udlændingen ikke har gjort dette i forbindelse med, at  

 Udlændingestyrelsen har sendt kommunalbestyrelsens udtalelse til  

 udtalelse hos udlændingen, eller om at uddybe de bemærkninger,  

 som udlændingen har afgivet i forbindelse hermed.
Udlændingestyrelsen vurderer herefter, om der  

 foreligger særlige grunde til, at den manglende afvikling af  

 gælden ikke er til hinder for meddelelse af tidsubegrænset  

 opholdstilladelse.
Der henvises herved til bekendtgørelsens § 2  

 og afsnit 8.4.
9.8. Ansøgning om meddelelse af tidsubegrænset  

 opholdstilladelse behandles kun, hvis udlændingen meddeler samtykke til  

 indhentelse af udtalelser, udskrifter og oplysninger Det er efter bekendtgørelsens § 16,  

 stk. 1, en betingelse for, at Udlændingestyrelsen behandler en  

 ansøgning om meddelelse af tidsubegrænset opholdstilladelse, at  

 udlændingen meddeler samtykke til, at Udlændingestyrelsen  

 indhenter ·  

 	udtalelsen fra kommunalbestyrelsen om, hvorvidt udlændingen har  

 gennemført et tilbudt introduktionsprogram eller et andet tilbudt  

 forløb, der kan sidestilles hermed, jf. bekendtgørelsens  

 § 10, ·  

 	den fuldstændige udskrift fra Det Centrale Kriminalregister, jf.  

 bekendtgørelsens § 11, ·  

 	oplysningerne fra Det Centrale Fordringsregister om, hvorvidt  

 udlændingen har forfalden gæld til offentlige myndigheder, der  

 samlet overstiger 50.000 kr., jf. bekendtgørelsens § 12, ·  

 	udtalelsen fra kommunalbestyrelsen om, hvorvidt udlændingen har  

 forfalden gæld som anført i bekendtgørelsens § 7,  

 stk. 1, i kommunen, og i givet fald om gælden er under afvikling,  

 jf. bekendtgørelsens § 13, ·  

 	udtalelsen fra Told- og Skattestyrelsen om udlændingens forfaldne  

 gæld vedrørende skatter og afgifter, jf. bekendtgørelsens  

 § 14, og ·  

 	de eventuelle yderligere oplysninger, som Udlændingestyrelsen anser  

 for påkrævet til brug for afgørelsen om meddelelse af  

 tidsubegrænset opholdstilladelse, jf. bekendtgørelsens  

 § 15, stk. 2.
 Meddeler udlændingen ikke samtykke hertil, afviser  

 Udlændingestyrelsen ansøgningen om meddelelse af  

 tidsubegrænset opholdstilladelse, jf. bekendtgørelsens  

 § 16, stk. 2.
 Udlændingen vil herefter meddeles fortsat  

 tidsbegrænset opholdstilladelse, hvis opholdsgrundlaget fortsat er til  

 stede, jf. herved afsnit 10.1. Er opholdsgrundlaget ikke længere til  

 stede, kan opholdstilladelsen inddrages eller nægtes forlænget  

 efter reglerne i udlændingelovens § 19, jf. § 11,  

 stk. 2. Se nærmere herom i afsnit 2.3.
9.9. Ansøgerens generelle oplysningspligt Det følger af udlændingelovens § 40,  

 stk. 1, 1. pkt., at en udlænding bl.a. skal meddele de  

 oplysninger, som er nødvendige til bedømmelse af, om en  

 tilladelse i henhold til udlændingeloven kan gives, inddrages eller  

 bortfalde.
Anmoder Udlændingestyrelsen således en  

 udlænding, der påberåber sig særlige grunde til, at  

 en eller flere af betingelserne for meddelelse af tidsubegrænset  

 opholdstilladelse, ikke er opfyldt, jf. herved afsnit 6.3., 7.4. og 8.4., om  

 at indsende dokumentation i form af lægeerklæring,  

 ansættelsesaftale, uddannelsespapirer e.l. til brug for  

 afgørelsen om meddelelse af tidsubegrænset opholdstilladelse,  

 har udlændingen pligt til at indsende de pågældende  

 dokumenter.
Udlændingen vil i forbindelse med anmodningen om  

 dokumentationen blive gjort opmærksom på, at det vil kunne have  

 processuel skadevirkning for den pågældende, hvis ikke den  

 udbedte dokumentation fremsendes til Udlændingestyrelsen.
 Tilsvarende har udlændingen pligt til at meddele  

 andre oplysninger om den pågældendes forhold, som har betydning  

 for, om ansøgningen om meddelelse af tidsubegrænset  

 opholdstilladelse skal imødekommes.
9.10. Indbringelse af kommunalbestyrelsens udtalelser efter  

 bekendtgørelsens §§ 10 og 13 for det sociale nævn Det følger af integrationslovens § 53,  

 stk. 3, at kommunalbestyrelsens udtalelser efter integrationslovens  

 § 52 kan indbringes for det sociale nævn efter reglerne i kapitel  

 10 i lov om retssikkerhed og administration på det sociale  

 område.
Det sociale nævns afgørelser kan ikke indbringes  

 for anden administrativ myndighed, men Den Sociale Ankestyrelse kan efter  

 reglerne i kapitel 10 i lov om retssikkerhed og administration på det  

 sociale område optage en sag til behandling, når ankestyrelsen  

 skønner, at sagen har principiel eller generel betydning, jf.  

 integrationslovens § 53, stk. 4.
 Kommunalbestyrelsens udtalelser efter  

 bekendtgørelsens §§ 10 og 13 kan således indbringes for det  

 sociale nævn.
 Indbringer udlændingen kommunalbestyrelsens  

 udtalelse for det sociale nævn, sætter Udlændingestyrelsen  

 behandlingen af den pågældendes ansøgning om meddelelse af  

 tidsubegrænset opholdstilladelse i bero, medmindre  

 Udlændingestyrelsen beslutter at imødekomme ansøgningen.  

 Udlændingestyrelsen giver i givet fald udlændingen meddelelse om,  

 at behandlingen af den pågældendes ansøgning om meddelelse  

 af tidsubegrænset opholdstilladelse sættes i bero på det  

 sociale nævns afgørelse vedrørende kommunalbestyrelsens  

 udtalelse.
 Udlændingestyrelsen lægger det sociale  

 nævns afgørelse vedrørende kommunalbestyrelsens udtalelse  

 til grund ved afgørelsen om meddelelse af tidsubegrænset  

 opholdstilladelse.
10. Retsvirkning af afslag på meddelelse af tidsubegrænset  

 opholdstilladelse Opfylder en udlænding ikke de overordnede  

 forudsætninger for meddelelse af tidsubegrænset  

 opholdstilladelse, jf. herved afsnit 2., eller betingelserne herfor i  

 udlændingelovens § 11, stk. 3-6, jf. herved afsnit 3. - 8.,  

 meddeles den pågældende afslag på tidsubegrænset  

 opholdstilladelse.
Udlændingestyrelsen vil i forbindelse med afslaget  

 på tidsubegrænset opholdstilladelse vejlede udlændingen om  

 mulighederne for på ny at ansøge om tidsubegrænset  

 opholdstilladelse, jf. herved afsnit 10.2.
 Udlændingestyrelsens afslag på meddelelse af  

 tidsubegrænset opholdstilladelse kan påklages til  

 indenrigsministeren, jf. udlændingelovens § 46, stk. 2.
10.1. Forlængelse af tidsbegrænset opholdstilladelse En udlænding, der meddeles afslag på en  

 ansøgning om tidsubegrænset opholdstilladelse, meddeles fortsat  

 tidsbegrænset opholdstilladelse, hvis opholdsgrundlaget fortsat er til  

 stede.
Er opholdsgrundlaget ikke længere til stede, kan  

 opholdstilladelsen inddrages eller nægtes forlænget efter  

 reglerne i udlændingelovens § 19, jf. § 11, stk. 2. Se  

 nærmere herom i afsnit 2.3.
10.2. Ny ansøgning om tidsubegrænset opholdstilladelse Meddeles en udlænding afslag på en  

 ansøgning om tidsubegrænset opholdstilladelse, og meddeles den  

 pågældende fortsat tidsbegrænset opholdstilladelse, kan den  

 pågældende på ny søge om tidsubegrænset  

 opholdstilladelse ved udløbet af den fortsatte tidsbegrænsede  

 opholdstilladelse.
Der er ingen tidsfrister for, på hvilket tidspunkt  

 en ny ansøgning om tidsubegrænset opholdstilladelse kan  

 indgives. Ændres udlændingens forhold inden udløbet af den  

 fortsatte tidsbegrænsede opholdstilladelse på en sådan  

 måde, at den pågældende mener at opfylde betingelserne for  

 meddelelse af tidsubegrænset opholdstilladelse, kan den  

 pågældende således ansøge om tidsubegrænset  

 opholdstilladelse, selvom den fortsatte tidsbegrænsede  

 opholdstilladelse endnu ikke er udløbet.
Det bemærkes i den  

 forbindelse, at de almindelige regler for, hvornår ansøgninger  

 om forlængelse af opholdstilladelser kan indgives, jf.  

 udlændingebekendtgørelsens § 24, stk. 8, ikke finder  

 anvendelse i denne situation.
 Udlændingen skal ved en ny ansøgning om  

 tidsubegrænset opholdstilladelse fortsat opfylde de overordnede  

 betingelser for meddelelse af tidsubegrænset opholdstilladelse, jf.  

 herved afsnit 2., og betingelserne herfor i udlændingelovens § 11,  

 stk. 3-6, jf. herved afsnit 3.   8.
 Udlændingen skal således fortsat   medmindre  

 særlige grunde taler derimod   have gennemført et tilbudt  

 introduktionsprogram efter integrationsloven eller et andet tilbudt  

 forløb, der kan sidestilles hermed, jf. herved afsnit 6.
 Er en udlænding ved sin første  

 ansøgning herom meddelt afslag på tidsubegrænset  

 opholdstilladelse på grund af manglende gennemførelse af et  

 tilbudt introduktionsprogram, kan den pågældende ved en ny  

 ansøgning herom meddeles tidsubegrænset opholdstilladelse, hvis  

 den pågældende efterfølgende har gennemført et  

 andet tilbudt forløb, der kan sidestilles med  

 introduktionsprogrammet.
 Udlændingen kan endvidere ved en ny ansøgning  

 herom meddeles tidsubegrænset opholdstilladelse, selvom den  

 pågældende ikke har gennemført det oprindeligt tilbudte  

 introduktionsprogram og ikke efterfølgende er tilbudt et andet  

 forløb, der kan sidestilles med introduktionsprogrammet, hvis der er  

 særlige grunde til at meddele udlændingen tidsubegrænset  

 opholdstilladelse på trods heraf, jf. herved afsnit 6.5. Det kan i den  

 forbindelse f.eks. være en særlig grund til at meddele  

 udlændingen tidsubegrænset opholdstilladelse, hvis  

 udlændingen i perioden efter afslaget på meddelelse af  

 tidsubegrænset opholdstilladelse og frem til den nye ansøgning  

 om tidsubegrænset opholdstilladelse selvstændigt har opnået  

 de samme kvalifikationer, som den pågældende ville have  

 opnået ved gennemførelse af et introduktionsprogram, jf. herved  

 bekendtgørelsens § 2, nr. 3, og afsnit 6.5.3.
 Er udlændingen idømt betinget eller ubetinget  

 frihedsstraf eller anden strafferetlig retsfølge, der indebærer  

 eller giver mulighed for frihedsberøvelse, for en  

 lovovertrædelse, der ville have medført en straf af denne  

 karakter, skal karenstiden herfor endvidere   medmindre særlige grunde  

 taler derimod   være udløbet på tidspunktet for meddelelse  

 af tidsubegrænset opholdstilladelse efter den nye ansøgning, jf.  

 herved afsnit 7.
 Endelig må udlændingen fortsat ikke have  

 forfalden gæld til offentlige myndigheder som anført i  

 bekendtgørelsens § 7, stk. 1, som samlet overstiger 50.000  

 kr., medmindre gælden er under afvikling, jf. herved afsnit 8.
 Til brug for behandlingen af en ny ansøgning om  

 tidsubegrænset opholdstilladelse kan Udlændingestyrelsen indhente  

 nye udtalelser, udskrifter og oplysninger som nævnt i  

 bekendtgørelsens §§ 10-14 og 15, stk. 2.
 Indholdsfortegnelse:
 1.
Indledning 2.
Overordnede betingelser for meddelelse af tidsubegrænset  

 opholdstilladelse 2.1.
Udtrykkelig ansøgning om tidsubegrænset  

 opholdstilladelse 2.2.
Gyldig opholdstilladelse 2.3.
Opholdsgrundlaget skal fortsat være til stede 2.4.
Tidsmæssige betingelser i udlændingelovens § 11,  

 stk. 3 og 4 2.5.
Supplerende betingelser i udlændingelovens § 11, stk. 5 og  

 6 3.
Meddelelse af tidsubegrænset opholdstilladelse efter  

 udlændingelovens § 11, stk. 3 3.1.
Opholdstilladelser, der med det samme meddeles med henblik på varigt  

 ophold 3.2.
Opholdstilladelser, der først meddeles med henblik på  

 midlertidigt ophold og dernæst med henblik på varigt ophold 4.
Meddelelse af tidsubegrænset opholdstilladelse efter  

 udlændingelovens § 11, stk. 4 5.
Hvad indebærer de supplerende betingelser i udlændingelovens  

 § 11, stk. 5 og 6 ? 6.
Gennemførelse af tilbudt introduktionsprogram m.v. -  

 udlændingelovens § 11, stk. 5, nr. 1 6.1.
Udlændingen skal være omfattet af integrationsloven 6.2.
Tilbud om et introduktionsprogram efter integrationsloven 6.2.1.
Udlændingen skal som udgangspunkt være fyldt 18 år 6.2.2.
Kommunalbestyrelsens undladelse eller udskydelse af tilbud om et  

 introduktionsprogram 6.3.
Gennemførelse af et tilbudt introduktionsprogram efter  

 integrationsloven 6.3.1.
Introduktionsprogrammet skal kun være gennemført frem til det  

 tidspunkt, hvor udlændingen i øvrigt opfylder betingelserne for  

 meddelelse af tidsubegrænset opholdstilladelse 6.3.2.
Udlændinge, der har været berettiget til introduktionsydelse  

 efter integrationsloven 6.3.2.1.
Nedsættelse eller ophør af introduktionsydelsen 6.3.2.2.
Bevis for aktiv deltagelse i danskundervisning 6.3.3.
Udlændinge, der ikke har været berettiget til  

 introduktionsydelse efter integrationsloven 6.3.4.
Udlændinge, der alene har været berettiget til  

 introduktionsydelse efter integrationsloven i en del af  

 introduktionsperioden 6.3.5.
Udlændinge, der flytter til en anden kommune under  

 introduktionsperioden 6.4.
Tilbud om et andet forløb, der kan sidestilles med et  

 introduktionsprogram 6.5.
Særlige grunde til meddelelse af tidsubegrænset  

 opholdstilladelse, selvom udlændingen ikke har gennemført et  

 tilbudt introduktionsprogram efter integrationsloven eller et andet tilbudt  

 forløb, der kan sidestilles hermed 6.5.1.
Nedsættelse eller ophør af introduktionsydelse er alene sket  

 i begrænset omfang 6.5.2.
Særlige grunde hos udlændingen selv eller dennes  

 nærmeste familie, som ikke kan lægges udlændingen til  

 last 6.5.3.
Manglende gennemførelse er i øvrigt sket med rimelig  

 grund 7.
Kriminalitet - udlændingelovens § 11, stk. 5, nr. 2 7.1.
Alene idømt frihedsstraf m.v. her i landet 7.2.
Karenstider 7.2.1.
Domme til frihedsstraf 7.2.2.
Anden strafferetlig retsfølge - foranstaltningsdomme, jf.  

 straffelovens §§ 68-70 7.3.
Karenstiden regnes ud fra den sidst idømte straf 7.4.
Særlige grunde til meddelelse af tidsubegrænset  

 opholdstilladelse, selvom karenstiden ikke er udløbet 8.
Forfalden gæld til offentlige myndigheder - udlændingelovens  

 § 11, stk. 5, nr. 3, og stk. 6 8.1.
Kun de typer af gæld, der er anført i bekendtgørelsens  

 § 7, stk. 1 8.2.
 Den samlede forfaldne gæld skal overstige 50.000 kr.
 8.3.
Den forfaldne gæld er under afvikling 8.3.1.
Aftalte og fastsatte betalingsordninger 8.3.2.
Betalingsordningen skal have været overholdt i en eller flere  

 perioder på i alt mindst 18 måneder 8.3.3.
Afdragene skal være af en sådan beløbsstørrelse,  

 at den forfaldne gæld nedbringes 8.3.4.
Ekstraordinært afdrag på mindst 10 % af den samlede forfaldne  

 gæld 8.4.
Særlige grunde til meddelelse af tidsubegrænset  

 opholdstilladelse, selvom forfalden gæld ikke afvikles 8.4.1.
Særlige grunde hos udlændingen selv eller dennes  

 nærmeste familie, som ikke kan lægges udlændingen til  

 last 8.4.2.
Manglende afvikling er i øvrigt sket med rimelig grund 9.
Behandlingen af sager om meddelelse af tidsubegrænset  

 opholdstilladelse 9.1.
Udtalelse fra kommunalbestyrelsen om, hvorvidt udlændingen har  

 gennemført et tilbudt introduktionsprogram efter integrationsloven  

 eller et andet tilbudt forløb, der kan sidestilles hermed 9.1.1.
Indholdet af kommunalbestyrelsens udtalelse 9.1.2.
Hvilke kommunalbestyrelser anmodes om en udtalelse ? 9.2.
Fuldstændig udskrift vedrørende udlændingen fra Det  

 Centrale Kriminalregister 9.3.
Oplysninger fra Det Centrale Fordringsregister om, hvorvidt  

 udlændingen har forfalden gæld til offentlige myndigheder 9.4.
Udtalelse fra kommunalbestyrelsen om, hvorvidt udlændingen har  

 forfalden gæld som nævnt i bekendtgørelsens § 7,  

 stk. 1, i kommunen 9.4.1.
Indholdet af kommunalbestyrelsens udtalelse 9.4.2.
Hvilke kommunalbestyrelser anmodes om en udtalelse ? 9.5.
Udtalelse fra Told- og Skattestyrelsen, hvis udlændingen har  

 forfalden gæld vedrørende skatter og afgifter 9.6.
Er Udlændingestyrelsen bundet af de indhentede udtalelser og  

 udskrifter ? 9.7.
Grundlaget for Udlændingestyrelsens afgørelse 9.7.1.
Betingelsen om, at udlændingen skal have gennemført et  

 tilbudt introduktionsprogram eller et andet tilbudt forløb, der kan  

 sidestilles hermed 9.7.2.
 Betingelsen om, at udlændingen ikke må idømt betinget  

 eller ubetinget frihedsstraf m.v.
 9.7.3.
 Betingelsen om, at udlændingen ikke må have forfalden  

 gæld til offentlige myndigheder, der samlet overstiger 50.000 kr.
 9.8.
Ansøgning om meddelelse af tidsubegrænset opholdstilladelse  

 behandles kun, hvis udlæn-dingen meddeler samtykke til indhentelse af  

 udtalelser, udskrifter og oplysninger 9.9.
Ansøgerens generelle oplysningspligt 9.10.
Indbringelse af kommunalbestyrelsens udtalelser efter  

 bekendtgørelsens §§ 10 og 13 for det sociale nævn 10.
Retsvirkning af afslag på meddelelse af tidsubegrænset  

 opholdstilladelse 10.1.
Forlængelse af tidsbegrænset opholdstilladelse 10.2.
Ny ansøgning om tidsubegrænset opholdstilladelse Bilag 1:
Visse bestemmelser i udlændingeloven Bilag 2:
Visse bestemmelser i integrationsloven Bilag 3:
Visse bestemmelser i visse forskrifter, der er udstedt i  

 medfør af integrationsloven Indenrigsministeriet, den 4. juli  

 2000 Karen Jespersen /Hans B.
Thomsen Bilag 1 Visse bestemmelser i udlændingeloven, jf.  

 lovbekendtgørelse nr. 600 af 23. juni 2000 § 7. Efter ansøgning gives der opholdstilladelse til en  

 udlænding, hvis udlændingen er omfattet af flygtningekonventionen  

 af 28. juli 1951.
Stk. 2. Efter ansøgning gives der endvidere  

 opholdstilladelse til en udlænding, som ikke er omfattet af  

 flygtningekonventionen af 28. juli 1951, men hvor det af lignende grunde som  

 anført i konventionen eller af andre tungtvejende grunde, der  

 medfører velbegrundet frygt for forfølgelse eller tilsvarende  

 overgreb, ikke bør kræves, at den pågældende vender  

 tilbage til sit hjemland.
En ansøgning som nævnt i 1. pkt. anses  

 også som en ansøgning om opholdstilladelse efter  

 stk. 1.
 Stk. 3. Opholdstilladelse kan nægtes, såfremt  

 udlændingen allerede har opnået beskyttelse i et andet land eller  

 på grund af længerevarende ophold, derboende nære  

 slægtninge eller andre tilsvarende forhold har nærmere  

 tilknytning til et andet land, hvor udlændingen må antages at  

 kunne opnå beskyttelse.
Stk. 4. Stk. 1 og 2 finder tilsvarende anvendelse  

 på en udlænding, som ikke befinder sig her i landet,  

 såfremt Danmark på grund af udlændingens tidligere  

 længerevarende lovlige ophold her i landet, herboende nære  

 slægtninge eller anden tilsvarende tilknytning må anses for  

 nærmest til at yde den pågældende beskyttelse.
Reglen i 1.  

 pkt. finder ikke anvendelse på udlændinge, der opholder sig i et  

 andet EF-land.
Stk. 5. --- § 8. Efter ansøgning gives der opholdstilladelse til  

 udlændinge, der kommer hertil som led i en aftale med De Forenede  

 Nationers Højkommissær for Flygtninge eller lignende  

 international aftale.
 § 9. Efter ansøgning gives der opholdstilladelse  

 til:
 1)	En udlænding, som tidligere har haft dansk  

 indfødsret.
2)	En udlænding over 25 år, som samlever på  

 fælles bopæl i ægteskab eller fast samlivsforhold af  

 længere varighed med en i Danmark fastboende person over 25 år,  

 der a)	har dansk indfødsret b)	har indfødsret i et af de nordiske lande c)	har opholdstilladelse efter §§ 7-8 eller d)	har haft tidsubegrænset opholdstilladelse her i landet i mere  

 end de sidste 3 år.
 3)	Mindreårigt barn af en i Danmark fastboende person eller  

 dennes ægtefælle, når barnet bor hos  

 forældremyndighedens indehaver.
 4)	Forældre over 60 år til et dansk eller nordisk barn  

 eller et barn med opholdstilladelse efter §§ 7-8.
 Stk. 2. Der kan efter ansøgning gives opholdstilladelse  

 til andre udlændinge:
 1)	Hvis udlændingen uden for de i stk. 1 nævnte  

 tilfælde har nær familiemæssig eller lignende tilknytning  

 til en i Danmark fastboende person.
 2)	Hvis udlændingen uden for de i § 7, stk. 1 og 2,  

 nævnte tilfælde befinder sig i en sådan situation, at  

 væsentlige hensyn af humanitær karakter afgørende taler  

 for at imødekomme ansøgningen.
 3)	Hvis væsentlige beskæftigelsesmæssige eller  

 erhvervsmæssige hensyn taler for at imødekomme  

 ansøgningen.
 4)	Hvis ganske særlige grunde i øvrigt taler derfor,  

 herunder at udsendelse, jf. § 30, ikke har været mulig i mindst 18  

 måneder.
 5)	Hvis en udlænding med opholdstilladelse i medfør af lov  

 om midlertidig opholdstilladelse til visse personer fra det tidligere  

 Jugoslavien m.v. uden for de i § 7, stk. 1 og 2 nævnte  

 tilfælde eller en udlænding fra Kosovoprovinsen i  

 Forbundsrepublikken Jugoslavien, der har eller har haft opholdstilladelse i  

 medfør af lov om midlertidig opholdstilladelse til nødstedte  

 fra Kosovoprovinsen i Forbundsrepublikken Jugoslavien  

 (Kosovonødloven), eller som på grundlag af en ansøgning  

 om opholdstilladelse efter udlændingelovens § 7 indgivet inden den  

 30. april 1999 er eller har været registreret som asylansøger  

 efter reglerne i § 48 e, stk. 1, må antages at have behov for  

 midlertidig beskyttelse her i landet.
 6)	Hvis en udlænding fra Den Føderative Republik  

 Jugoslavien (Serbien-Montenegro), der her i landet har indgivet  

 ansøgning om opholdstilladelse i henhold til § 7 inden den 11.  

 oktober 1995, og som er blevet meddelt endeligt afslag på den  

 pågældende ansøgning, ikke for tiden kan indrejse i Den  

 Føderative Republik Jugoslavien (Serbien-Montenegro).
 7)	Hvis en udlænding over 18 år uden for de i stk. 1,  

 nr. 2, nævnte tilfælde samlever på fælles bopæl  

 i ægteskab eller fast samlivsforhold af længere varighed med en i  

 Danmark fastboende person over 18 år, der er omfattet af stk. 1,  

 nr. 2, litra a-d, og ægteskabet eller samlivsforholdet utvivlsomt  

 må anses for indgået efter den herboendes eget ønske,  

 eller særlige personlige forhold i øvrigt taler  

 herfor.
Stk. 3-13. --- § 11. Opholdstilladelse efter §§ 7-9 gives med henblik  

 på varigt eller midlertidigt ophold her i landet.
En opholdstilladelse  

 kan tidsbegrænses.
 Stk. 2. En tidsbegrænset opholdstilladelse meddelt med  

 henblik på varigt ophold forlænges efter ansøgning,  

 medmindre der er grundlag for at inddrage tilladelsen efter § 19.
 Stk. 3. Efter ansøgning meddeles tidsubegrænset  

 opholdstilladelse til en udlænding med opholdstilladelse efter  

 §§ 7, 8 eller 9, stk. 1 og 2, som med henblik på varigt  

 ophold lovligt har boet her i landet i mere end de sidste 3 år, jf. dog  

 stk. 5.
 Stk. 4. Uanset at betingelserne i stk. 3 ikke er opfyldt,  

 kan der efter ansøgning meddeles tidsubegrænset  

 opholdstilladelse, hvis væsentlige hensyn afgørende taler for at  

 imødekomme ansøgningen, jf. dog stk. 5.
Stk. 5. Medmindre særlige grunde taler derimod, er  

 meddelelse af tidsubegrænset opholdstilladelse betinget af, at den  

 pågældende udlænding 1)	har gennemført et tilbudt introduktionsprogram efter lov om  

 integration af udlændinge i Danmark eller, hvis dette ikke er  

 tilfældet, har gennemført et andet tilbudt forløb, der  

 kan sidestilles hermed, jf. stk. 7, 2)	under sit ophold her i landet inden for en af indenrigsministeren  

 fastsat periode ikke er idømt en betinget eller ubetinget frihedsstraf  

 eller anden strafferetlig retsfølge, der indebærer eller giver  

 mulighed for frihedsberøvelse, for en lovovertrædelse, der ville  

 have medført en straf af denne karakter, jf. stk. 7, og 3)	ikke har forfalden gæld på over 50.000 kr. til det  

 offentlige, jf. stk. 6 og 7.
 Stk. 6. Uanset bestemmelsen i stk. 5, nr. 3, kan der dog  

 meddeles tidsubegrænset opholdstilladelse, hvis den  

 pågældende udlænding har indgået en aftale om  

 afvikling af gælden og overholder en sådan aftale.
 Stk. 7. Indenrigsministeren fastsætter nærmere  

 regler for anvendelsen af stk. 3-6, herunder for kommunalbestyrelsens  

 udtalelse efter integrationslovens § 52. Det i stk. 5, nr. 3,  

 angivne beløb er fastsat i 1998-niveau og reguleres fra og med 1999 en  

 gang årligt den 1. januar efter satsreguleringsprocenten, jf. lov om en  

 satsreguleringsprocent.
Stk. 8. --- § 19. En tidsbegrænset opholdstilladelse kan  

 inddrages:
 1)	Når det grundlag, som er angivet i ansøgningen eller  

 tilladelsen, herunder efter §§ 7 eller 8, var urigtigt eller ikke  

 længere er til stede.
2)	-6) --- Stk. 2-3. --- Stk. 4. Ved afgørelser om inddragelse af  

 opholdstilladelse finder bestemmelsen i § 26, stk. 1, tilsvarende  

 anvendelse.
 Stk. 5. Ved afgørelsen om inddragelse af en  

 opholdstilladelse meddelt i medfør af § 9, stk. 1, nr. 2,  

 eller stk. 2, nr. 7, skal der tages særligt hensyn til, om  

 opholdsgrundlaget ikke længere er til stede som følge af  

 samlivsophør, der skyldes, at udlændingen med opholdstilladelse  

 efter § 9, stk. 1, nr. 2, eller stk. 2, nr. 7, har været  

 udsat for overgreb, misbrug eller anden overlast m.v. her i landet.
§ 26. Ved afgørelsen om udvisning skal der tages hensyn  

 til, om udvisningen må antages at virke særlig belastende,  

 navnlig på grund af 1)	udlændingens tilhørsforhold til det danske samfund,  

 herunder om udlændingen er kommet her til landet som barn eller ganske  

 ung, 2)	varigheden af udlændingens ophold her i landet, 3)	udlændingens alder, helbredstilstand og andre personlige  

 forhold, 4)	udlændingens tilknytning til herboende personer, 5)	udvisningens konsekvenser for udlændingens herboende  

 nære familiemedlemmer, 6)	udlændingens manglende eller ringe tilknytning til hjemlandet  

 eller andre lande, hvor udlændingen kan ventes at tage ophold, og 7)	risikoen for, at udlændingen uden for de i § 7,  

 stk. 1 og 2, nævnte tilfælde vil lide overlast i hjemlandet  

 eller andre lande, hvor udlændingen kan ventes at tage  

 ophold.
Stk. 2. --- § 27. De i §§ 11, stk. 3, 17, stk. 1, 3. pkt.,  

 22, 23 og 25 a nævnte tidsrum regnes fra tidspunktet for  

 udlændingens tilmelding til folkeregisteret eller, hvis  

 ansøgningen om opholdstilladelse er indgivet her i landet, fra  

 tidspunktet for ansøgningens indgivelse.
 Stk. 2. For så vidt angår udlændinge, der er  

 meddelt opholdstilladelse efter § 7, stk. 1 og 2, regnes de i  

 stk. 1 nævnte tidsrum fra tidspunktet for den første  

 meddelelse af opholdstilladelsen, jf. dog stk. 3.
Stk. 3. For så vidt angår udlændinge, der er  

 meddelt opholdstilladelse i medfør af udlændingelovens § 7  

 og § 9, stk. 2, nr. 5, i umiddelbar forlængelse af en  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v., regnes de i stk. 1  

 nævnte tidsrum fra tidspunktet for den første meddelelse af  

 opholdstilladelse i medfør af lov om midlertidig opholdstilladelse til  

 visse personer fra det tidligere Jugoslavien m.v. eller, hvis  

 ansøgningen om opholdstilladelse er indgivet her i landet, fra  

 tidspunktet for ansøgningens indgivelse.
Fristen regnes fra det  

 tidligste af de i 1. pkt. nævnte begyndelsestidspunkter.
Stk. 4. Beregningen af de i stk. 1 nævnte tidsrum  

 afbrydes, når en meddelt opholdstilladelse udløber, bortfalder  

 eller inddrages af Udlændingestyrelsen.
Forlænges  

 opholdstilladelsen, anses opholdstilladelsen ikke for bortfaldet, eller  

 omgøres afgørelsen om inddragelse, regnes de i stk. 1  

 nævnte tidsrum fra de tidspunkter, der er angivet i stk. 1-3, i  

 forhold til den tidligere meddelte opholdstilladelse.
 Stk. 5. Ophold med en opholdstilladelse, der er opnået  

 ved svig, anses ikke for lovligt ophold.
 Stk. 6. Den tid, hvori en udlænding har været  

 varetægtsfængslet forud for en senere domfældelse eller har  

 udstået frihedsstraf eller været undergivet anden strafferetlig  

 retsfølge, der indebærer eller giver mulighed for  

 frihedsberøvelse, for en lovovertrædelse, der ville have  

 medført ubetinget frihedsstraf, medregnes ikke i de i stk. 1  

 nævnte tidsrum.
Bilag 2 Visse bestemmelser i integrationsloven, jf.  

 lovbekendtgørelse nr. 223 af 31. marts 2000, som ændret ved § 2  

 i lov nr. 424 af 31. maj 2000 Kapitel 1 Formål m.v.
§ 2. Loven gælder for udlændinge med lovligt  

 ophold i Danmark.
Ved udlændinge forstås i denne lov flygtninge  

 og indvandrere, jf. stk. 2, med lovligt ophold i Danmark.
 Stk. 2. Ved flygtninge forstås i denne lov flygtninge  

 m.v., jf. § 54. Ved indvandrere forstås i denne lov  

 familiesammenførte udlændinge til flygtninge, jf. § 55,  

 samt andre familiesammenførte udlændinge, jf. § 56.
 Stk. 3. Loven gælder ikke for udlændinge, der er  

 statsborgere i et andet nordisk land eller er statsborgere i et land, der er  

 tilsluttet Det Europæiske Fællesskab eller er omfattet af aftalen  

 om Det Europæiske Økonomiske Samarbejde, eller er omfattet af  

 Det Europæiske Fællesskabs regler om visumfritagelse og om  

 ophævelse af indrejse   og opholdsbegrænsninger i forbindelse med  

 arbejdskraftens frie bevægelighed, etablering og udveksling af  

 tjenesteydelser m.v.
§ 3. --- Stk. 2. Ved almindelig integrationsindsats forstås i  

 denne lov ethvert tiltag, som ikke er omfattet af lovens kapitel 3 og 4, og  

 som foretages af den offentlige forvaltning med det formål at integrere  

 flygtninge og indvandrere i det danske samfund.
Kapitel 2 Kommunalbestyrelsens opgaver § 4. Kommunalbestyrelsen har ansvaret for boligplacering af  

 flygtninge, der er visiteret til den pågældende kommune, jf.  

 kapitel 3, introduktionsprogrammer for udlændinge, jf. kapitel 4,  

 udbetaling af introduktionsydelse, jf. kapitel 5, og samordning af den  

 almindelige integrationsindsats i kommunen, jf. § 3, stk. 2.
Stk. 2. --- Stk. 3. --- Stk. 4. Ansvaret efter stk. 1 påhviler  

 kommunalbestyrelsen i den kommune, hvortil flygtningen bliver visiteret efter  

 reglerne i kapitel 3, eller hvor indvandreren bor eller opholder sig.
Tager  

 udlændingen bopæl eller ophold i en anden kommune, overgår  

 ansvaret for introduktionsprogram og udbetaling af introduktionsydelse efter  

 de nærmere regler i kapitel 4 og 5 til kommunalbestyrelsen i denne  

 kommune.
Kapitel 3 Introduktionsprogrammet § 16. Udlændinge, der på tidspunktet for  

 kommunalbestyrelsens overtagelse af ansvaret er fyldt 18 år, skal  

 tilbydes et af den ansvarlige kommunalbestyrelse tilrettelagt  

 introduktionsprogram.
 Stk. 2. Et introduktionsprogram omfatter kursus i  

 samfundsforståelse, jf. § 20, danskundervisning, jf. §§ 21 og  

 22, og aktivering, jf. §§ 23 og 24. Omfang og indhold af  

 introduktionsprogrammet for den enkelte udlænding fastlægges i en  

 individuel handlingsplan, jf. § 19.
 Stk. 3. Introduktionsprogrammet skal påbegyndes senest  

 en måned efter, at kommunalbestyrelsen har overtaget ansvaret for en  

 udlænding.
 Stk. 4. Introduktionsprogrammet har en varighed på tre  

 år efter, at kommunalbestyrelsen har overtaget ansvaret for en  

 udlænding.
 Stk. 5. Mindreårige uledsagede asylansøgere med  

 opholdstilladelse efter udlændingelovens § 7 eller § 9,  

 stk. 2, nr. 4, kan tilbydes introduktionsprogram, jf. stk. 1-4.
 Stk. 6. Kommunalbestyrelsen tilbyder  

 udlændinge, som opfylder betingelserne herfor, hjælp efter  

 kapitel 6 og 7 i lov om aktiv socialpolitik i stedet for  

 introduktionsprogram.
 § 18. En udlænding kan fortsætte  

 sin deltagelse i et introduktionsprogram i en anden kommune, hvis  

 kommunalbestyrelsen i denne kommune godkender at overtage ansvaret for  

 introduktionsprogrammet.
 Stk. 2. Kommunalbestyrelsen i den kommune, hvortil  

 udlændingen flytter, skal overtage ansvaret for  

 introduktionsprogrammet, hvis flytningen er af væsentlig betydning for  

 den pågældende udlændings integrationsforløb, eller  

 hvis særlige personlige forhold i øvrigt taler derfor.
Handlingsplan § 19. Kommunalbestyrelsen skal inden en måned efter at  

 have overtaget ansvaret for en udlænding omfattet af § 16 i  

 samarbejde med den pågældende udarbejde en individuel  

 handlingsplan med det i § 16, stk. 2 eller 6, angivne indhold.
 Stk. 2. Handlingsplanen skal udarbejdes på grundlag af  

 en vurdering af den enkelte udlændings individuelle færdigheder  

 og forudsætninger og skal målrettet sigte mod den enkelte  

 udlændings introduktion på arbejdsmarkedet eller mod en  

 uddannelse.
Kursus i samfundsforståelse § 20. Kommunalbestyrelsen skal tilbyde udlændinge  

 omfattet af § 16 et kursus i forståelsen af danske samfundsforhold  

 m.v.
Kursuset skal have en varighed af mindst 20 timer.
 Stk. 2. Kommunalbestyrelsen kan undlade at tilbyde en  

 udlænding deltagelse i kurset, når den pågældende  

 må anses for at have tilstrækkelig viden om de emner, kurset  

 omhandler, eller når ganske særlige grunde i øvrigt taler  

 derfor.
 Stk. 3. Indenrigsministeren fastsætter nærmere  

 regler om kursets indhold.
Danskundervisning § 21. Kommunalbestyrelsen skal inden en måned efter at  

 have overtaget ansvaret for en udlænding omfattet af § 16 tilbyde  

 den pågældende undervisning i dansk.
Undervisningen i dansk har  

 til formål at sætte udlændinge i stand til at  

 gennemføre en normal samtale på dansk og læse og skrive  

 tekster på det niveau, som den enkeltes introduktionsprogram retter sig  

 imod.
Danskundervisningen tilrettelægges i overensstemmelse med det i  

 2. pkt. angivne formål og i overensstemmelse med den enkelte  

 udlændings handlingsplan, jf. § 19.
 Stk. 2. I forbindelse med danskundervisningens afslutning  

 udstedes et bevis for aktiv deltagelse til de udlændinge, der har  

 deltaget aktivt i danskundervisningen.
 Stk. 3. Undervisningsministeren fastsætter regler om  

 danskundervisningens indhold og om udstedelse af bevis for aktiv  

 deltagelse.
 Stk. 4. Kommunalbestyrelsen kan helt eller delvis undlade at  

 tilbyde en udlænding deltagelse i danskundervisning, når den  

 pågældendes danskkundskaber skønnes at være  

 tilstrækkelige, eller når ganske særlige grunde i  

 øvrigt taler derfor.
 § 22. Kommunalbestyrelsen skal tilbyde  

 særskilt tilrettelagt danskundervisning til udlændinge, der har  

 behov derfor, og som på grund af påbegyndt beskæftigelse  

 eller uddannelse ikke kan følge det ellers tilbudte  

 danskundervisningsforløb.
Aktivering § 23. Udlændinge, der i medfør af § 25 er  

 berettiget til introduktionsydelse, skal af kommunalbestyrelsen tilbydes  

 aktivering.
Aktiveringen tilrettelægges i overensstemmelse med den  

 enkelte udlændings handlingsplan, jf. § 19.
 Stk. 2. Aktivering kan omfatte en eller flere af  

 følgende typer aktiviteter:
 1)	Kortvarige vejlednings- og introduktionsprogrammer med vejledning om  

 arbejds- og uddannelsesmuligheder og med adgang til at afprøve  

 beskæftigelsesønsker.
 2)	Ordninger om jobrotation, hvor ledige erstatter beskæftigede,  

 jf. § 20 i lov om en aktiv arbejdsmarkedspolitik, jobtræning med  

 løntilskud og virksomhedspraktik, herunder individuel jobtræning  

 hos private eller offentlige arbejdsgivere, jf. §§ 12-14, 22 og 24 i lov  

 om en aktiv arbejdsmarkedspolitik.
 3)	Særligt tilrettelagte uddannelsesaktiviteter.
 4)	Særligt tilrettelagte aktiverende forløb i form af  

 vejlednings- og praktikforløb, erhvervsmodnende kurser eller andre  

 tilsvarende forløb med en kombination af arbejde og uddannelse.
 5)	Frivillige og ulønnede aktiviteter efter udlændingens  

 eget ønske, som kommunalbestyrelsen anser for at have  

 samfundsmæssig betydning eller betydning for den  

 pågældendes uddannelses- eller arbejdsmæssige  

 situation.
 6)	Voksen- eller efteruddannelse efter udlændingens eget  

 ønske, som er omfattet af de regler om uddannelser, hvortil der kan  

 opnås uddannelsesgodtgørelse og orlov til uddannelse  

 (positivlisten), og som arbejdsministeren fastsætter i medfør af  

 § 27, stk. 1, i lov om en aktiv arbejdsmarkedspolitik og § 3,  

 stk. 2, i lov om orlov.
 Stk. 3. Reglerne i § 18 i lov om aktiv socialpolitik  

 finder tilsvarende anvendelse på udlændinge, der tilbydes  

 virksomhedspraktik i medfør af stk. 2, nr. 2.
 Stk. 4. De regler, som socialministeren fastsætter i  

 medfør af § 16, stk. 3, i lov om aktiv socialpolitik,  

 gælder også for de uddannelsesaktiviteter, som  

 kommunalbestyrelsen kan tilbyde i medfør af stk. 2, nr. 3.
 Stk. 5. Det er en betingelse for at deltage i voksen- eller  

 efteruddannelse i medfør af stk. 2, nr. 6, at uddannelsen  

 indgår i handlingsplanen efter § 19, og at der ikke er en rimelig  

 udsigt til, at udlændingen får stabilt og ustøttet arbejde  

 i den planlagte uddannelsesperiode.
 Stk. 6. De regler, som socialministeren fastsætter i  

 medfør af § 13 i lov om retssikkerhed og administration på  

 det sociale område, gælder også for de  

 uddannelsesaktiviteter, som kommunalbestyrelsen kan tilbyde i medfør  

 af stk. 2, nr. 3 og 6.
 Stk. 7. Når kommunalbestyrelsen tilbyder aktivering,  

 skal den så vidt muligt give flere tilbud at vælge imellem.
 Stk. 8. Kommunalbestyrelsen kan helt eller delvis undlade at  

 tilbyde en udlænding deltagelse i aktivering, når ganske  

 særlige grunde taler derfor.
 Stk. 9. Indenrigsministeren fastsætter nærmere  

 regler om aktiveringens indhold.
§ 24. Såfremt aktiveringen har en  

 sammenhængende varighed på 12 måneder eller derover, skal  

 der ud over den fastlagte aktiveringsperiode indlægges en friperiode  

 på en måned, således at aktiveringen ikke overstiger 11  

 måneder inden for en 12 måneders periode.
Kommunalbestyrelsen  

 skal tilstræbe, at friperioden fastlægges efter aftale med den  

 pågældende udlænding.
 Stk. 2. I friperioden er udlændingen ikke omfattet af  

 pligten til at udnytte sine arbejdsmuligheder efter § 25,  

 stk. 2.
Kapitel 5 Introduktionsydelse § 25. Udlændinge, der tilbydes et introduktionsprogram,  

 jf. § 16, er efter reglerne i dette kapitel berettiget til  

 introduktionsydelse i op til tre år fra det tidspunkt, hvor ansvaret  

 overgår til kommunalbestyrelsen.
Kommunalbestyrelsen træffer  

 afgørelse om udbetaling af introduktionsydelse efter reglerne i dette  

 kapitel.
 Stk. 2. Der kan kun udbetales introduktionsydelse, hvis  

 udlændingen og dennes ægtefælle ikke har et rimeligt tilbud  

 om arbejde.
Stk. 3. Der kan dog ikke stilles krav om, at udlændingen  

 eller ægtefællen tager imod arbejde efter stk. 2, hvis  

 særlige grunde taler herimod, herunder hvis 1)	det fremgår af en lægeerklæring, at den  

 pågældende ikke kan arbejde på grund af sygdom, eller at  

 der er risiko for, at helbredet forringes på grund af arbejdet, 2)	den pågældende har ret til fravær på grund  

 af graviditet, barsel eller adoption efter reglerne i lov om ligebehandling  

 af mænd og kvinder med hensyn til beskæftigelse og barselsorlov  

 m.v., 3)	den pågældende er nødt til at passe sine  

 børn, og der ikke kan anvises anden pasningsmulighed, eller 4)	arbejdet omfatter udvikling og fremstilling af  

 krigsmateriel.
Stk. 4. Reglen i stk. 2 gælder ikke for  

 udlændingens ægtefælle, når ægtefællen  

 modtager en offentlig forsørgelsesydelse, som ikke er betinget af, at  

 modtageren udnytter sine arbejdsmuligheder.
Tilsvarende gælder,  

 når ægtefællen er under uddannelse.
Stk. 5. § 2 og § 14, stk. 1-3 og 5, i lov om  

 aktiv socialpolitik finder tilsvarende anvendelse.
Det samme gælder de  

 regler, som socialministeren fastsætter i medfør af § 14,  

 stk. 4, og § 15 i lov om aktiv socialpolitik. § 13,  

 stk. 5, 1. pkt., i lov om aktiv socialpolitik finder tilsvarende  

 anvendelse, hvis udlændingens ægtefælle ikke er omfattet af  

 integrationsloven.
 Stk. 6. Påhviler det en person, der bor i Danmark, at  

 forsørge udlændingen, og er opholdstilladelsen betinget af, at  

 den pågældende har godtgjort at være i stand hertil, jf.  

 udlændingelovens § 9, stk. 3 og 4, er udlændingen ikke  

 berettiget til at få introduktionsydelse.
 Stk. 7. En udlænding, der opfylder betingelserne for at  

 modtage statens uddannelsesstøtte eller social pension i henhold til  

 lov om social pension, er ikke berettiget til at få  

 introduktionsydelse, jf. dog stk. 8.
 Stk. 8. Indenrigsministeren kan fastsætte regler om, at  

 der i særlige tilfælde kan ydes en særlig ydelse til  

 udlændinge under uddannelse.
 § 28. Hvis udlændingen og dennes ægtefælle  

 har en samlet indtægt, der mindst svarer til det beløb, som den  

 eller de pågældende ville kunne modtage efter reglerne i  

 §§ 27, 27 a og 28 a, kan der ikke udbetales introduktionsydelse.
Stk. 2-6. --- § 30. Kommunalbestyrelsen kan nedsætte  

 introduktionsydelsen med indtil 20 pct. i forhold til den i henhold til  

 §§ 27, 27 a, 28 og § 29, stk. 2, beregnede ydelse, hvis  

 udlændingen uden rimelig grund udebliver fra introduktionsprogrammet,  

 jf. kapitel 4. Nedsættelsen skal ske inden 3 måneder efter, at  

 den pågældende er udeblevet.
Stk. 2. Nedsættelsen efter stk. 1 sker  

 forholdsmæssigt svarende til det antal timer, som udlændingen er  

 udeblevet.
Nedsættelsen beregnes i forhold til et introduktionsprogram  

 på 30 timer pr. uge.
 Stk. 3. Hvis udlændingen uden rimelig grund er udeblevet  

 fra virksomhedspraktik, herunder individuel jobtræning, jf. § 23,  

 stk. 2, nr. 2, nedsætter kommunalbestyrelsen  

 beskæftigelsestillægget efter § 29, stk. 2, med et  

 beløb svarende til det antal timer, fraværet har varet.
 § 31. Kommunalbestyrelsen kan bestemme, at  

 introduktionsydelsen nedsættes eller ophører, hvis  

 udlændingen uden rimelig grund afviser at deltage i  

 introduktionsprogrammet, jf. kapitel 4.
Stk. 2. Den i medfør af stk. 1 fastsatte  

 nedsættelse eller ophør af introduktionsydelsen vedvarer,  

 så længe grundlaget herfor er til stede.
Kommunalbestyrelsen skal  

 ved udgangen af hver måned foretage en vurdering heraf.
 § 32. Har kommunalbestyrelsen i den kommune,  

 hvortil den pågældende udlænding flytter, ikke godkendt at  

 overtage ansvaret for introduktionsprogrammet, kan kommunalbestyrelsen i  

 denne kommune bestemme, at introduktionsydelsen nedsættes eller  

 ophører.
 Stk. 2. Flytter en udlænding, der i medfør af  

 stk. 1 har fået nedsat sin introduktionsydelse, tilbage til den  

 kommune, som den pågældende er fraflyttet, udbetaler  

 kommunalbestyrelsen i denne kommune efter ansøgning fuld  

 introduktionsydelse fra udgangen af den første hele måned efter  

 tilbageflytningen, såfremt de øvrige betingelser herfor efter  

 reglerne i dette kapitel er opfyldt.
Kapitel 10 Indhentning og videregivelse af oplysninger § 52. Til brug for Udlændingestyrelsens afgørelse  

 om meddelelse af tidsubegrænset opholdstilladelse, jf.  

 udlændingelovens § 11, stk. 5, afgiver kommunalbestyrelsen  

 på anmodning fra Udlændingestyrelsen en udtalelse om, hvorvidt  

 den pågældende udlænding har gennemført et tilbudt  

 introduktionsprogram, jf. kapitel 4, eller, hvis dette ikke er  

 tilfældet, har gennemført et andet tilbudt forløb, der  

 kan sidestilles hermed, samt hvorvidt den pågældende  

 udlænding har forfalden gæld på over 50.000 kr. til det  

 offentlige og i givet fald har indgået en aftale om afvikling af  

 gælden og overholder en sådan aftale.
Kapitel 11 Klageregler § 53. --- Stk. 2. --- Stk. 3. Kommunalbestyrelsens udtalelse efter § 52 kan  

 indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
Stk. 4. Det sociale nævns afgørelser efter  

 stk. 2 og 3 kan ikke indbringes for anden administrativ myndighed.
Den  

 Sociale Ankestyrelse kan dog efter reglerne i kapitel 10 i lov om  

 retssikkerhed og administration på det sociale område optage en  

 sag til behandling, når ankestyrelsen skønner, at sagen har  

 principiel eller generel betydning.
Kapitel 12 Definitioner § 54. Ved flygtninge m.v. forstås i denne lov  

 udlændinge med opholdstilladelse efter 1)	udlændingelovens §§ 7 og 8, 2)	udlændingelovens § 9, stk. 2, nr. 2, 3)	udlændingelovens § 9, stk. 2, nr. 4, i umiddelbar  

 forlængelse af en opholdstilladelse efter udlændingelovens  

 § 9, stk. 2, nr. 2, 4)	udlændingelovens § 9, stk. 2, nr. 4, når  

 tilladelsen er meddelt en udlænding, der har indgivet ansøgning  

 om opholdstilladelse efter udlændingelovens § 7, 5)	udlændingelovens § 9, stk. 2, nr. 5, eller 6)	udlændingelovens § 9, stk. 2, nr. 6.
 § 55. Ved familiesammenførte  

 udlændinge til flygtninge forstås i denne lov udlændinge  

 med opholdstilladelse i medfør af udlændingelovens § 9,  

 stk. 1, nr. 2-4, eller § 9, stk. 2, nr. 1, 4 eller 7, som  

 følge af en familiemæssig tilknytning til en person omfattet af  

 § 54.
 § 56. Ved andre familiesammenførte  

 udlændinge forstås i denne lov udlændinge med  

 opholdstilladelse i medfør af udlændingelovens § 9,  

 stk. 1, nr. 2-4, eller § 9, stk. 2, nr. 1, 4 eller 7, der er  

 meddelt opholdstilladelse som følge af en familiemæssig  

 tilknytning til en person, der ikke er omfattet af § 54.
Bilag 3 Visse bestemmelser i visse forskrifter, der er udstedt i  

 medfør af integrationsloven Bekendtgørelse nr. 935 af 15. december 1998 om kursus i  

 samfundsforståelse i medfør af integrationsloven.  

 Bekendtgørelsen er udstedt i medfør af integrationslovens  

 § 20, stk. 3.
§ 2. --- Stk. 2. Kommunalbestyrelsen kan undlade at tilbyde en  

 udlænding deltagelse i kurset, når den pågældende  

 må anses for at have tilstrækkelig viden om de emner, som kurset  

 omhandler, eller når ganske særlige grunde i øvrigt taler  

 herfor, herunder hvis en udlænding på grund af fysiske eller  

 psykiske handicap, torturoplevelser eller stærke traumer ikke er i  

 stand til at følge kurset med udbytte.
 Stk. 3. Kommunalbestyrelsen kan endvidere udskyde tilbuddet,  

 hvis den pågældende på grund af sygdom, graviditet, barsel,  

 manglende anvisning af børnepasning eller lignende ikke har mulighed  

 for at tage imod tilbuddet.
Bekendtgørelse nr. 58 af 25. januar 2000 om aktivering efter  

 integrationsloven.
Bekendtgørelsen er udstedt i medfør af  

 integrationslovens § 23, stk. 9.
§ 1. --- Stk. 2. Kommunalbestyrelsen kan helt eller delvis undlade at  

 tilbyde en udlænding aktivering, hvis ganske særlige grunde taler  

 derfor, herunder hvis en udlænding på grund af alder, fysiske  

 eller psykiske handicaps, torturoplevelser eller stærke traumer ikke er  

 i stand til at deltage i aktiveringen.
 Stk. 3. Kommunalbestyrelsen kan udskyde tilbuddet om  

 aktivering, hvis ganske særlige grunde taler derfor, herunder hvis en  

 udlænding på grund af sygdom, graviditet, barsel eller manglende  

 anvisning af børnepasning ikke er i stand til at deltage i  

 aktiveringen.
 Bekendtgørelse nr. 941 af 15. december 1998 om undervisning i  

 dansk som andetsprog for voksne udlændinge m.fl. og sprogcentre.  

 Bekendtgørelsens er udstedt i medfør af bl.a.  

 integrationslovens § 21, stk. 3.
 § 11. Kursisterne har pligt til at deltage aktivt i den  

 sprogundervisning og de dertil knyttede aktiviteter, hvortil de er  

 tilmeldt.
Stk. 2. Udebliver kursisten fra den planlagte holdstart, eller  

 er der væsentlige uregelmæssigheder ved kursistens  

 fremmøde, underretter sprogcentret straks bopælskommunen og den  

 henvisende Arbejdsformidling herom.
Sprogcentret orienterer kursisten om  

 underretningen.
 Stk. 3. Sprogcentret registrerer løbende kursisternes  

 fravær fra undervisningen og indberetter herom til bopælskommunen  

 og den henvisende Arbejdsformidling en gang om måneden.
Stk. 4. Kommunalbestyrelsen i bopælskommunen udsteder  

 på baggrund af sprogcentrets indberetninger, jf. stk. 3, bevis for  

 aktiv deltagelse til kursister, der er omfattet af integrationsloven.
Beviset  

 udformes af Undervisningsministeriet.
Stk. 5. Der kan kun udstedes bevis for aktiv deltagelse efter  

 stk. 4 til kursister, der har deltaget i mindst 85 % af den  

 gennemførte undervisning.
Dette krav kan kommunalbestyrelsen dog efter  

 en konkret vurdering fravige, hvis en væsentlig del af fraværet  

 skyldes sygdom eller andre forhold, der ikke kan lægges kursisten til  

 last.
