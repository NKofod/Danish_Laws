Fremsat den 24. marts 2021 af beskæftigelsesministeren (Peter Hummelgaard) Forslag til Lov om ændring af lov om social pension og lov om højeste, mellemste, forhøjet almindelig og almindelig førtidspension m.v.
(Ret til at få fratrukket merindtægt som følge af arbejde relateret til covid-19 ved indtægtsregulering af folke-, senior- og førtidspension m.v.) § 1 I lov om social pension, jf. lovbekendtgørelse nr. 234 af 12. februar 2021, foretages følgende ændringer:
 1. Efter § 29 a indsættes før overskriften før § 31:
»Merindtægter relateret til covid-19 § 30. Ved den årlige endelige efterregulering, jf. § 39 b, stk. 1, bortser Udbetaling Danmark ved opgørelsen af indtægtsgrundlaget, jf. § 27, stk. 1, og § 29, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af grundbeløb, pensionstillæg, varmetillæg, mediecheck og den supplerende pensionsydelse.
 Stk. 2. Indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
 Stk. 3. Indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
 Stk. 4. For en pensionist, der ansættes fra den 1. marts 2020 i et ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
Stk. 5. Indtægten indberettes af pensionisten.
Indberetningen skal indeholde 1) lønsedler med oplysninger om indtægt, jf. stk. 1, og ansættelseskontrakten for ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at indtægten er en følge af arbejde, der kan relateres til covid-19 og 3) en erklæring på tro og love fra pensionisten om, at de indsendte oplysninger er korrekte.
 Stk. 6. Indtægt, der er udbetalt og beskattet for perioden fra den 1. marts 2020 til og med den 31. december 2020, kan indberettes til Udbetaling Danmark fra den 27. april 2021.
 Stk. 7. Indtægt, der er udbetalt og beskattet for perioden fra den 1. januar 2021 til og med den 31. december 2021, kan indberettes til Udbetaling Danmark fra den 1. januar 2022.
Stk. 8. Beskæftigelsesministeren kan fastsætte regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 39 b, herunder om, hvordan Udbetaling Danmark skal bortse fra merindtægter og beregne pensionen for det pågældende år fra kalenderårets start og frem til dødsfaldet.« 2. Efter § 32 a indsættes før overskriften før § 32 c:
»Merindtægter relateret til covid-19 § 32 b.
Ved den årlige endelige efterregulering, jf. § 39 b, stk. 1, bortser Udbetaling Danmark ved opgørelsen af indtægtsgrundlaget, jf. § 32 a, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af førtidspension og seniorpension.
 Stk. 2. Indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
 Stk. 3. Indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
 Stk. 4. For en pensionist, der ansættes fra den 1. marts 2020 i et ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
Stk. 5. Indtægten indberettes af pensionisten.
Indberetningen skal indeholde 1) lønsedler med oplysninger om indtægt, jf. stk. 1, og ansættelseskontrakten for ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at indtægten er en følge af arbejde, der kan relateres til covid-19 og 3) en erklæring på tro og love fra pensionisten om, at de indsendte oplysninger er korrekte.
 Stk. 6. Indtægt, der er udbetalt og beskattet for perioden fra den 1. marts 2020 til og med den 31. december 2020, kan indberettes til Udbetaling Danmark fra den 27. april 2021.
 Stk. 7. Indtægt, der er udbetalt og beskattet for perioden fra den 1. januar 2021 til og med den 31. december 2021, kan indberettes til Udbetaling Danmark fra den 1. januar 2022.
Stk. 8. Beskæftigelsesministeren kan fastsætte nærmere regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 39 b, herunder om, hvordan Udbetaling Danmark skal bortse fra merindtægter og beregne pensionen for det pågældende år fra kalenderårets start og frem til dødsfaldet.« 3. I § 62, stk. 1, ændres »udøver de beføjelser, som kommunerne har« til: »har myndighedsansvaret«.
§ 2 I lov om højeste, mellemste, forhøjet almindelig og almindelig førtidspension, jf. lovbekendtgørelse nr. 233 af 12. februar 2021, foretages følgende ændringer:
 1. Efter § 27 indsættes før overskriften før § 29:
»Merindtægt relateret til covid-19 § 28. Ved den årlige endelige efterregulering, jf. § 38 a, stk. 1, bortser Udbetaling Danmark ved opgørelsen af indtægtsgrundlaget, jf. § 25, stk. 1, og § 26, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af grundbeløb, pensionstillæg, varmetillæg og mediecheck.
 Stk. 2. Indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
 Stk. 3. Indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
 Stk. 4. For en pensionist, der ansættes fra den 1. marts 2020 i et ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
Stk. 5. Indtægten indberettes af pensionisten.
Indberetningen skal indeholde 1) lønsedler med oplysninger om indtægt, jf. stk. 1, og ansættelseskontrakten for  ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at merindtægterne er en følge af arbejde, der kan relateres til covid-19 og 3) en erklæring på tro og love fra pensionisten om, at de indsendte oplysninger er korrekte.
 Stk. 6. Indtægt, der er udbetalt og beskattet for perioden fra den 1. marts 2020 til og med den 31. december 2020, kan indberettes til Udbetaling Danmark fra den 27. april 2021.
 Stk. 7. Indtægt, der er udbetalt og beskattet for perioden fra den 1. januar 2021 til og med den 31. december 2021, kan indberettes til Udbetaling Danmark fra den 1. januar 2022.
Stk. 8. Beskæftigelsesministeren kan fastsætte nærmere regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 38 a, herunder om, hvordan Udbetaling Danmark skal bortse fra merindtægter og beregne pensionen for det pågældende år fra kalenderårets start og frem til dødsfaldet.« 2. I § 56, stk. 1, ændres »udøver de beføjelser, som kommunerne har« til: »har myndighedsansvaret«.
§ 3 Loven træder i kraft den 27. april 2021.
Bemærkninger til lovforslaget 1. Indledning Regeringen (Socialdemokratiet) har den 24. februar 2021 indgået "Aftale om ingen modregning i pension for ekstraindtægter i relation til COVID-19" med Venstre, Dansk Folkeparti, Socialistisk Folkeparti, Radikale Venstre, Enhedslisten og Nye Borgerlige.
Formålet med aftalen er at sikre, at folke-, senior- og førtidspensionister ikke skal nedsættes på grund af egne eller en samlevers eller ægtefælles merindtægter, der kan tilskrives mer- eller overarbejde, som er relateret til covid-19.
 Nærværende lovforslag indeholder den lovgivningsmæssige udmøntning af aftalen.
Med lovforslaget indføres en ordning, hvorefter merindtægt, der kan tilskrives mer- eller overarbejde, som er relateret til covid-19, ikke skal medregnes ved opgørelsen af indtægtsgrundlaget til brug for beregning af folke-, senior- eller førtidspension i forbindelse med den årige efterregulering.
Ordningen vil omfatte merindtægt, der er udbetalt for perioden fra den 1. marts 2020 til og med den 31. december 2021, og som udbetales som følge af mer- eller overarbejde, der kan tilskrives covid-19. Ordningen vil ikke være afgrænset til specifikke brancher, fag eller jobfunktioner og vil omfatte både offentligt og privat ansatte.
Ved mer- eller overarbejde forstås alt arbejde, der går ud over det aftalte i henhold til ansættelseskontrakten i et lønmodtagerforhold, og som giver ret til betaling for det ekstra arbejde.
Bonusser og særlige tillæg, der direkte kan knyttes op på den ekstra arbejdsindsats som følge af covid-19, vil endvidere være omfattet af ordningen.
Tilsvarende vil deltidsansatte, som under covid-19 har ydet en ekstra indsats i form af merarbejde, være omfattet af ordningen.
 For pensionister, der ansættes fra den 1. marts 2020 eller senere i et nyt ansættelsesforhold, der er relateret til covid-19, vil der kunne ses bort fra hele indtægten fra dette ansættelsesforhold.
 Aftalepartierne er enige om, at lovforslaget skal behandles ved en hurtig lovgivningsproces i Folketinget med henblik på at sikre, at pensionister, som er blevet modregnet i pensionen i 2020 for egne eller partnerens merindtægt fra mer- eller overarbejde relateret til covid-19, vil kunne nå at indberette den relevante merindtægt til Udbetaling Danmark i løbet af maj 2021, således at den vil kunne indgå i efterreguleringen af kalenderåret 2020, som finder sted fra juni 2021.
2. Lovforslagets hovedpunkter 2.1. Ret til at få fratrukket merindtægt som følge af arbejde, der er relateret til covid-19 ved indtægtsregulering af folke-, senior- og førtidspension m.v.
2.1.1. Gældende ret Efter reglerne i lov om social pension, jf. lovbekendtgørelse nr. 234 af 12. februar 2021 og lov om højeste, mellemste, forhøjet almindelig og almindelig førtidspension m.v., jf. lovbekendtgørelse nr. 233 af 12. februar 2021, indtægtsreguleres folke- senior-, og førtidspension på baggrund af indkomst.
Folkepensionens grundbeløb indtægtsreguleres på grundlag af pensionistens indtægt ved personligt arbejde.
Indtægter ved personligt arbejde omfatter lønindtægt eller indtægt, der midlertidigt træder i stedet herfor, samt indtægt fra egen virksomhed, i hvis drift den pågældende tager aktivt del, hvis disse indtægter indgår i den personlige indkomst efter personskatteloven.
En indkomst indgår i indtægtsgrundlaget, som indtægt ved personligt arbejde, når indkomsten indgår i den personlige indkomst efter personskatteloven og knytter sig til en aktiv arbejdsindsats i det år, hvor indkomsten indtjenes.
Folkepensionens pensionstillæg m.v. og førtids- og seniorpension indtægtsreguleres på grundlag af pensionistens og en eventuel ægtefælles eller samlevers samlede indtægt.
I indtægtsgrundlaget indgår personlig indkomst, positiv kapitalindkomst og aktieindkomst.
Det er således den samlede indkomst, der indgår i beregningen af pension.
Indkomsten indgår i indtægtsgrundlaget, når indkomsten beskattes i det år, pensionsudbetalingen vedrører.
Modtages pension en del af året, indgår indkomsten i indtægtsgrundlaget, når indkomsten beskattes i den del af året, pensionsudbetalingen vedrører.
 Indtægter fra mer- eller overarbejde, som er relateret til covid-19, vil indgå i opgørelsen af den samlede indkomst efter disse regler og vil derfor kunne påvirke størrelsen af pensionen.
Udbetaling Danmark foretager årligt en endelig efterregulering af pensionen for det forudgående kalenderår.
For meget udbetalt pension kan kræves tilbage, og for lidt udbetalt pension efterbetales.
Efterregulering sker på grundlag af årsopgørelsen og oplysninger fra indkomstregisteret, jf. § 39 b, stk. 1, i lov om social pension og § 38 a, stk. 1, i lov om højeste, mellemste, forhøjet almindelig og almindelig førtidspension m.v.
Dette indebærer, at hvis der ikke er en årsopgørelse som følge af f.eks. dødsfald, vil der ikke ske efterregulering.
Er der en årsopgørelse for en efterlevende pensionist eller dennes ægtefælle eller samlever, foretages der dog efterregulering af perioden, hvor denne beregnes som enlig.
2.1.2. Ministeriets overvejelser og den foreslåede ordning Det fremgår af den politiske aftale, at folke-, senior- og førtidspensionister ikke vil skulle modregnes i pensionen på grund af egne eller en ægtefælles eller samlevers merindtægt, der kan tilskrives mer- eller overarbejde, som er relateret til covid-19. At der ikke vil skulle ske modregning i pensionen, betyder, at folke-, senior- og førtidspensionisters egen eller en eventuel ægtefælles eller samlevers merindtægt, der kan tilskrives mer- eller overarbejde, som er relateret til covid-19, ikke vil skulle indgå i opgørelsen af indtægtsgrundlaget ved efterregulering af pensionen.
 Det foreslås, at den indtægt, der ikke vil skulle indgå i beregningen, vil omfatte alle typer arbejde, der kan tilskrives covid-19. Det foreslås ligeledes i overensstemmelse med aftalen, at ordningen ikke vil være afgrænset til brancher, fag eller jobfunktioner, og at den omfatter både offentligt og privat ansatte.
Mer- eller overarbejde defineres som alt arbejde, der går ud over det aftalte i henhold til ansættelseskontrakten, og som giver ret til betaling for det ekstra arbejde.
Dvs. der også vil skulle ses bort fra bonusser og særlige tillæg, der direkte kan knyttes op på den ekstra arbejdsindsats.
Deltidsansatte, som under covid-19 har haft merarbejde, vil således også være omfattet.
Er der i ansættelsesforholdet ikke en aftalt arbejdstid, vil der ikke være et grundlag at fastsætte mer- eller overarbejde i forhold til, og der vil derfor ikke kunne bortses fra indtægt fra et sådant arbejde.
 I overensstemmelse med aftalen foreslås det endvidere, at ordningen indføres uden nærmere afgrænsning af, hvad der kan betragtes som mer- eller overarbejde i forbindelse med covid-19. Ordningen etableres således i tillid til, at borgere og arbejdsgivere godt kan vurdere, hvornår merindtægt kan tilskrives arbejde i relation til covid-19, og hvornår der er tale om mer- eller overarbejde i de situationer.
 Det er en betingelse, at arbejdet har relation til covid-19. Dvs. at der skal være en sammenhæng mellem mer- eller overarbejdet og covid-19. Det kan eksempelvis være arbejdet med smitteopsporing af covid-19, testarbejde, covid-19-vaccination, behandling, pleje og omsorg af covid-19-patienter, plejehjemsbeboere og beboere i botilbud, transport af mink og vacciner og produktion af værnemidler m.v.
Indtægt, der ikke har relation til covid-19, vil ikke være omfattet af ordningen.
Det gælder indtægt fra arbejde i virksomheder, der generelt har oplevet øget efterspørgsel f.eks. mad til take-away og håndværkere m.v.
 Arbejde, der har relation til covid-19, kan omfatte alle private og offentlige ansatte.
Det foreslås videre, at for pensionister, der fra den 1. marts 2020 ellere senere får en indtægt fra et nyt ansættelsesforhold, vil der kunne ses bort fra hele lønindtægten fra det nye ansættelsesforhold både ved beregningen af deres egen pension og en eventuel ægtefælles eller samlevers pension, hvis arbejdet er relateret til covid-19. I disse tilfælde vil det således være hele lønnen, der vil kunne bortses fra uanset indholdet i kontrakten i det nye ansættelsesforhold.
Det betyder f.eks., at der i beregningen af pensionen vil kunne ses bort fra hele lønindtægten fra det pågældende ansættelsesforhold, hvis en pensioneret sygeplejerske som noget nyt efter den 1. marts 2020 vælger at arbejde og får en lønindtægt, der er relateret til covid-19. Tilsvarende vil der kunne ses bort fra hele lønindtægten fra personligt arbejde fra et nyt ansættelsesforhold, når en pensionist, der arbejdede i forvejen, får et ekstra arbejde den 1. marts 2020 eller senere, som er relateret til covid-19. For så vidt angår det ansættelsesforhold, som pensionisten havde inden den 1. marts 2020, vil der kunne ses bort fra indtægter fra mer- eller overarbejdet i henhold til ansættelseskontrakten i det omfang, det er relateret til covid-19.
I overensstemmelse med dette foreslås der fastsat regler om, at covid-19-relateret merindtægt ikke vil skulle indgå i opgørelsen til brug for efterregulering af folke-, senior- og førtidspension, og at pensionisten vil kunne indberette indtægt fra lovens ikrafttræden den 27. april 2021 for indkomståret 2020 og fra den 1. januar 2022 for indkomståret 2021 til brug for den årlige efterregulering.
Merindtægt i relation til covid-19-relateret arbejde fra 2020 vil indgå i den årlige endelige efterregulering, som foretages i perioden fra juni til september 2021. Merindtægt i relation til covid-19-relateret arbejde fra 2021 vil indgå i den årlige endelige efterregulering fra juni til september 2022.
 Indberetningen af covid-19-relateret merindtægt vil skulle indgives ved anvendelse af den selvbetjeningsløsning, som Udbetaling Danmark stiller til rådighed og vil følge de gældende regler om obligatorisk digital kommunikation mellem borgere og Udbetaling Danmark, jf. bekendtgørelse nr. 2003 af 11. december 2020 om obligatorisk digital selvbetjening vedrørende ansøgninger og meddelelser m.v. om sociale ydelser m.v.
Pensionisten vil ved indberetningen skulle afgive en tro- og love-erklæring på, at de indberettede oplysninger er korrekte.
Derudover skal de indberettede oplysninger kunne henføres til covid-19-relateret mer- eller overarbejde i de situationer, hvor der ikke vil skulle bortses fra hele indtægten.
Pensionisten vil skulle vedlægge en erklæring, hvor arbejdsgiveren erklærer, at pensionisten eller dennes eventuelle ægtefælle eller samlever har haft merindtægt fra den givne arbejdsplads, og at mer- eller overarbejdet eller det nye arbejde fra 1. marts 2020 eller senere kan relateres til covid-19. Samtidig vil der som dokumentation skulle vedlægges relevante lønsedler og en ansættelseskontrakt for ansættelsesforhold relateret til covid-19, der er begyndt den 1. marts 2020 eller senere.
 Det foreslås, at Udbetaling Danmark på denne baggrund vil skulle se bort fra den indberettede merindtægt fra covid-19-relateret arbejde i det indtægtsgrundlag, som ligger til grund for pensionsberegningen ved efterregulering.
Det vil være resultatet af den samlede årlige efterregulering, som afgør, om pensionisten har fået udbetalt for lidt i pension i løbet af året og derfor skal have efterbetalt pension.
Det er ikke muligt for pensionisten at anmode Udbetaling Danmark om at se bort fra indtægten ved den foreløbige udbetaling af pension i 2021. Det skyldes, at det ikke er muligt at implementere ændringer, der kan understøtte en løbende indberetning inden årets udgang, idet det vil være en større systemændring, og det vil have væsentlige administrative konsekvenser, hvis indberetning skal kunne ske løbende.
Det foreslås, at der alene vil kunne ses bort fra covid-19-relateret indtægt fra lønmodtagerforhold eller lønmodtagerlignende forhold.
Dette sikres ved at gøre det til en betingelse, at den indtægt, der kan bortses fra, skal være A- eller B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, eller B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister.
Det betyder, at der i pensionsberegningen vil skulle ses bort fra indtægten ved at tage udgangspunkt i et andet begreb end der i øvrigt bruges ved beregning af pension, hvor der tages udgangspunkt i den personlige indkomst.
Derved opnås, at det kun er indtægter fra et lønmodtagerforhold eller et lønmodtagerlignende forhold, der vil kunne ses bort fra ved efterreguleringen af pensionen.
Selve indberetningen vil ikke have karakter af en ansøgning, men vil være en indberetning af oplysninger, der vil skulle indgå i afgørelsen om efterregulering.
Borgeren vil kunne klage over afgørelsen om efterregulering, herunder hvis der ikke er taget højde for pensionistens indberetning af merindtægt, der er relateret til covid-19.
Udbetaling Danmark vil i overensstemmelse med, hvad der følger af forvaltningslovens § 7, stk. 1, og almindelig god forvaltningsskik skulle vejlede borgeren om ordningen.
Det indebærer blandt andet, at Udbetaling Danmark vil skulle vejlede borgeren om anvendelse af selvbetjeningsløsningen, krav til indberetning, og rammerne for, hvad der kan forstås ved arbejde, der er relateret til covid-19.
Det er ikke hensigten, at Udbetaling Danmark vil skulle vejlede om, hvilke brancher, fag og jobs, der konkret er omfattet af ordningen, idet det vil bero på en skønsmæssig vurdering af, om der er tale om covid-19-relateret arbejde.
Denne skønsmæssige vurdering vil pensionisten selv eventuelt sammen med dennes ægtefælle eller samlever skulle foretage.
Arbejdsgiveren vil i en erklæring skulle bekræfte, at indtægten kommer fra covid-19-relateret arbejde.
Som følge af forslaget om, at indberetningen alene vil skulle ske i forbindelse med og til brug for efterreguleringen, vil indberetningen få betydning for de ydelser, som efterreguleres.
Det drejer sig om grundbeløb, pensionstillæg, varmetillæg, mediecheck, den supplerende pensionsydelse og senior- og førtidspension.
Da varmetillæg, mediecheck og den supplerende pensionsydelse i det væsentlige efterreguleres på baggrund af det samme indtægtsgrundlag, som anvendes ved efterregulering af pensionstillægget, vil det være nødvendigt også at se bort fra covid-19-relateret merindtægt ved efterregulering af disse ydelser.
 Der vil ikke kunne bortses fra indtægten ved udbetaling af det almindelige og det udvidede helbredstillæg, fordi disse tillæg efter gældende regler ikke efterreguleres.
Derudover er der i dag en række særlige situationer, hvor der ikke sker efterregulering af pension, og hvor der derfor ikke vil kunne bortses fra indtægten.
Det gælder f.eks. i nogle tilfælde, hvor pensionisten eller dennes ægtefælle eller samlever afgår ved døden.
Her vil der efter gældende regler ikke ske efterregulering af det kalenderår, hvori dødsfaldet sker.
Det skyldes, at efterregulering sker på baggrund af pensionistens og dennes eventuelle ægtefælles eller samlevers årsopgørelse, jf. § 39 b, stk. 1, i lov om social pension og § 38 a, stk. 1, i lov om højeste, mellemste, forhøjet almindelig og almindelig førtidspension m.v.
Når der ikke dannes en årsopgørelse på grund af dødsfaldet, foreligger der ikke det fornødne grundlag for at foretage efterreguleringen.
Dette vil derfor medføre, at der vil være situationer, hvor der ikke vil kunne indberettes og ses bort fra indtægten fra covid-19-relateret arbejde.
Det foreslås på den baggrund, at der i en bemyndigelsesbestemmelse gives mulighed for at fastsætte særlige regler for beregning og efterbetaling af pension til en efterlevende ægtefælle eller samlever, der er pensionist, hvor der ikke foretages en efterregulering efter § 39 b, stk. 1, i lov om social pension eller § 38 a, stk. 1, i lov om højeste, mellemste, forhøjet almindelig og almindelig førtidspension m.v. herunder om, hvordan Udbetaling Danmark skal bortse fra merindtægt og beregne pensionen for det pågældende år fra kalenderårets start og frem til dødsfaldet.
Formålet er at sikre, at den efterlevende pensionist skal kunne indberette både afdødes og egen covid-19-relateret indtægt det år, hvor ægtefællen eller samleveren dør, og at der vil kunne ses bort fra indtægten ved beregningen af pensionen i perioden før dødsfaldet.
Dette sikrer, at en efterlevende ægtefælle eller samlever, der er pensionist, også vil kunne få gavn af ordningen ved, at der kan bortses fra covid-19-relateret indtægt fra såvel den afdøde som den efterlevende pensionist forud for dødsfaldet.
Der vil derudover kunne fastsættes regler om indberetning af indtægt i forbindelse med dødsfald.
 Det foreslås endvidere, at der i en bemyndigelsesbestemmelse gives mulighed for at fastsætte regler om indberetningsordningen, herunder om formkrav til arbejdsgivererklæring og tro- og loveerklæring og om, at kravet om en erklæring fra arbejdsgiveren i visse tilfælde vil kunne fraviges, herunder hvis arbejdsgiveren er gået konkurs, eller der er tale om et tidligere arbejdsforhold, hvor arbejdsgiveren f.eks. ikke kan findes.
 Genoptagelse af en efterregulering som følge af indberettet merindtægt fra covid-19-relateret arbejde vil dels kunne ske efter de almindelige ulovbestemte regler for genoptagelse samt genoptagelse efter jf. § 39 b, stk. 3, i lov om social pension og § 38 a, stk. 3, jf. lov om højeste, mellemste, forhøjet almindelig og almindelig førtidspension m.v.
Udbetaling Danmark vil skulle foretage en stikprøvebaseret kontrol af den indberettede dokumentation f.eks. i sager med høje indberettede beløb.
Indhentelse af oplysninger om indkomst fra indkomstregistret vil kunne ske uden samtykke fra pensionisten og dennes eventuelle ægtefælle eller samlever efter de allerede gældende regler i § 11 a, stk. 3, i lov om retssikkerhed og administration på det sociale område.
Det foreslås, at der i en bemyndigelsesbestemmelse gives mulighed for at fastsætte regler om, at arbejdsgivere uden samtykke fra den ansatte har pligt til at videregive oplysninger til Udbetaling Danmark til brug for kontrol af ordningen vedrørende pensionistens eller pensionistens ægtefælles eller samlevers mer- eller overarbejde.
Hvis der er formodning om misbrug af ordningen, vil Udbetaling Danmarks skulle påbegynde en sag om tilbagebetaling af ydelsen.
Er der mistanke om overtrædelse af straffeloven, vil Udbetaling Danmark skulle vurdere, om der er grundlag for at foretage en anmeldelse til politiet.
Hvis der rejses tiltale, vil domstolene herefter skulle tage stilling til, om borgeren kan idømmes straf f.eks. efter § 12 b, i lov om retssikkerhed og administration på det sociale område, om groft uagtsomt socialt bedrageri eller efter straffelovens §§ 161, 163 og 171, stk. 1, om urigtig og falsk erklæring samt dokumentfalsk, eller efter straffelovens §§ 279 og 279 a, om bedrageri og databedrageri.
 Der vil i indberetningsløsningen, herunder vejledningen fra Udbetaling Danmark samt på borger.dk, blive gjort opmærksom på konsekvenserne ved misbrug af ordningen.
 Udbetaling Danmarks behandling af personoplysninger i forbindelse med administrationen af ordningen forudsættes at ske i overensstemmelse med reglerne i lov om Udbetaling Danmark, i databeskyttelsesforordningen og databeskyttelsesloven, herunder reglerne om oplysningspligt m.v.
2.2. Teknisk konsekvensrettelse vedrørende Udbetaling Danmarks myndighedsansvar 2.2.1. Gældende ret Det fremgår af § 62, stk. 1, i lov om social pension, jf. lovbekendtgørelse nr. 234 af 12. februar 2021 og § 56, stk. 1, i lov om højeste, mellemste, forhøjet almindelig og almindelig førtidspension m.v., jf. lovbekendtgørelse nr. 233 af 12. februar 2021, at Udbetaling Danmark udøver de beføjelser, som kommunerne har efter lovene vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
2.2.2. Ministeriets overvejelser og den foreslåede ordning I forbindelse med forslag til lov om ændring af lov om social pension og forskellige andre love (overførsel af myndighedsansvar for seniorpension til Seniorpensionsenheden m.v.), offentliggjort som lov nr. 2190 af 29. december 2020, er der ved en fejl ikke foretaget konsekvensrettelse i § 62, stk. 1, i lov om social pension, hvor det skulle have været tilføjet, at Udbetaling Danmark udøver de beføjelser, som Seniorpensionsenheden har efter loven vedrørende pension, der skal ydes til personer med fast bopæl i udlandet eller på Færøerne eller i Grønland efter pensionsloven, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
 Det foreslås, at der rettes op på fejlen, og at bestemmelsen ændres, uden at dette medfører ændringer i den gældende retstilstand vedrørende Udbetaling Danmarks beføjelser vedrørende pension til personer med fast bopæl i udlandet.
Baggrunden for forslaget er, at der i formuleringen af disse bestemmelser ikke ses at være behov for specificering af, at kommunerne og Seniorpensionsenheden også har myndighedsansvaret for seniorpension efter lov om social pension.
Den gældende formulering skyldes historikken for overførsel af myndighedsansvar, idet staten i 1994 fik overført myndighedsansvaret for en række internationale opgaver fra kommunerne på blandt andet pensionsområdet.
Opgaverne blev samlet i Den sociale Sikringsstyrelse, senere Pensionsstyrelsen.
Ved lov nr. 494 af 21. maj 2013 blev en række opgaver overført fra Pensionsstyrelsen til Udbetaling Danmark, herunder pensionssager for borgere med fast bopæl i udlandet m.v.
Det betød, at Udbetaling Danmark blandt andet overtog alle opgaver vedrørende tilkendelse, frakendelse, beregning og udbetaling af førtidspension til borgere med fast bopæl i udlandet, der opfyldte betingelserne herfor.
Det foreslås derfor, at bestemmelsen formuleres således, at det vil fremgå af § 62, stk. 1, i lov om social pension, at Udbetaling Danmark har myndighedsansvaret efter loven vedrørende pension, der skal ydes til personer med fast bopæl i udlandet eller på Færøerne eller i Grønland, efter forordning (EF) nr. 883/04 om koordinering af de sociale sikringsordninger og efter reglerne i overenskomster med andre stater.
Samtidig foreslås det, at § 56, stk. 1, i lov om højeste, mellemste, forhøjet almindelig og almindelig førtidspension m.v., ændres i overensstemmelse hermed.
 Der er med forslaget således ikke tiltænkt ændringer i retstilstanden i forhold til de gældende bestemmelser, udover at det tydeliggøres, at Udbetaling Danmark også har myndighedsansvaret i sager om seniorpension og sociale pensioner i øvrigt i forhold til personer med fast bopæl i udlandet.
3. Økonomiske konsekvenser og implementeringskonsekvenser for det offentlige Det skønnes med betydelig usikkerhed, at forslaget vil omfatte ca. 20.000 pensionister, der enten selv har eller hvis ægtefælle eller samlever har covid-19-relaterede merindtægter i 2020 eller 2021, som vil medføre en nedsættelse af pensionsydelsen.
Heraf skønnes ca. 14.000 at være folkepensionister og ca. 6.000 at være senior- og førtidspensionister.
Det vurderes på dette grundlag, at en undtagelse af merindtægter fra covid-19-relateret arbejde fra indtægtsreguleringen af social pension i 2020 og 2021 vil indebære offentlige merudgifter på ca. 116 mio. kr. pr. år i 2021 og 2022 før skat og tilbageløb.
Det skønnes at svare til ca. 56 mio. kr. årligt efter skat og tilbageløb, jf. tabel 1.
 Da korrektionen vil ske i forbindelse med de årlige efterreguleringer af social pension, vil udgifterne påløbe i henholdsvis 2021 og 2022 i forbindelse med de årlige efterreguleringer af den udbetalte pensionsydelse for henholdsvis 2020 og 2021.
 Der foreligger ikke fyldestgørende data for omfanget af covid-19-relaterede merindtægter, hvorfor disse skøn over de ydelsesmæssige konsekvenser er behæftet med betydelig usikkerhed og bygger på en række forudsætninger om omfang og anvendelse af ordningen.
 Det skønnes endvidere, at forslaget vil medføre administrative udgifter for Udbetaling Danmark til implementering og systemtilretning på ca. 2 mio. kr. i 2021 samt driftsudgifter på 3 mio. kr. årligt i 2021 og 2022 til øget sagsbehandling m.v.
 De forventede statslige merudgifter til henholdsvis folkepension og senior- og førtidspension samt administration på 61 mio. kr. i 2021 finansieres af finanslovens § 35.11.07. Reserve til håndtering af udfordringer i lyset af covid-19 m.v. og vil blive indarbejdet i lov om tillægsbevilling for 2021. Merudgifterne på 59 mio. kr. for 2022 vil være afspejlet på regeringens forslag til finanslov for 2022.
 De økonomiske og administrative konsekvenser af lovforslaget skal forhandles med de kommunale parter.
 Lovforslaget vurderes ikke at have konsekvenser for regionerne.
Der er taget stilling til de syv principper for digitaliseringsklar lovgivning.
Nedenfor gennemgås de principper, der er relevante for lovforslaget. ¬¬Forslaget lever i det væsentligste op til princip 1 om enkle og klare regler, da forslaget tager udgangspunkt i, at der skal være tale om indtægt ved personligt arbejde, som allerede er et begreb i pensionslovgivningen.
Dog indebærer begrebet mer- eller overarbejde, der er relateret til covid-19, en skønsmæssig vurdering, da det ifølge aftalen er pensionisten selv, der skal vurdere om mer- eller overarbejdet kan relateres til covid-19 og størrelsen af den indtægt, der kan henføres til dette arbejde som mer- eller overarbejde.
Arbejdsgiveren skal ved en erklæring bekræfte, at indtægten kommer fra covid-19-relateret mer- eller overarbejde.
Da det er pensionisten, dennes eventuelle ægtefælle eller samlever, der skal vurdere, om indtægten er fra covid-19-relateret arbejde og størrelsen heraf, vil der kunne udvikle sig en uens praksis i forhold til, hvad der bliver indberettet om mer- eller overarbejde.
Forslaget lever op til princip 2 om digital kommunikation, da pensionisten får stillet en digital selvbetjeningsløsning til rådighed, som pensionisten vil skulle anvende til at indsende oplysninger om mer- eller overarbejdet sammen med en tro- og loveerklæring, en arbejdsgivererklæring og for nogle pensionister en kopi af en ansættelseskontrakt.
Forslaget lever i det væsentligste op til princip 3-4 om automatisk sagsbehandling og om genbrug af data, da der vil blive foretaget automatisk sagsbehandling efter indberetning af indtægt fra covid-19-relateret arbejde.
Den automatiske sagsbehandling i Udbetaling Danmark vil ske på basis af en allerede kendt og it-understøttet årlig efterregulering af pensionen.
Lovforslaget lever i mindre grad op til princip 7 om forebyggelse af snyd og fejl.
Da ordningen ikke er afgrænset til brancher, fag og job, og da begrebet covid-19-relateret arbejde indeholder et skønsmæssigt element, som pensionisten skal foretage, kan Udbetaling Danmark alene kontrollere, om der er indsendt relevant dokumentation, men vil ikke kunne efterprøve pensionistens eller arbejdsgiverens vurdering af, om der er tale om arbejde, der er relateret til covid-19. Udbetaling Danmark vil efter efterreguleringen fortage stikprøvekontrol af, om den vedhæftede dokumentation er indsendt korrekt herunder validiteten af arbejdsgivererklæringen samt foretage kontrolopslag af lønsedler i indkomstregisteret i forhold til størrelsen af den indberettede indtægt.
Udbetaling Danmark vil ikke på baggrund af den efterfølgende stikprøvekontrol kunne validere, om størrelsen af den oplyste covid-19 relaterede merindtægt er korrekt.
Risikoen for snyd forventes dog at blive reduceret som følge af kravet om en arbejdsgivererklæring og dokumentation i form af lønsedler og for nogle pensionister en ansættelseskontrakt.
For de pensionister, der vil kunne indberette hele indtægten som følge af et nyt ansættelsesforhold efter den 1. marts 2020, vil Udbetaling Danmark kunne tjekke om størrelsen af den indberettede indtægt svarer til oplysningerne i indkomstregistret.
 4. Økonomiske og administrative konsekvenser for erhvervslivet m.v.
 Det er Beskæftigelsesministeriets vurdering, at de fem principperne for agil erhvervsrettet regulering ikke er relevante for nærværende lovforslag.
5. Administrative konsekvenser for borgerne Forslaget medfører mindre administrative konsekvenser for borgerne, da de pensionister, der ønsker, at der skal ses bort fra en merindtægt, der er relateret til covid-19-relateret arbejde, ved efterregulering af pensionen selv skal indberette indtægten til Udbetaling Danmark og vil skulle indhente en underskrevet arbejdsgivererklæring.
6. Klima- og miljømæssige konsekvenser Lovforslaget har ingen klima- og miljømæssige konsekvenser.
7. Forholdet til EU-retten Lovforslaget indeholder ikke EU-retlig aspekter.
 8. Hørte myndigheder og organisationer m.v.
 Et udkast til lovforslag er i perioden fra den 23. marts 2021 med frist til den 6. april 2021 været sendt i høring hos følgende myndigheder og organisationer m.v.:
 Advokatrådet, Akademikernes Centraladministration, Ankestyrelsen, Arbejdsmarkedets Erhvervssygdomssikring (AES), Arbejdsskadeforeningen AVS, ASE, ATP, BDO Kommunernes Revision, Bedre Psykiatri, Business Danmark, Danmarks Fri Fagforening, Dansk Arbejdsgiverforening, Dansk Socialrådgiverforening, Danske A-kasser, Danske Handicaporganisationer, Danske Patienter, Danske Regioner, Danske Seniorer, Datatilsynet, Deloitte, Den Uvildige Konsulentordning på Handicapområdet, Det Centrale Handicapråd, DI, Erhvervsstyrelsen, Fagbevægelsens Hovedorganisation, Faglige Seniorer, Finansrådet, Finanssektorens Arbejdsgiverforening, Finanstilsynet, Foreningen af Social-, Sundheds- og Arbejdsmarkedschefer i Danmark, Foreningen af Statsautoriserede Revisorer, Foreningen af Statsforvaltningsjurister, Foreningen af Danske Revisorer, Forhandlingsfællesskabet, Forsikring og Pension, Frie Funktionærer, Frivilligrådet, Institut for Menneskerettigheder, Jobrådgivernes Brancheforening, KL, Kristelig Arbejdsgiverforening, Kristelig Fagbevægelse, Landsforening for førtidspensionister, Landsforeningen af nuværende og tidligere psykiatribrugere, Lederne, Lægeforeningen, Pension Danmark, Psykiatrifonden, Retssikkerhedsfonden, Rigsrevisionen, Rådet for psykisk sårbare på arbejdsmarkedet, Rådet for Socialt Udsatte, SAND, SIND, Sundhedskartellet, Udbetaling Danmark og Ældre Sagen.
 Forud for lovens fremsættelse har det ikke været muligt at afslutte den eksterne høring på grund af tidspunktet for indgåelsen af Aftale om ingen modregning i pension for ekstraindtægter i relation til covid-19 og den efterfølgende lovproces.
Bemærkninger til lovforslagets enkelte bestemmelser Til § 1 Til nr. 1 Efter den gældende § 27, stk. 1, i lov om social pension opgøres indtægtsgrundlaget for grundbeløb efter pensionistens indtægt ved personligt arbejde.
Efter den gældende § 29, stk. 1, i lov om social pension opgøres indtægtsgrundlaget for pensionstillæg, varmetillæg, helbredstillæg og mediecheck på grundlag af pensionistens og en eventuel ægtefælles eller samlevers samlede indtægt.
Tilsvarende gælder for supplerende pensionsydelse.
I indtægtsgrundlaget indgår personlig indkomst med tillæg af positiv kapitalindkomst, der anvendes til beregning af indkomstskat efter personskattelovens § 7, samt aktieindkomst, der beskattes efter personskattelovens § 8 a, stk. 1, og 2, bortset fra aktieudbytte op til 5.000 kr.
 Der findes ikke gældende regler om, at Udbetaling Danmark skal se bort fra folke-, senior- og førtidspensionisters egen eller en ægtefælles eller samlevers merindtægt, der kan tilskrives mer- eller overarbejde, som er relateret til covid-19.
 Det foreslås, at der indsættes en ny § 30, hvorefter Udbetaling Danmark i forbindelse med efterregulering af pensionen ved opgørelsen af indtægtsgrundlaget for grundbeløbet og pensionstillægget m.v. vil skulle se bort fra indtægt i den personlige indkomst, der er udbetalt for perioden fra den 1. marts 2020 til og med den 31. december 2021, og som udgør en merindtægt som er relateret til covid-19. Pensionisten vil selv skulle indberette merindtægten via en selvbetjeningsløsning, som Udbetaling Danmark stiller til rådighed.
 Det foreslås således i stk. 1, at ved den årlige endelige efterregulering, jf. § 39 b, stk. 1, bortser Udbetaling Danmark ved opgørelsen af indtægtsgrundlaget, jf. § 27, stk. 1, og § 29, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af grundbeløb, pensionstillæg, varmetillæg, mediecheck og den supplerende pensionsydelse.
 Det betyder, at Udbetaling Danmark ved den årlige endelige efterregulering i 2021 og 2022 vil skulle se bort fra covid-19-relaterede indtægt i den personlige indkomst fra et lønmodtagerforhold i det indtægtsgrundlag, der ligger til grund for opgørelsen af folkepensionen, mediecheck, den supplerende pensionsydelse og et eventuelt varmetillæg for 2020 og 2021. Således vil korrektionen for covid-19-relaterede merindtægt ske samtidig med den øvrige årlige efterregulering efter § 39 b, stk. 1. Resultatet af den samlede efterregulering vil afgøre, om pensionisten får efterbetalt pension ved den årlige efterregulering.
 Det er en betingelse, at arbejdet har en relation til covid-19. Dvs. at der skal være en sammenhæng mellem mer- eller overarbejdet og covid-19. Det kan eksempelvis være arbejdet med smitteopsporing af covid-19, testarbejde, covid-19-vaccination, behandling, pleje og omsorg af covid-19-patienter, plejehjemsbeboere og beboere i botilbud, transport af mink og vacciner og produktion af værnemidler m.v.
Indtægt, der ikke har en relation til covid-19, ikke være omfattet af ordningen.
Det gælder indtægt fra arbejde i virksomheder, der generelt har oplevet øget efterspørgsel f.eks. mad til take-away og håndværkere m.v.
 Arbejde, der har en relation til covid-19, kan omfatte alle private og offentlige ansatte.
Der vil alene kunne ses bort fra merindtægten ved den årlige efterregulering.
Pensionisten vil efter bestemmelsen ikke have ret til, at der ses bort fra indtægterne i pensionsberegningen ved den løbende udbetaling af pension.
Der vil alene kunne ses bort fra merindtægten ved beregning af grundbeløb, pensionstillæg, varmetillæg, mediecheck og den supplerende pensionsydelse, da der efter gældende regler fortages efterregulering af disse ydelser.
Der vil dermed ikke kunne ses bort fra indtægterne ved blandt andet udbetaling af det almindelige eller det udvidede helbredstillæg, da disse tillæg ikke efterreguleres.
 Det foreslås i stk. 2, at indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
Det vil betyde, at der alene vil kunne ses bort fra covid-19-relateret indtægt fra  lønmodtagerforhold eller lønmodtagerlignende forhold.
Dette sikres ved at gøre det til en betingelse, at den indtægt, der kan bortses fra, skal være A- eller B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag eller B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister.
Det vil betyde, at der i pensionsberegningen vil kunne ses bort fra indtægten ved at tage udgangspunkt i et andet begreb, end der i øvrigt bruges ved beregning af pension, hvor der tages udgangspunkt i den personlige indkomst.
Derved opnås, at det kun er indtægt fra et lønmodtagerforhold eller et lønmodtagerlignende forhold, der vil kunne ses bort fra ved efterreguleringen af pensionen.
Der vil også kunne ses bort fra indtægt fra et andet EU-/EØS-land, Schweiz, Færøerne eller Grønland, idet det foreslås, at der vil skulle ses bort fra lignende indtægt fra disse lande.
Borgere med indtægt fra udlandet vil i en eventuel stikprøvekontrol skulle godtgøre, at indtægten falder inden for rammerne af bestemmelsen.
 Det foreslås i stk. 3, at indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
Ved mer- eller overarbejde, menes alt arbejde, der går ud over det aftalte i henhold til pensionistens eller dennes eventuelle ægtefælles eller samlevers ansættelseskontrakt, og som giver ret til betaling for mer- eller overarbejde.
Mer- eller overarbejdet skal være relateret til covid-19. En pensionist, dennes eventuelle ægtefælle eller samlever, som er deltidsansat, og som har merarbejde fra covid-19-relateret lønmodtagerarbejde, er omfattet af målgruppen for ordningen.
Bonusser og særlige tillæg, der direkte kan knyttes op på den ekstra arbejdsindsats som følge af covid-19, vil endvidere være omfattet af ordningen.
 Det vil betyde, at for pensionisten, dennes eventuelle ægtefælle eller samlever, der for perioden fra den 1. marts 2020 til den 31. december 2021 har indtægt fra personligt arbejde, kan der ses bort fra indtægten fra mer- eller overarbejde, der er relateret til covid-19 ved opgørelsen af det indtægtsgrundlag, der ligger til grund for beregning af grundbeløb, pensionstillæg, varmetillæg, mediecheck og den supplerende pensionsydelse.
 Det vil betyde, at f.eks. for en sygeplejerske, der før den 1. marts 2020 i forvejen havde en lønindtægt fra personligt arbejde ved siden af sin pension, vil det alene være indtægt fra mer- eller overarbejde i henhold til kontrakten, der vil kunne ses bort fra.
 Det er op til pensionisten, dennes eventuelle ægtefælle eller samlever at vurdere, hvorvidt merindtægt fra mer- eller overarbejde har relation til covid-19.
 Det foreslås i stk. 4, at for en pensionist, der ansættes fra den 1. marts 2020 i et nyt ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
 Det vil betyde, at for en pensionist, der ikke arbejdede før den 1. marts 2020, men som vælger at påtage sig et covid-19-relateret lønmodtagerarbejde, vil Udbetaling Danmark i forbindelse med efterregulering skulle se bort fra hele indtægten fra dette arbejde ved opgørelsen af det indtægtsgrundlag, der ligger til grund for beregning af grundbeløb, pensionstillæg, varmetillæg, mediecheck og den supplerende pensionsydelse.
 Det vil betyde, at der i beregningen af pensionen vil kunne ses bort fra hele lønindtægten, hvis f.eks. en pensioneret sygeplejerske som noget nyt efter den 1. marts 2020 vælger at have lønmodtagerarbejde, der er relateret til covid-19.
Det er afgørende for at være omfattet af bestemmelsen er, atder er tale om en ny ansættelseskontrakt, der er indgået den 1. marts 2020 eller senere.
Det har ikke en betingelse, at det nye ansættelseforhold udføres for en ny arbejdsgiver.
Hvis en pensionist skifter job og fortsat har samme arbejdsgiver, men får en ny kontrakt, vil pensionistens ansættelsesforhold være omfattet af bestemmelsen, hvis der er tale om et covid-19-relateret arbejde.
Det foreslås i stk. 5, at indtægten indberettes af pensionisten.
Indberetningen skal indeholde 1) lønsedler med oplysninger om indtægt som følge af mer- eller overarbejde, jf. stk. 1, og ansættelseskontrakten for ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at indtægten er en følge af arbejde, der kan relateres til covid-19, og 3) en erklæring på tro og love fra pensionisten om, at de indsendte oplysninger er korrekte.
Det vil betyde, at pensionisten vil skulle foretage en indberetning til Udbetaling Danmark via den selvbetjeningsløsning, som Udbetaling Danmark stiller til rådighed.
Indberetningen vil skulle indeholde lønsedler, hvor indtægt, der har relation til mer- eller overarbejdet i forbindelse med covid-19, fremgår og en ansættelseskontrakt, der kan dokumentere at ansættelsesforholdet er påbegyndt efter den 1. marts 2020. Indberetningen vil derudover skulle indeholde en erklæring fra arbejdsgiveren om, at pensionisten eller dennes ægtefælle eller samlever har haft indtægter fra den givne arbejdsplads fra arbejde, der kan relateres til covid-19. Pensionisten vil på tro og love skulle erklære, at de indberettede oplysninger er korrekte.
 Det foreslås i stk. 6, at indtægt, der er udbetalt og beskattet for perioden fra den 1. marts 2020 til den 31. december 2020, kan indberettes til Udbetaling Danmark fra den 27. april 2021.
 Det vil betyde, at den indtægt, der er relateret til arbejdet med covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. marts 2020 til den 31. december 2020, vil kunne indberettes til Udbetaling Danmark fra den 27. april 2021.
 Det foreslås i stk. 7, at indtægt, der er udbetalt og beskattet for perioden fra den 1. januar 2021 til den 31. december 2021, kan indberettes til Udbetaling Danmark fra den 1. januar 2022.
 Det vil betyde, at den indtægt, der er relateret til arbejdet covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. januar 2021 til den 31. december 2021, vil kunne indberettes til Udbetaling Danmark fra den 1. januar 2022.
Det foreslås i stk. 8, at beskæftigelsesministeren kan fastsætte nærmere regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 39 b herunder om, hvordan Udbetaling Danmark skal bortse fra merindtægt og beregne pensionen for det pågældende år fra kalenderårets start og frem til dødsfaldet.
 Bemyndigelsen vil blive anvendt til at fastsætte regler om arbejdsgivers pligt til uden samtykke fra den ansatte at videregive oplysninger om pensionistens, pensionistens ægtefælles eller samlevers mer og overarbejde til Udbetaling Danmark til brug for kontrol af ordningen.
Derudover vil bemyndigelsen blive anvendt til at fastsætte særlige regler for beregning og efterbetaling af pension til en efterlevende ægtefælle og samlever, der er pensionist.
Formålet er at sikre, at en efterlevende pensionist skal kunne indberette både afdødes og egen covid-19-relaterede indtægt det år, hvor ægtefællen eller samleveren dør, og at der vil kunne ses bort fra indtægten ved beregningen af pensionen op til tidspunktet for dødsfaldet.
Dermed vil en efterlevende ægtefælle eller samlever, der er pensionist også kunne få gavn af ordningen, hvis vedkommende har en ægtefælle eller samlever, der dør.
Reglerne vil blandt andet blive anvendt til at fastslå på baggrund af hvilket indkomstgrundlag, der vil skulle ske opgørelse og eventuel efterbetaling.
Det forventes, at opgørelsen, hvor der vil skulle ses bort fra covid-19-relateret indtægt, vil blive foretaget på baggrund af den indkomst i forhold til afdøde, som er blevet anvendt i den foreløbige beregning af pensionen, og at indkomsten i forhold til efterlevende vil skulle baseres på indkomsten i årsopgørelsen.
 Der vil derudover kunne fastsættes regler om indberetning af indtægt i forbindelse med dødsfald.
Til nr. 2 Efter den gældende § 32 a, stk. 1, i lov om social pension, opgøres indtægtsgrundlaget for førtids-  og seniorpension på grundlag af pensionistens og en eventuel ægtefælles eller samlevers samlede indtægt.
 Der findes ikke gældende regler om, at Udbetaling Danmark skal se bort fra folke-, senior- og førtidspensionisters egen eller en ægtefælles eller samlevers merindtægt, der kan tilskrives mer- eller overarbejde, som er relateret til covid-19.
 Det foreslås, at der indsættes en ny § 32 b, hvorefter Udbetaling Danmark i forbindelse med efterregulering af pensionen ved opgørelsen af indtægtsgrundlaget for førtids- og seniorpension vil skulle se bort fra indtægt i den personlige indkomst, der er udbetalt for perioden fra den 1. marts 2020 til og med den 31. december 2021, og som udgør en merindtægt, som er relateret til covid-19. Pensionisten vil selv skulle indberette merindtægten via en selvbetjeningsløsning, som Udbetaling Danmark stiller til rådighed.
 Det foreslås således i stk. 1, at ved den årlige endelige efterregulering, jf. § 39 b, stk. 1, bortser Udbetaling Danmark ved opgørelsen af indtægtsgrundlaget, jf. § 32 a, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af førtids- og seniorpension.
 Det betyder, at Udbetaling Danmark ved den årlige endelige efterregulering i 2021 og 2022 vil skulle se bort fra covid-19-relateret indtægt i den personlige indkomst fra et lønmodtagerforhold i det indtægtsgrundlag, der ligger til grund for opgørelsen af førtids- og seniorpension og et eventuelt varmetillæg for 2020 og 2021. Således vil korrektionen for covid-19-relaterede merindtægt ske samtidig med den øvrige årlige efterregulering efter § 39 b, stk. 1. Resultatet af den samlede efterregulering vil afgøre, om pensionisten får efterbetalt pension ved den årlige efterregulering.
 Det er en betingelse, at arbejdet har en relation til covid-19. Dvs. at der skal være en sammenhæng mellem den opnåede arbejdsindtægt og covid-19. Det kan eksempelvis være arbejdet med smitteopsporing af covid-19, testarbejde, covid-19-vaccination, behandling, pleje og omsorg af covid-19-patienter, plejehjemsbeboere, beboere i botilbud, transport af mink og vacciner samt produktion af værnemidler m.v.
Merindtægt, der ikke har en relation til covid-19, vil ikke være omfattet af ordningen.
Det gælder indtægt fra arbejde i virksomheder, der generelt har oplevet øget efterspørgsel f.eks. mad til take-away og håndværkere m.v.
 Arbejde, der har en relation til covid-19, kan omfatte alle private og offentlige ansatte.
Der vil alene kunne ses bort fra merindtægten ved den årlige efterregulering.
Pensionisten vil efter bestemmelsen ikke have ret til, at der ses bort fra indtægten i pensionsberegningen ved den løbende udbetaling af pension.
 Det foreslås i stk. 2, at indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
Det vil betyde, at der alene vil kunne ses bort fra covid-19-relateret indtægt fra lønmodtagerforhold eller lønmodtagerlignende forhold.
Dette sikres gøres ved at gøre det til en betingelse, at den indtægt, der kan bortses fra, skal være A- eller B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag eller B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister.
Det vil betyde, at der i pensionsberegningen vil kunne ses bort fra indtægten ved at tage udgangspunkt i et andet begreb end der i øvrigt bruges ved beregning af pension, hvor der tages udgangspunkt i den personlige indkomst.
Derved opnås, at det kun er indtægter fra et lønmodtagerforhold eller et lønmodtagerlignende forhold, der vil kunne ses bort fra ved efterreguleringen af pensionen.
Der vil også kunne ses bort fra indtægt fra andet EU-/EØS-land, Schweiz, Færøerne eller Grønland, idet det foreslås, at der vil skulle ses bort fra lignende indtægt fra disse lande.
Borgere med indtægt fra udlandet vil i en eventuel stikprøvekontrol skulle godtgøre, at indtægten falder inden for rammerne af bestemmelsen.
 Det foreslås i stk. 3, at indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
Ved mer- eller overarbejde, der er relateret til covid-19, menes alt arbejde, der kan tilskrives covid-19, der går ud over det aftalte i henhold til pensionistens eller dennes eventuelle ægtefælles eller samlevers ansættelseskontrakt, og som giver ret til betaling for mer- eller overarbejde.
En pensionist, dennes eventuelle ægtefælle eller samlever, som er deltidsansat, og som har merarbejde fra covid-19-relateret lønmodtagerarbejde, er omfattet af målgruppen for ordningen.
Bonusser og særlige tillæg, der direkte kan knyttes op på den ekstra arbejdsindsats som følge af covid-19, vil endvidere være omfattet af ordningen.
 Det vil betyde, at for pensionisten, dennes eventuelle ægtefælle eller samlever, der for perioden fra den 1. marts 2020 til den 31. december 2021 har indtægt fra personligt arbejde, kan der ses bort fra indtægten fra mer- eller overarbejde, der er relateret til covid-19 ved opgørelsen af det indtægtsgrundlag, der ligger til grund for beregning af førtids- og seniorpension.
 Det vil betyde, at f.eks. for en sygeplejerske, der før den 1. marts 2020 i forvejen havde en lønindtægt fra personligt arbejde ved siden af sin pension, vil det alene være indtægt fra mer- eller overarbejde i henhold til kontrakten, der vil kunne ses bort fra.
 Det er op til pensionisten, dennes eventuelle ægtefælle eller samlever at vurdere, hvorvidt merindtægt fra mer- eller overarbejde har en relation til covid-19.
 Det foreslås i stk. 4, at for en pensionist, der ansættes fra den 1. marts 2020 i et nyt ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
 Det vil betyde, at for en pensionist, der ikke arbejdede før den 1. marts 2020, men som vælger at påtage sig et covid-19-relateret lønmodtagerarbejde, vil Udbetaling Danmark i forbindelse med efterregulering skulle se bort fra hele indtægt fra dette arbejde ved opgørelsen af det indtægtsgrundlag, der ligger til grund for beregning af førtids- og seniorpension.
 Det vil betyde, at der i beregningen af pensionen vil kunne ses bort fra hele lønindtægten, hvis f.eks. en pensioneret sygeplejerske som noget nyt efter den 1. marts 2020 vælger at have lønmodtagerarbejde, der er relateret til covid-19.
Det er afgørende for at være omfattet af bestemmelsen er, atder er tale om en ny ansættelseskontrakt, der er indgået den 1. marts 2020 eller senere.
Det har ikke en betingelse, at det nye ansættelseforhold udføres for en ny arbejdsgiver.
Hvis en pensionist skifter job og fortsat har samme arbejdsgiver, men får en ny kontrakt, vil pensionistens ansættelsesforhold være omfattet af bestemmelsen, hvis der er tale om et covid-19-relateret arbejde.
Det foreslås i stk. 5, at indtægten indberettes af pensionisten.
Indberetningen skal indeholde 1) lønsedler med oplysninger om indtægt som følge af mer- eller overarbejde, jf. stk. 1, og ansættelseskontrakten for ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at indtægten er en følge af arbejde, der kan relateres til covid-19, og 3) en erklæring på tro og love fra pensionisten om, at de indsendte oplysninger er korrekte.
Det vil betyde, at pensionisten skal foretage en indberetning til Udbetaling Danmark via den selvbetjeningsløsning, som Udbetaling Danmark stiller til rådighed.
Indberetningen skal indeholde lønsedler, hvor indtægten, der har relation til mer- eller overarbejdet i forbindelse med covid-19, fremgår, og en ansættelseskontrakt, der kan dokumentere at ansættelsesforholdet er påbegyndt efter den 1. marts 2020. Indberetningen skal derudover indeholde en erklæring fra arbejdsgiveren om, at pensionisten eller dennes ægtefælle eller samlever har haft indtægt fra den givne arbejdsplads fra arbejde, der kan relateres til covid-19. Pensionisten skal på tro og love erklære, at de indberettede oplysninger er korrekte.
 Det foreslås i stk. 6, at indtægt, der er udbetalt og beskattet for perioden fra den 1. marts 2020 til den 31. december 2020, kan indberettes til Udbetaling Danmark fra den 27. april 2021.
 Det vil betyde, at den indtægt, der er relateret til arbejdet med covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. marts 2020 til den 31. december 2020, kan indberettes til Udbetaling Danmark fra den 27. april 2021.
 Det foreslås i stk. 7, at indtægt, der er udbetalt og beskattet for perioden fra den 1. januar 2021 til den 31. december 2021, kan indberettes til Udbetaling Danmark fra den 1. januar 2022.
 Det vil betyde, at den indtægt, der er relateret til arbejdet med covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. januar 2021 til den 31. december 2021, kan indberettes til Udbetaling Danmark fra den 1. januar 2022.
Det foreslås i stk. 8, at beskæftigelsesministeren kan fastsætte nærmere regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 39 b, herunder om, hvordan Udbetaling Danmark skal bortse fra merindtægt og beregne pensionen for det pågældende år fra kalenderårets start og frem til dødsfaldet.
 Bemyndigelsen vil blive anvendt til at fastsætte regler om arbejdsgivers pligt til uden samtykke fra den ansatte at videregive oplysninger om pensionistens, pensionistens ægtefælles eller samlevers mer og overarbejde til Udbetaling Danmark til brug for kontrol af ordningen.
Derudover vil bemyndigelsen blive anvendt til at fastsætte særlige regler for beregning og efterbetaling af pension til en efterlevende ægtefælle eller samlever, der er pensionist.
Formålet er at sikre, at en efterlevende pensionist skal kunne indberette både afdødes og egen covid-19-relaterede indtægt det år, hvor ægtefællen eller samleveren dør, og at der vil kunne ses bort fra indtægten ved beregningen af pensionen op til tidspunktet for dødsfaldet.
Dermed vil en efterlevende ægtefælle eller samlever, der er pensionist også kunne få gavn af ordningen, hvis vedkommende har en ægtefælle eller samlever, der dør.
Reglerne vil blandt andet blive anvendt til at fastslå på baggrund af hvilket indkomstgrundlag, der vil skulle ske opgørelse og eventuel efterbetaling.
Det forventes at opgørelsen, hvor der vil skulle ses bort fra covid-19-relateret indtægt, vil blive foretaget på baggrund af den indkomst i forhold til afdøde, som er blevet anvendt i den foreløbige beregning af pensionen, og at indkomsten i forhold til efterlevende vil skulle baseres på indkomsten i årsopgørelsen.
 Der vil derudover kunne fastsættes regler om indberetning af indtægt i forbindelse med dødsfald.
Til nr. 3 Det fremgår af § 62, stk. 1, i lov om social pension, at Udbetaling Danmark udøver de beføjelser, som kommunerne har efter loven vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
 Det foreslås at § 62, stk. 1, ændres, således at det fremgår, at Udbetaling Danmark har myndighedsansvaret efter loven vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
 Det foreslås dermed, at § 62, stk. 1, ændres, således at udøver de beføjelser, som kommunerne har udgår og erstattes med har myndighedsansvaret.
 Med forslaget er der ikke tiltænkt ændringer i bestemmelsen udover at rette op på manglende konsekvensrettelse i § 62, stk. 1, som ved en fejl ikke blev foretaget i lovforslag L 21, forslag til lov om ændring af lov om social pension og forskellige andre love (overførsel af myndighedsansvar for seniorpension til Seniorpensionsenheden m.v.), offentliggjort som lov nr. 2190 af 29. december 2020.
 Ændringen medfører alene, at det fremgår tydeligt af lovgivningen, at Udbetaling Danmark har myndighedsansvaret for sager vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
Til § 2 Til nr. 1 Efter den gældende § 25, stk. 1, i lov om højeste, mellemste, almindelig forhøjet og almindelig førtidspension m.v. opgøres indtægtsgrundlaget for grundbeløbet på baggrund af personlig indkomst.
I indtægtsgrundlaget indgår personlig indkomst med tillæg af positiv kapitalindkomst, der anvendes til beregning af indkomstskat efter personskattelovens § 7, samt aktieindkomst, der beskattes efter personskattelovens § 8 a, stk. 1, og 2, bortset fra aktieudbytte op til 5.000 kr.
Efter den gældende § 26, stk. 1, i lov om højeste, mellemste, almindelig forhøjet og almindelig førtidspension m.v. opgøres indtægtsgrundlaget for pensionstillæg, varmetillæg, helbredstillæg og mediecheck på grundlag af pensionistens og en eventuel ægtefælles eller samlevers samlede indtægt.
Indtægten opgøres i det væsentlige på baggrund af de samme typer af indkomst som for grundbeløbet.
 Der findes ikke gældende regler om, at Udbetaling Danmark skal se bort fra folke-, senior- og førtidspensionisters egen eller en ægtefælles eller samlevers merindtægt, der kan tilskrives mer- eller overarbejde, som er relateret til covid-19.
 Det foreslås, at der indsættes en ny § 28, hvorefter Udbetaling Danmark i forbindelse med efterregulering af pensionen ved opgørelsen af indtægtsgrundlaget for grundbeløbet og pensionstillægget m.v. vil skulle se bort fra indtægt i den personlige indkomst, der er udbetalt for perioden fra den 1. marts 2020 til og med den 31. december 2021, og som udgør en merindtægt som er relateret til covid-19. Pensionisten vil selv skulle indberette merindtægten via en selvbetjeningsløsning, som Udbetaling Danmark stiller til rådighed.
 Det foreslås således i stk. 1, at ved den årlige endelig efterregulering, jf. § 38 a, stk. 1, bortser Udbetaling Danmark ved opgørelsen af indtægtsgrundlaget, jf. § 25, stk. 1, og § 26, stk. 1, fra covid-19-relateret merindtægt, jf. stk. 2-4, der er udbetalt og beskattet for perioden fra den 1. marts 2020 til og med den 31. december 2021, ved beregning af grundbeløb, pensionstillæg, varmetillæg og mediecheck.
 Det betyder, at Udbetaling Danmark ved den årlige endelige efterregulering i 2021 og 2022 vil skulle se bort fra covid-19-relateret indtægt i den personlige indkomst fra et lønmodtagerforhold i det indtægtsgrundlag, der ligger til grund for beregningen af førtidspensionens grundbeløb, pensionstillæg, varmetillæg og mediecheck for 2020 og 2021. Således vil korrektionen for covid-19-relateret merindtægt ske samtidig med den øvrige årlige efterregulering efter § 38 a, stk. 1. Resultatet af den samlede efterregulering vil afgøre, om pensionisten får efterbetalt pension ved den årlige efterregulering.
 Det er en betingelse, at arbejdet har relation til covid-19. Dvs. at der skal være en sammenhæng mellem mer- eller overarbejdet og covid-19. Det kan eksempelvis være arbejdet med smitteopsporing af covid-19, testarbejde, covid-19-vaccination, behandling, pleje og omsorg af covid-19-patienter, plejehjemsbeboere og beboere i botilbud, transport af mink og vacciner og produktion af værnemidler m.v.
Indtægt, der ikke har relation til covid-19, vil ikke være omfattet af ordningen.
Det gælder indtægt fra arbejde i virksomheder, der generelt har oplevet øget efterspørgsel f.eks. mad til take-away og håndværkere m.v.
 Arbejde, der har relation til covid-19, kan omfatte alle private og offentlige ansatte.
Der vil alene kunne bortses ses bort fra merindtægten ved den årlige efterregulering.
Pensionisten vil efter bestemmelsen ikke have ret til, at der bortses ses bort fra indtægten i pensionsberegningen ved den løbende udbetaling af pension.
Der vil alene kunne ses bort fra merindtægten ved beregning af grundbeløb, pensionstillæg, varmetillæg og mediecheck, da der efter gældende regler fortages efterregulering af disse ydelser.
Der vil dermed ikke kunne ses bort fra indtægt ved blandt andet udbetaling af det almindelige eller det udvidede helbredstillæg, da disse tillæg ikke efterreguleres.
 Det foreslås i stk. 2, at indtægt, jf. stk. 1, omfatter A- og B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag, og B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister, samt lignende indtægt fra et andet EU-/EØS-land, Schweiz, Færøerne eller Grønland.
Det vil betyde, at der alene vil kunne ses bort fra covid-19-relateret indtægt fra lønmodtagerforhold eller lønmodtagerlignende forhold.
Dette sikres gøres ved at gøre det til en betingelse, at den indtægt, der kan bortses fra, skal være A- eller B-indkomst, der er indberettet til indkomstregisteret, jf. lov om et indkomstregister, hvoraf der skal betales arbejdsmarkedsbidrag, jf. lov om arbejdsmarkedsbidrag eller B-indkomst, hvoraf der skal betales arbejdsmarkedsbidrag, og som ikke er indberetningspligtig til indkomstregisteret, jf. lov om et indkomstregister.
Det vil betyde, at der i pensionsberegningen vil kunne ses bort fra indtægten ved at tage udgangspunkt i et andet begreb end der i øvrigt bruges ved beregning af pension, hvor der tages udgangspunkt i den personlige indkomst.
Derved opnås, at det kun er indtægter fra et lønmodtagerforhold eller et lønmodtagerlignende forhold, der vil kunne ses bort fra ved efterreguleringen af pensionen.
Der vil også kunne ses bort fra indtægt fra andet EU-/EØS-land, Schweiz, Færøerne eller Grønland, idet det foreslås, at der vil skulle ses bort fra lignende indtægt fra disse lande.
Borgere med indtægt fra udlandet vil i en eventuel stikprøvekontrol skulle godtgøre, at indtægten falder inden for rammerne af bestemmelsen.
 Det foreslås i stk. 3, at indtægt, jf. stk. 1, omfatter pensionistens og dennes eventuelle ægtefælles eller samlevers indkomst fra mer- eller overarbejde i henhold til ansættelsesaftalen, herunder tilknyttede særlige bonusser og tillæg, jf. dog stk. 4.
Ved mer- eller overarbejde, der er relateret til covid-19, menes alt arbejde, der kan tilskrives covid-19, der går ud over det aftalte i henhold til pensionistens eller dennes eventuelle ægtefælles eller samlevers ansættelseskontrakt, og som giver ret til betaling for mer- eller overarbejde.
Pensionisten, dennes eventuelle ægtefælle eller samlever, som er deltidsansat, og som har merarbejde fra covid-19-relateret lønmodtagerarbejde er omfattet af målgruppen for ordningen.
Bonusser og særlige tillæg, der direkte kan knyttes op på den ekstra arbejdsindsats som følge af covid-19, vil endvidere være omfattet af ordningen.
 Det vil betyde, at for pensionisten, dennes eventuelle ægtefælle eller samlever, der for perioden fra den 1. marts 2020 til den 31. december 2021 har indtægt fra personligt arbejde, kan der ses bort fra indtægten fra mer- eller overarbejde, der er relateret til covid-19 ved opgørelsen af det indtægtsgrundlag, der ligger til grund for beregning af grundbeløb, pensionstillæg, varmetillæg og mediecheck.
 Det vil betyder, at f.eks. hvis en sygeplejerske, der før den 1. marts 2020 i forvejen havde en lønindtægt fra personligt arbejde ved siden af sin pension, vil det alene være indtægt fra mer- eller overarbejde i henhold til kontrakten, der vil skulle ses bort fra.
 Det er op til pensionisten, dennes eventuelle ægtefælle eller samlever at vurdere, hvorvidt indtægt fra mer- eller overarbejde har relation til covid-19.
 Det foreslås i stk. 4, at for en pensionist, der ansættes fra den 1. marts 2020 i et nyt ansættelsesforhold, der er relateret til covid-19, kan der ses bort fra hele indtægten, jf. stk. 1, fra dette ansættelsesforhold.
 Det vil betyde, at for en pensionist, der ikke arbejdede før den 1. marts 2020, men som vælger at påtage sig et covid-19-relateret lønmodtagerarbejde, vil Udbetaling Danmark i forbindelse med efterregulering skulle se bort fra hele indtægten fra dette arbejde ved opgørelsen af det indtægtsgrundlag, der ligger til grund for beregning af grundbeløb, pensionstillæg, varmetillæg og mediecheck.
 Det vil betyde, at der i beregningen af pensionen vil kunne ses bort fra hele lønindtægten, hvis f.eks. en pensioneret sygeplejerske som noget nyt efter den 1. marts 2020 vælger at have lønmodtagerarbejde, der er relateret til covid-19.
Det er afgørende for at være omfattet af bestemmelsen er, atder er tale om en ny ansættelseskontrakt, der er indgået den 1. marts 2020 eller senere.
Det har ikke en betingelse, at det nye ansættelseforhold udføres for en ny arbejdsgiver.
Hvis en pensionist skifter job og fortsat har samme arbejdsgiver, men får en ny kontrakt, vil pensionistens ansættelsesforhold være omfattet af bestemmelsen, hvis der er tale om et covid-19-relateret arbejde.
Det foreslås i stk. 5, at indtægten indberettes af pensionisten.
Indberetningen skal indeholde 1) lønsedler med oplysninger om indtægt, jf. stk. 1, og ansættelseskontrakten for ansættelsesforhold, jf. stk. 4, 2) en erklæring fra pensionistens eller dennes ægtefælles eller samlevers arbejdsgiver om, at indtægten er en følge af arbejde, der kan relateres til covid-19, og 3) en erklæring på tro og love fra pensionisten om, at de indsendte oplysninger er korrekte.
Det vil betyde, at pensionisten skal foretage en indberetning til Udbetaling Danmark via den selvbetjeningsløsning, som Udbetaling Danmark stiller til rådighed.
Indberetningen skal indeholde lønsedler, hvor indtægterne, der har relation til mer- eller overarbejdet i forbindelse med covid-19, fremgår og en ansættelseskontrakt, der kan dokumentere, at ansættelsesforholdet er påbegyndt efter den 1. marts 2020. Indberetningen skal derudover indeholde en erklæring fra arbejdsgiveren om, at pensionisten eller dennes ægtefælle eller samlever har haft indtægt fra den givne arbejdsplads fra arbejde, der kan relateres til covid-19. Pensionisten skal på tro og love erklære, at de indberettede oplysninger er korrekte.
 Det foreslås i stk. 6, at indtægt, der er udbetalt og beskattet for perioden fra den 1. marts 2020 til den 31. december 2020, kan indberettes til Udbetaling Danmark fra den 27. april 2021.
 Det vil betyde, at den indtægt, der er relateret til arbejdet med covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. marts 2020 til den 31. december 2020, kan indberettes til Udbetaling Danmark fra den 27. april 2021.
 Det foreslås i stk. 7, at indtægt, der er udbetalt og beskattet for perioden fra den 1. januar 2021 til den 31. december 2021, kan indberettes til Udbetaling Danmark fra den 1. januar 2022.
 Det vil betyde, at den indtægt, der er relateret til arbejdet med covid-19, og som pensionisten eller dennes ægtefælle eller samlever har fået udbetalt og beskattet for perioden fra den 1. januar 2021 til den 31. december 2021, kan indberettes til Udbetaling Danmark fra den 1. januar 2022.
Det foreslås i stk. 8, at beskæftigelsesministeren kan fastsætte nærmere regler om indberetningsordningen, herunder om indhentelse af oplysninger fra arbejdsgiver, om formkrav til arbejdsgivererklæringen og tro- og loveerklæringen og om krav til dokumentation i visse situationer.
Beskæftigelsesministeren kan endvidere fastsætte regler om, at der kan ske efterbetaling af pension til en efterlevende ægtefælle eller samlever, hvor der ikke foretages en efterregulering efter § 38 a herunder om, hvordan Udbetaling Danmark skal bortse fra merindtægt og beregne pensionen for det pågældende år fra kalenderårets start og frem til dødsfaldet.
 Bemyndigelsen vil blive anvendt til at fastsætte regler om arbejdsgivers pligt til uden samtykke fra den ansatte at videregive oplysninger om pensionistens, pensionistens ægtefælles eller samlevers mer og overarbejde til Udbetaling Danmark til brug for kontrol af ordningen.
Derudover vil bemyndigelsen blive anvendt til at fastsætte særlige regler for beregning og efterbetaling af pension til en efterlevende ægtefælle eller samlever, der er pensionist.
Formålet er at sikre, at en efterlevende pensionist skal kunne indberette både afdødes og egen covid-19-relaterede indtægt det år, hvor ægtefællen eller samleveren dør, og at der vil kunne ses bort fra indtægten ved beregningen af pensionen op til tidspunktet for dødsfaldet.
Dermed vil en efterlevende ægtefælle eller samlever, der er pensionist også kunne få gavn af ordningen, hvis vedkommende har en ægtefælle eller samlever, der dør. ¬¬Reglerne vil blandt andet blive anvendt til at fastslå på baggrund af hvilket indkomstgrundlag, der vil skulle ske opgørelse og eventuel efterbetaling.
Det forventes at opgørelsen, hvor der vil skulle ses bort fra covid-19-relateret indtægt, vil blive foretaget på baggrund af den indkomst i forhold til afdøde, som er blevet anvendt i den foreløbige beregning af pensionen, og at indkomsten i forhold til efterlevende vil skulle baseres på indkomsten i årsopgørelsen.
 Der vil derudover kunne fastsættes regler om indberetning af indtægt i forbindelse med dødsfald.
Til nr. 2 Det fremgår af § 56, stk. 1, i lov om højeste, mellemste, almindelig forhøjet og almindelig førtidspension m.v., at Udbetaling Danmark udøver de beføjelser, som kommunerne har efter loven vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
 Da § 62, stk. 1, i lov om social pension, og § 56, stk. 1, i lov om højeste, mellemste, forhøjet almindelig og almindelig førtidspension m.v. har samme ordlyd og skal ses i sammenhæng med forslag til ændring af § 62, stk. 1, i lov om social pension, foreslås det, at § 56, stk. 1, i lov om højeste, mellemste, forhøjet almindelig og almindelig førtidspension m.v., ændres i overensstemmelse hermed, således at der ikke kan opstå tvivl om bestemmelsernes anvendelse.
 Det foreslås derfor, at § 56, stk. 1, ændres, således at det fremgår, at Udbetaling Danmark har myndighedsansvaret efter loven vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
 Det foreslås, at § 56, stk. 1, ændres, således at udøver de beføjelser, som kommunerne har udgår og erstattes med har myndighedsansvaret.
 Ændringen medfører alene, at det fremgår tydeligt af lovgivningen, at Udbetaling Danmark har myndighedsansvaret for sager vedrørende pension, der skal ydes til personer med fast bopæl i udlandet eller på Færøerne eller i Grønland efter denne lov, efter forordning (EF) nr. 883/04 om koordinering af de sociale sikringsordninger og efter regler i overenskomster med andre stater.
Til § 3 Det foreslås, at loven træder i kraft den 27. april 2021.
 Loven gælder ikke for Færøerne og Grønland, da lov om social pension og lov om højeste, mellemste, forhøjet almindelig og almindelig førtidspension m.v. ikke gælder for Færøerne og Grønland og disse love indeholder ikke en bemyndigelse til at sætte loven i kraft for disse dele af riget.
