Nr BTL 209 Betænkning over Forslag til lov om ændring af lov om arbejdsformidling og  

 arbejdsløshedsforsikring m.v. (Ændrede regler for selvstændige  

 erhvervsdrivende m.v.)   

 Nr L 209 1988-89, 1. samling Afgivet af Arbejdsmarkedsudvalget Afgivet: 19890510 Udvalget har behandlet lovforslaget i nogle møder og har herunder stillet spørgsmål til arbejdsministeren, som denne har besvaret skriftligt.
 Udvalget har endvidere modtaget skriftlig henvendelse fra  

 Arbejdsløshedskassen for Selvstændige Erhvervsdrivende i Danmark.
 Herefter indstiller et flertal (udvalget med undtagelse af  

 Socialdemokratiets og Fremskridtspartiets medlemmer) lovforslaget til  

vedtagelse uændret og kan i øvrigt ikke tiltræde de stillede  

 ændringsforslag.
 Et mindretal inden for flertallet (Socialistisk Folkepartis medlemmer af  

 udvalget) er af den mening, at der er en række forhold, der taler for at give  

 ikke mindst små selvstændige dagpengeret på et mindstebeløb.
Efter gældende regler kan selvstændige opnå dagpengeret, når de opfylder  

 kriterierne herfor, dvs. er tilmeldt en a-kasse i den tid, der skal til for  

 at opnå dagpengeret.
Heri er intet nyt i lovforslaget.
Erfaringerne har vist,  

 at de selvstændige, der »drejer nøglen om i tide«, kan få dagpenge  

 efter de sidste 3 års indtjening og ofte på højeste sats.
Derimod er der  

 klart et problem for de små selvstændige, der prøver til det yderste at  

 fastholde deres selvstændige erhverv.
De kommer ofte i den situation, at de  

 kører med store økonomiske underskud et par år, inden de giver op.
Det  

 indebærer, at selv om de er a-kasseforsikrede, kan de ikke opnå dagpengeret,  

 da de ikke har en indtjening de sidste tre år som udgangspunkt for  

 dagpengeudregningen.
Det betyder, at efter gældende regler hjælpes de bedre  

 stillede selvstændige, men efter vedtagelse af lovforslaget sikres de små  

 selvstændige minimumsbeløb på 259 kr. pr. dag.
SF påpegede ved 1. behandling,  

 at der efter SF's mening ifølge lovforslaget bliver tale om en bedre  

 ligestilling mellem lønmodtagere og selvstændige, der betaler til  

 a-kasseforsikringen.
Dette synspunkt fastholder vi, vel vidende at der rent  

 faktisk ikke er tale om fuld ligestilling, hvilket fremgår af  

 beløbsstørrelsen, der er angivet.
SF har taget samme stilling til dette lovforslag, som SF har taget til  

 lovforslaget om dagpenge ved sygdom eller fødsel for selvstændige (L 212).  

 Vedtagelsen af lovforslaget medfører ikke merudgifter for andre end de  

 selvstændige selv, idet finansieringen helt lægges på kontingentet hos  

 medlemmer af a-kassen for selvstændige.
Der er efter SF's mening ingen nye  

 epokegørende tiltag i punktet om, hvorvidt kombinationsforsikring, som  

 Socialdemokratiet og Fremskridtspartiet sammen stiller ændringsforslag om,  

 skal udgå af forslaget.
Også i dag er der muligheder for at have bierhverv som lønmodtager.
Der er  

 tale om en udvidelse heraf ifølge lovforslaget, men ikke om noget  

 epokegørende nyt.
SF indstiller således lovforslaget til vedtagelse i den form, det er  

 fremsat.
SF påpeger i øvrigt, at vi går ud fra, at nye bekendtgørelser efter  

 sædvane vil blive forhandlet med Landsarbejdsnævnet og forelagt de partier,  

 der har støttet lovforslaget.
 Et mindretal (Socialdemokratiets medlemmer af udvalget) indstiller  

 lovforslaget til forkastelse ved 3. behandling og vil ved  

 lovforslagets 2. behandling redegøre nærmere for sin stilling til  

 ændringsforslag nr. 1-3 og 5-9.
 Mindretallet udtaler, at det er Socialdemokratiets opfattelse, at det er  

 udtryk for den værste gang klassepolitik, når regeringen nu udvider og  

 forbedrer dagpengeretten for en bestemt medlemsgruppe, nemlig de selvstændige  

 erhvervsdrivende.
 Det er naturligvis med forundring, at Socialdemokratiet ser dette forslags  

 gennemførelse næsten samtidig med, at ministeren i sidste folketingssamling  

 har fremsat og i et vist omfang har fået gennemført regler, hvor der for  

 medlemsgruppen af lønmodtagere er sket begrænsninger.
 Det er for Socialdemokratiet helt uforståeligt, at der skal gennemføres et  

 forslag om dagpengeret til selvstændige ved midlertidigt ophør, når  

 arbejdsministeren har bebudet, at han ønsker at afskaffe retten til dagpenge  

 for lønmodtagere, der hjemsendes eller på anden måde har en tilknytning til  

 en bestemt arbejdsplads.
 Socialdemokratiet må vende sig imod enhver tanke om at gennemføre en  

 ordning, hvor dagpengesatsen ikke står i forhold til en præsteret og  

 dokumenteret indtjening, samt princippet om, at der skal indføres karenstid  

 for grupper.
Socialdemokratiet forudser, at tanker som der i forslaget er givet udtryk  

 for, kunne give borgerlige politikere lyst til i fremtiden at kræve  

 ligestilling mellem selvstændige og lønmodtagere på disse områder.
Derfor vil  

 et brud på de bærende principper i loven kunne være katastrofalt.
 Socialdemokratiet ønsker at fastholde de gældende principper i  

 a-kasselovgivningen, at disse principper skal gælde for alle, og at der kun i  

 helt specielle og på nødvendige områder skal være særlige regler.
Det er ligeledes med stor forundring, at Socialdemokratiet nu ser, at SF -  

 igen til discountbetaling - støtter regeringen i at gennemføre et forslag på  

 arbejdsmarkedsområdet, når regeringen har meddelt, at den vil komme med  

 forslag på a-kasseområdet inden for de næste tre uger, som uden tvivl vil  

 være et voldsomt angreb på lønmodtagernes rettigheder.
SF har nu igen i sin  

 forligsiver lukket realiteterne ude og med bind for øjnene stort set gratis  

 lagt sine stemmer i regeringens vægtskål.
 Et andet mindretal (Fremskridtspartiets medlem af udvalget)  

 bemærker, at udgangspunktet for det foreliggende forslag er betænkning nr.  

 1149 af september 1988 afgivet af en arbejdsgruppe, som arbejdsministeren  

 udpegede den 18. august 1987. Han fremhævede ved den lejlighed:
a) Erhvervstilskudsordninger er uønskelige (bl.a. fordi de er  

 konkurrenceforvridende) og b) lønmodtageres og selvstændige erhvervsdrivendes forhold (herunder  

 kontrolmulighederne over for dem) er enormt forskellige.
Jo dybere man gennemtænker disse to betragtninger, des mere bliver man  

 klar over, at 1976-ordningen om at henføre de næringsdrivende til  

 a-kassesystemet aldrig vil kunne føre til nogen fuldkommen løsning,  

 ligegyldigt hvor meget man så end filer og pudser på reglerne.
Når en  

 selvstændig bliver »arbejdsløs«, skyldes det, at han må lukke sin  

 forretning.
I den situation er problemerne i reglen langt større, end hvad  

 der kan løses med 259 kr. om dagen.
Opsparingen er røget, kassekreditten er  

 overtrukket, parcelhushjemmet må forlades, revisor og sagfører kræver  

 omkostningsdepositum, ægteskabet er i knibe.
Kort sagt, alt ramler sammen.
Og  

 her gør de 259 kr. såmænd knap fra eller til.
Andre betydelige forskelle  

 fremgår af de som bilag til nærværende betænkning optrykte udvalgsspørgsmål  

 nr. 5, 11, 12, 24 og 32 og ministerens svar herpå.
Se også Folketingstidende  

 1988-89, forhandlingerne, spalte 7104 og 7109 vedrørende lovforslagets 1.  

 behandling.
Til de nævnte omstændigheder kommer meget andet.
Herunder at 1890'ernes  

 a-kasseordning, som den er blevet omforandret gennem det 20. århundrede (og  

 især i 1970'erne og 1980'erne), ikke står til at redde som fundament for  

 1990'ernes samfundshjælp til arbejdsløse, og i det virkelige liv er der  

 adskillige typer af sammenflydninger, som umuliggør opdelingen af den  

 arbejdende befolkning i to adskilte grupper (lønansatte og selvstændigt  

 næringsdrivende). I hele sin grundopbygning har  

 arbejdsløshedsunderstøttelsesloven alene øje for, hvordan fabriksarbejderens  

 forhold var i 1880'erne.
Og der er som bekendt sket nogle nydannelser i  

 samfundsforhold og levevilkår siden da.
Fra første færd har fremskridtsbevægelsen påvist, at løsningen ligger i  

 det § 75-forslag, seneste udgave: lovforslag nr.
L 254 af 12. april 1988, som  

 var så grimællingbandlyst indtil indeværende folketingssamling, hvor  

 socialminister, arbejdsminister og visse Socialdemokrater (omkring Mogens  

 Lykketoft og Jytte Hilden), uden at takke deres inspirationskilde har nærmet  

 sig mere og mere til fremskridtsnytænkningen.
 Det må forventes, at den rene § 75-vare inden alt for længe bliver  

 vedtaget af Folketinget.
I overgangsperioden indtil da kan man da godt med arbejdsministeren søge  

 at bygge på 1976-modellen, når man blot gør sig klart, at noget makværk er  

 det og noget makværk forbliver det.
Også efter at der er klippet en hæl her  

 og hugget en tå der.
 Ud fra disse synspunkter indstiller Fremskridtspartiet lovforslaget til  

vedtagelse med de stillede ændringsforslag.
 Hvad arbejdsministerens provenuberegninger angår, har han, tilsyneladende  

 fra den blå luft, grebet den antagelse, at det kun skulle være 2 pct. af de  

 ledige selvstændige, som har negative beregningsgrundlag eller så lave  

 positive beregningsgrundlag, at de af den grund ikke søger  

 arbejdsløshedsunderstøttelse (se svarene på udvalgsspørgsmål 11 og 58). Hvis  

 det skulle have sin rigtighed, får næsten alle i dag en højere understøttelse  

 end det minimumsbeløb på 259 kr., som hele lovforslaget først og fremmest går  

 ud på at knæsætte, og L 209 kan derved betegnes som »Viel Geschrei und  

 wenig Wolle«.
 Endvidere er ministeren totalt på herrens mark, vedrørende hvor mange  

 medlemmer de selvstændiges a-kasser vil få, når hans forslag ville blive  

 gennemført (jf. svarene på udvalgsspørgsmål nr. 56 og 57). Med andre ord er  

 det overvejende sandsynligt, at der ved forslagets vedtagelse på ny vil blive  

 tale om stigninger i de offentlige udgifter, ud over hvad regeringen har  

 foregøglet Folketinget.
Videre fremgår det af arbejdsministerens svar til udvalget, f.eks. på  

 spørgsmål nr. 60, 61 og 62, at han mener, at den, der er selvstændig, i  

 forhold til skattesystemet meget vel kan være lønmodtager i henhold til  

 arbejdsløshedsunderstøttelsesreglerne, og at den, som arbejdsministeren anser  

 som selvstændig, meget vel kan være lønmodtager, når han betragtes med  

 skatteministerens øjne.
Ude i det virkelige liv vil en sådan dårligt  

 gennemarbejdet løsning kun sprede forvirring og uforståenhed.
Det drejer sig  

 jo om de samme mennesker af kød og blod, der i pressede krisesituationer kan  

 blive behandlet på den dårligst mulige måde i det ene system, fordi han der  

 anses som lønmodtager, og også i det andet system, fordi han der betragtes  

 som selvstændig næringsdrivende.
En lovgivning af den art tjener ikke  

 Folketinget til ære.
 Ganske det samme gælder når det af ministerens svar på udvalgsspørgsmål  

 nr. 63 synes at fremgå, at om en person er iværksætter på tilsvarende vis  

 afgøres helt forskelligartet, alt efter om den pågældende har at gøre med  

 regler skrevet i Arbejdsministeriet, i Industriministeriet, i  

 Skatteministeriet eller i Socialministeriet.
 Som reglerne er indrettet, kan en familie i vanskeligheder få helt andre  

 understøttelsesforhold, hvis de venter en dag mere eller mindre med at ophøre  

 med en dødsejlervirksomhed, og afhængigt af, hvordan de periodiserer  

 indtægter og udgifter, jf. bl.a. svaret på udvalgsspørgsmål nr. 69.
 Ministerens svar på udvalgsspørgsmål nr. 65 og 66 afslører, at han har  

 begået en lignende gang lovforslagssjusk i relation til de deltidsansatte og  

 til de freelancebeskæftigede.
Sådan vil man kunne blive ved og ved med at analysere de oplysninger,  

 ministeren har givet udvalget.
Overalt afsløres, at ministeren overhovedet  

 ikke har livets bund under sine fødder, heller ikke i det foreliggende  

 forslag.
Den ordentlige gennemarbejdning af området, han burde have udført,  

 før han fremsatte sit forslag, har han ganske samvittighedsløst skøjtet hen  

 over og skudt over på Folketinget at udføre, det arbejde, som ministeren får  

 sin løn for.
 Med de stillede ændringsforslag har Fremskridtspartiet bestræbt sig på at  

 nærme sig opfyldelsen af den kvote på 9 pct. af Folketingets rent tekniske  

 arbejde, som påhviler Z-folkene.
 Det er naturligvis ikke nok til at give ministeren syndsforladelse, at  

 han, såvel i forslagets motiver som i svarene til udvalget, gang på gang  

 fremhæver, at de regler, som han vil have lovgivningssystemet til at give sit  

 blå stempel, endnu ikke er færdigudformede og derfor først vil blive kendt,  

 når lovforslaget måtte være vedtaget og ministeren udsteder cirkulærer m.v.  

 til fortolkning og udfyldning af de pligter, som den enkelte borger skal  

 underkaste sig.
 Fremskridtspartiet kan i denne forbindelse tilslutte sig  

 Socialdemokraternes kritik under 1. behandling (spalte 7085) om, at  

 ministeren »nu igen« har fremsat et forslag, hvor han beder  

 Folketinget om med lukkede øjne at tage stilling til et forslag, som kommer  

 til at indeholde et eller andet, som ingen ved noget om i dag.
 Kaj Poulsen (S) illustrerer på overbevisende måde betragtningen ved sin  

 gennemgang, spalte 7107 f., af kombinationsforsikringerne (jf. herved  

 ændringsforslag nr. 4 nedenfor).
Ændringsforslag a Ændringsforslag om deling af lovforslaget Af et mindretal (FP):
 1) Lovforslaget deles i to lovforslag med følgende titler og indhold:
A.
Forslag til lov om ændring af lov om arbejdsformidling og  

 arbejdsløshedsforsikring m.v. (Ændrede regler for selvstændige  

 erhvervsdrivende m.v.) omfattende § 1, nr. 4-8, 11, 14-15 og 17-21, samt § 2.
B.
Forslag til lov om ændring af lov om arbejdsformidling og  

 arbejdsløshedsforsikring m.v. (Ændrede regler for selvstændige  

 erhvervsdrivende m.v.) omfattende § 1, nr. 1-3, 9-10, 12-13 og 16 samt § 2.
b Ændringsforslag til det udelte lovforslag Til § 1 Af et mindretal (FP):
 2) Nr. 1 udgår.
 3) Nr. 2 udgår.
 Af et mindretal (S og FP):
 4) Nr. 3 udgår.
 Af et mindretal (FP):
 5) Nr. 9 udgår.
 6) Nr. 10 udgår.
 7) Nr. 12 udgår.
 8) Nr. 13 udgår.
 9) Nr. 16 udgår.
Bemærkninger Til nr. 1 Med den foreslåede opdeling vil L 209 A komme til at dække de dele af  

 ministerens forslag, som udgør hovedbegrundelsen for lovforslagets  

 fremsættelse, og som er bedst gennemarbejdet på nuværende tidspunkt.
 Til L 209 B udskilles regler, som i øjeblikket ikke er velgennemarbejdede  

 og fremtræder i den nuværende form som svært administrerbare med ufordøjede  

 og komplicerende elementer.
 Vedtages ændringsforslaget, vil der i konsekvens heraf senest ved  

 lovforslagenes 3. behandling blive stillet eventuelle ændringsforslag om  

 titelændringer m.v.
Til nr. 2 Efter karakteren af selvstændig erhvervsvirksomhed vil det i et meget  

 stort antal tilfælde være umuligt at give noget klart svar på, om den drives  

 »i væsentligt omfang«.
Det må derfor af hensyn til retssikkerheden  

 og lighedsbehandlingen være nødvendigt, at der først lovgives, når der er  

 fundet frem til mere præcise kriterier.
Ministerens svar på udvalgsspørgsmål  

 nr. 12, 35 og 74 rejser yderligere faresignaler til bekræftelse af, at han  

 blot vil se at smutte billigst gennem Folketinget, og så skal der  

 administrativt bag lukkede døre laves de børn, som det passer i  

 embedsmændenes og organisationernes kram.
I den forbindelse kan bl.a. nævnes,  

 at tilsyneladende ca. 70 pct. af de selvstændige efter oplysningerne i  

 ministerens svar på udvalgsspørgsmål nr. 46 ikke er a-kassemedlemmer.
Til nr. 3 For ægtefællers vedkommende er væsentlighedskriteriet endnu mere diffust  

 end omtalt i bemærkningerne til ændringsforslag nr. 2, og her er det mindre  

 svært at få udformet præcise, anstændige lovregler, da der fra skattevæsenet  

 foreligger et særdeles omfattende sagsmateriale.
Dette bør inddrages  

 allerede, mens sagen er i Folketinget, og ikke som ministeren ønsker det, jf.  

 hans svar på udvalgsspørgsmål nr. 15, 16, 23 og 52, ved at han, når  

 Folketinget har sluppet sagen, egenmægtigt udsteder administrative regler,  

 som kan ændres igen af den til enhver tid værende arbejdsminister.
Dertil  

 kommer, at reglerne ikke må diskriminere ægtefællen, sammenlignet med den  

 måde hvorpå en udenomsægteskabelig samlever behandles, og ministerens forslag  

 lever ikke op til dette krav ifølge de svar, han har givet på  

 udvalgsspørgsmål nr. 14 (jf. nr. 72) og 22.
Til nr. 4 Et flertal inden for mindretallet (S) begrunder ændringsforslaget således:
 Da det under udvalgsarbejdet ikke har været muligt at få oplyst, efter  

 hvilke principper en kombinationsforsikring skal føres, fordi der ikke  

 foreligger nogen udarbejdet model for, hvorledes forslaget skal gennemføres,  

 ønsker Socialdemokratiet ikke at give ministeren/direktøren for  

 arbejdsløshedsforsikringen den i forslaget nævnte bemyndigelse.
 Et mindretal inden for mindretallet (FP) begrunder ændringsforslaget  

 således:
Kombinationsforsikringsproblemerne er så svære og principielle, at de ikke  

 med rimelighed fra Folketingets side kan klares med en blankochek til  

 administrationen.
Ministerens svar på udvalgsspørgsmål nr. 30-32 bekræfter i  

 allerhøjeste grad det foran anførte om, at han også her vil have Folketinget  

 til at lovgive om noget, som Folketinget ikke får en kinamands chance for at  

 bedømme.
Til nr. 5 Der er tale om en konsekvensændring i forhold til ændringsforslag nr. 2.
Til nr. 6 Spørgsmålene omkring midlertidig arbejdsløshed hos selvstændige  

 erhvervsdrivende er så komplicerede, at der ikke kan udstedes en  

 generalfuldmagt til administrationen til at skalte og valte med, hvem der  

 skal have skatteyderbetalt understøttelse og hvem ikke.
Uden antydning af  

 sandsynligørelse heraf eller specifikation påstår arbejdsministeren i svaret  

 på udvalgsspørgsmål nr. 1, at § 1, nr. 10, skulle kunne administreres  

 udgiftsneutralt.
Dette må efterprøves af Folketinget, før der lovgives på  

 området.
Der henvises også til ministerens svar på udvalgsspørgsmål nr. 4 og til  

 betragtningerne omkring ændringsforslag nr. 9. Forsøgene på at få ministeren  

 til at konkretisere, hvad han mener, er foreløbig blevet til, at han vil  

 hjælpe, når dårligt vejr rammer den profession, som hans partis politiske  

 ordfører tilhører, men ikke når lignende forhold spiller ind over for andre  

 professioner, som kan få alvorlig vejrafhængighed ud over året.
Dette er det  

 eneste konkrete i ministerens lange svar på udvalgsspørgsmål nr. 39 (jf. 71).
Til nr. 7 § 63 fik så sent som ved lov nr. 840 af 21. september 1988 § 2, nr. 6, en  

 helt ny udformning i henhold til forslag fra arbejdsministeren.
Nu er  

 ministeren utilfreds med det, han dengang fik Folketinget til at fastsætte.  

 For ikke på ny at blive forlokket til lovsjusk må Folketinget afvise nye af  

 ministeren foreslåede ændringer i § 63, indtil der virkelig har været tid til  

 at gennemarbejde § 63-problemerne, så paragraffen kan få en udformning, der  

 kan blive lige så bestandig som arbejdsløshedsunderstøttelsesloven i øvrigt.
Til nr. 8 Ændringsforslaget begrundes dels med de betragtninger, der er anført til  

 støtte for ændringsforslag nr. 7, dels med at problemerne omkring de meget  

 følsomme karaktæneregler på grund af selvforskyldt arbejdsløshed ikke bør  

 være bemyndigelsesstof i så vidt omfang, som § 63, stk. 5, udtrykker.
Derfor  

 bør denne del af § 63 på den givne foranledning underkastes grundig  

 behandling i Folketinget, før der ændres på den.
Hvis der skal laves om på  

 sådanne regler flere gange om året, bliver loven alt for flimrende og  

 uoverskuelig for det daglige arbejde.
Til nr. 9 Reglerne omkring feriedagpenge til midlertidigt ledige, selvstændige  

 næringsdrivende rummer så mange af Folketinget hidtil uopdyrkede problemer,  

 at der ikke bør lovgives herom, heller ikke hvis udgangsbestemmelsen i § 1,  

 nr. 10, måtte blive opretholdt i modstrid med, hvad der er fremført i  

 ændringsforslag nr. 6.
Pia Christmas-Møller (KF) Kirkegaard (KF) Connie Hedegaard (KF) Jens Peter  

 Jensen (V) Traberg Smidt (V) Glistrup (FP) Jørgen Estrup (RV) Bollmann (CD)  

 fmd.
Glønborg (KRF) Jytte Andersen (S) Bakholt (S) Søren B.
Jørgensen  

 (S) nfmd.
Kaj Poulsen (S) Hans Strunge (S) Tommy Dinesen (SF) Lilli  

 Gyldenkilde (SF) Ole Henriksen (SF) Bilag Nogle af udvalgets spørgsmål til arbejdsministeren og dennes svar herpå Spørgsmål:
»Hvilken kontrol fører det offentlige med, at de selvstændige, som  

 får udbetalt arbejdsløshedsdagpenge, ikke bruger deres arbejdsløshed til at  

 sysle med, at de senere i samme eller i beslægtet eller i anden branche kan  

 tjene penge, idet det herved tages i betragtning, at måske den allervigtigste  

 arbejdsindsats som selvstændig erhvervsdrivende er den tid, man ligger på  

 sofaen og fabulerer hulter til bulter, så langtidstankerne siden  

 udkrystalliseres i nye fabrikationsprocesser, markedsføringstiltag, eller  

 hvad der nu er tale om, som basis for, at man som arbejdsgiver kan få andre  

 (typisk lønmodtagere) til at udføre det arbejde, som afkaster indtjeningen  

 for selvstændige, idet der jo for selvstændiges vedkommende typisk hengår en  

 rum tid fra den kreative indsats og til de år, hvor man uden at være  

 nødvendig på arbejdspladsen ser millionerne rulle ind på sin personlige  

 bankkonto?» Spørgsmål:
»Hvilke principielle, praktiske, saglige og ideologiske  

 betænkeligheder har ministeren over for, at det selvstændige arbejde som  

 selvstændigt erhvervsdrivende ved ordningen med ASE og DANA er lagt ind i  

 skabelonspændetrøjer med offentlig kontrol, som i bund og grund er i strid  

 med den villighed til at løbe personlige risici, som er årsagen til, at  

 samfundet har brug for selvstændigt næringsdrivende?» Svar:
 Spørgsmålene afspejler indbyrdes den vanskelige, men nødvendige afvejning,  

 som må finde sted ved fastsættelsen af regler for selvstændige.
På den ene side er det nødvendigt at stille krav om objektivt konstaterbar  

 dokumentation for selvstændig virksomhedsudøvelse - og helst i en form, der  

 tilgodeser det samtidige behov for en let, ensartet og hurtig administration.  

 Og på den anden side må systemet passe på ikke at gå så vidt i sine  

 dokumentationskrav, at det bliver ulige sværere for den selvstændige at opnå  

 ret til samme ydelser som lønmodtageren.
Den højeste grad af dokumentation  

 vil endvidere virke bremsende for den selvstændiges genetableringsmuligheder,  

 hvilket igen strider imod intentionerne om, at ledige hurtigst muligt skal  

 bringes tilbage i fuld beskæftigelse.
 På denne baggrund har Direktoratet for Arbejdsløshedsforsikringen i den  

 gældende bekendtgørelse om ophør af selvstændig virksomhed som hovederhverv  

 gjort dokumentationskravene afhængig af virksomhedens art og ophørsmåden.  

 Bekendtgørelsen følger tillige det princip, at spørgsmålet, om ophøret er  

 mere end midlertidigt, skal afklares, når medlemmet melder sig ledig, således  

 at der ikke skulle kunne blive tale om tilbagebetaling af dagpenge, hvis  

 medlemmet senere genetablerer sig.
 Det følger heraf, at den selvstændiges tanker, planer og drømme ikke gøres  

 til genstand for arbejdsløshedsforsikring og ikke regnes som arbejde under en  

 ledighedsperiode, førend de kommer til udtryk gennem objektivt konstaterbare  

 tiltag til en egentlig, konkret virksomhedsudøvelse.
 Jeg kan således konstatere, at der i denne henseende gælder samme regler  

 for lønmodtagere og selvstændige.
 Spørgsmål:
»Hvordan konstateres, at en halvtidsarbejdende lønmodtager ikke opnår  

 fuldtidsunderstøttelsesret ved på skrømt at foregive, at han bruger de 50  

 pct. af sin tid på at være selvstændig?» Svar:
Et medlem skal for at kunne blive omfattet af kombinationsforsikringen  

 naturligvis dokumentere, at der udøves selvstændig virksomhed.
Inden dagpenge  

 udbetales, skal der endvidere gives nærmere oplysninger om omfanget af den  

 selvstændige virksomhed.
 Jeg kan i øvrigt henvise til min besvarelse af spørgsmål nr. 30 og 32.
 Spørgsmål:
»Hvilke betragtninger gør ministeren sig om indholdet og omfanget af  

 kontrolarbejdet, som omtales i lovforslagets side 5, 1. spalte (»ad pkt.  

 5«). Herefter skal der (jf. lovforslagets § 1, nr. 1, nr. 2 og nr. 9)  

 fremover ske en egentlig efterprøvelse af, at »den selvstændige  

 virksomhed har et sådant omfang, at det kan sidestilles med en  

 hovedbeskæftigelse«, uanset at den selvstændige jo mest hensigtsmæssigt  

 arbejder i ryk, hvor han måske i perioder på måneder eller år lader op til at  

 få inspirationerne til at indrette sig hensigtsmæssigt, mens han i andre  

 perioder må være i virksomheden og slide og slæbe op til 120 timer ugentligt  

 og i atter andre perioder gør sit arbejde i weekends og om natten, hvor han i  

 fred og ro kan påse, at alt er foregået, som det skal i bogholderiet, på  

 lageret og i fabrikshallen.
Mange tider må tilbringes i restauranter eller på  

 tennis-/golfbanen med embedsmænd og forretningsforbindelser eller med at  

 sætte sig i kundens sted, så virksomheden bedst betjener sine kunder.
Hvem  

 skal dog kunne foretage »en egentlig efterprøvelse« af omfanget af  

 beskæftigelse hos den, der selv påstår, at han er selvstændigt  

 erhvervsdrivende?» Spørgsmål:
»Minder millimeterretfærdighedsreglen i § 1, nr. 9, ikke om  

 molboernes forsøg på at jage storken ud af kornmarken, al den stund at den,  

 der går ned med en selvstændig erhvervsvirksomhed, nok under alle  

 omstændigheder i overgangsperioden vil belaste de offentlige kasser (herunder  

 social- og retsvæsen) med meget mere end de maksimale 1.554 kr.  

 ugentligt?» Svar:
Der var i reformudvalget enighed om, at væsentlighedskravet bør indsættes  

 i arbejdsløshedsforsikringslovens bestemmelser om optagelse og om  

 arbejdskravet, således at kasserne skal foretage en vurdering af arbejdets  

 omfang.
Dette skal også ses i forbindelse med forslaget om en mindstesats.
 Spørgsmål:
»Da masser af virksomheder har stærkt svingende indtægter afhængig af  

 klima, udlandskonjunkturer, valutakurser, afskrivningspolitik osv., osv.,  

 spørges, hvordan arbejdsministeren kan kontrollere »at indtægten for  

 virksomheden er faldende og ikke kan dække to beskedne  

 arbejdsindtægter«, og hvad er det i det hele taget for et  

 indtægtsbegreb, der her arbejdes med? Skal man eksempelvis medregne  

 konjunkturstigninger eller den merindtægt, der kunne være indtjent, der kunne  

 være indtjent, hvis ægtefællerne havde brugt mere tid, dygtighed, snilde og  

 PR-aktivitet på at banke foretagendet op eller modernisere det i stedet for  

 blot at lade det hele gå på bedste beskub i den sikre forvisning, at  

 Dyremose/Fogh Rasmussen borger for, at man har samme levestandard (bl.a. ved  

 at bruge den ledige tid til sort arbejde), som hvis man bare puklede  

 på?» Svar:
 Som de to spørgsmål viser, er det både ved ansættelse af arbejdskraft til  

 erstatning af den udtrædende ægtefælle og ved faldende indtægt nødvendigt at  

 forbeholde begge ophørsgrunde for mindre virksomheder, såfremt det skal være  

 muligt at føre en rimelig kontrol med rigtigheden af den udtrædende  

 ægtefælles ophørserklæring.
Det er da netop også de mindre virksomheders behov, som har været fremført  

 ved ønskerne om lempelser af reglerne om ægtefælleudtræden, idet ægtefællerne  

 i de små virksomheder typisk arbejder sammen om opgaverne, uden at der som  

 sådan er tale om klart opdelte og velafgrænsede arbejdsfunktioner, hvis  

 bortfald kan dokumenteres, eller hvorved der opstår behov for særlige,  

 faglige kvalifikationer.
De små virksomheder har derfor ikke haft samme  

 mulighed for at benytte de muligheder for ægtefælleudtræden, som blev indsat  

 i Direktoratet for Arbejdsløshedsforsikringens bekendtgørelse nr. 272 af 25.  

 april 1988 om ophør med udøvelse af selvstændig virksomhed som  

 hovedbeskæftigelse.
 Det er tanken at begrænse de bebudede lempelser ved at stille betingelser,  

 dels omkring antallet af ansatte, dels for omsætningens fald over en given  

 periode sammenholdt med nettoindtjeningens totale størrelse målt i forhold  

 til en fast dagpengestørrelse.
 Ved ansættelse af anden arbejdskraft forventes der endvidere at blive  

 behov for en efterfølgende kontrol, f.eks. indtil det tidspunkt, hvor den  

 udtrædende ægtefælle opnår lønarbejde af passende omfang og varighed.
 Endelig vil der i begge situationer blive stillet krav om dokumentation  

 for, at medlemmet samtidig har bragt sin skattemæssige status som  

 medarbejdende ægtefælle til ophør.
 De planlagte ændringer skal drøftes med arbejdsmarkedets parter i  

 Landsarbejdsnævnet og forventes at træde i kraft den 1. juni 1989, jf. min  

 besvarelse af spørgsmål nr. 52.
 Spørgsmål:
»Ministeren bedes beskrive de vanskeligheder, der hidtil har været  

 med at udforme en kombinationsforsikring (side 5, 1. spalte midt), og på den  

 baggrund sandsynliggøre sine oplysninger i det betagende efterfølgende afsnit  

 om, at der nu kan etableres »en let administrerbar ordning«.' Svar:
 Formålet med en kombinationsforsikring er at sikre, at der også er et  

 rimeligt forsikringstilbud til personer, der har valgt at basere deres  

 indtægt på stort set lige dele lønarbejde og selvstændig virksomhed.
Under reformudvalgets drøftelse af en sådan nyordning opstod der bl.a.  

 problemer vedrørende spørgsmålet om kontrol/måling af arbejdstiden i den  

 selvstændige virksomhed, specielt i tilfælde, hvor medlemmet alene er ledig  

 fra lønarbejdet.
Et andet problem vedrørte rådighedskravet i tilfælde, hvor  

 medlemmet er delvis ledig.
Udvalget havde ikke den fornødne tid til at finde  

 en løsning på problemerne.
 Reformudvalgets drøftelser fremgår af vedlagte ekstrakt af betænkning nr.  

 1149.
 Der er efter betænkningens afgivelse udarbejdet vedlagte oplæg til det  

 videre arbejde med en kombinationsforsikring, hvor det har været hensigten at  

 tage højde for de problemer/indvendinger, der blev rejst under  

 reformudvalgets drøftelser af bl.a. repræsentanterne fra de 2  

 arbejdsløshedskasser for selvstændige.
 En arbejdsgruppe med deltagelse af arbejdsmarkedets parter skal arbejde  

 videre med dette oplæg og aflevere en rapport senest den 1. januar 1990 med  

 en eller flere modeller til en kombinationsforsikring, der dels giver et  

 rimeligt forsikringstilbud til de pågældende, dels er så let administrerbar  

 som muligt.
En kombinationsforsikring vil kunne etableres, således at den omfatter  

 alle situationer, eller som en ordning, der er mere begrænset, f.eks. til  

 tilfælde af fuld ledighed/overgang til efterløn.
Da jeg lægger afgørende vægt  

 på, at ordningen skal være let administrerbar, vil den blive gennemført i et  

 omfang, der bliver let at administrere.
Ekstrakt fra Betænkning nr. 1149 4.2. Kombinationsforsikring (forsikring for medlemmer, der sideløbende har  

 lønarbejde og selvstændig virksomhed) 4.2.1. Gældende regler Personer, der sideløbende har lønarbejde og selvstændig virksomhed, kan  

 ikke forsikre sig mod tabet af begge beskæftigelser.
 Pågældende vil således kunne optages i en arbejdsløshedskasse for  

 lønmodtagere, såfremt lønarbejdets omfang og aktualitet opfylder  

 betingelserne herfor.
 Alternativt vil pågældende kunne optages i en arbejdsløshedskasse for  

 selvstændige, hvis der udøves selvstændig virksomhed i væsentligt omfang.
 Der er dog mulighed for i et vist omfang at kombinere lønarbejde og  

 selvstændig virksomhed, idet en selvstændig erhvervsdrivende og en  

 lønmodtager under ledighed kan modtage dagpenge sideløbende med beskæftigelse  

 som henholdsvis lønmodtager eller selvstændig.
 De væsentligste regler herom er fastsat i bekendtgørelse nr. 57 af 1.  

 marts 1982 (om arbejdes og indtægters betydning for arbejdsløshedsdagpengenes  

 størrelse), bekendtgørelse nr. 646 af 21. december 1983 (om retten til  

 arbejdsløshedsdagpenge for et medlem, som opnår arbejde af kortere varighed  

 end fuld tid eller er ledig på grund af vejrlig eller som følge af  

 arbejdsfordeling) samt bekendtgørelse nr. 260 af 28. april 1988 (om retten  

 til arbejdsløshedsdagpenge for medlemmer, som under ledighed har  

 bibeskæftigelse ved selvstændig virksomhed).
En selvstændig erhvervsdrivende anses først for ledig, når det personlige  

 arbejde i virksomheden er ophørt mere end midlertidigt.
Under ledighed kan  

 medlemmet udføre beskæftigelse som lønmodtager med den konsekvens, at  

 beskæftigelsen medfører fradrag i dagpengene.
Dagpengene bortfalder først  

 helt, når medlemmet arbejder 30 timer eller derover.
Når lønarbejdet er af et  

 vist omfang, kan medlemmet ikke bibeholde sit medlemskab af en  

 arbejdsløshedskasse for selvstændige.
Ved beregningen af dagpengesats kan kun  

 indtjening som selvstændig indgå i beregningsgrundlaget, jf. bekendtgørelse  

 nr. 371 af 10. juni 1986 (om beregning af dagpenge og efterløn for  

 selvstændige erhvervsdrivende). Der er i denne bekendtgørelse en enkelt  

 undtagelsesbestemmelse, hvorefter også lønindkomst kan medregnes i  

 beregningsgrundlaget.
Det kan dog kun lade sig gøre i helt ekstraordinære  

 tilfælde.
En lønmodtager kan under hel eller delvis ledighed fra lønarbejdet  

 udføre beskæftigelse som selvstændig erhvervsdrivende med ret til dagpenge,  

 når beskæftigelsen som selvstændig holdes inden for rammerne af  

 bibeskæftigelsesbekendtgørelsen.
Dette betyder bl.a., at arbejdet som  

 selvstændig skal have et begrænset omfang og altid være foreneligt med  

 lønarbejde, således at medlemmet er til rådighed for arbejdsmarkedet som  

 enten fuldtids- eller deltidsforsikret.
Medlemmet vil endvidere være omfattet  

 af et skærpet arbejdskrav, idet kravet om 26 (for deltidsforsikrede 17) ugers  

 arbejde skal være opfyldt inden for de seneste 18 måneder.
Med hensyn til  

 beregningen af dagpengesats vil en lønmodtager aldrig kunne medtage  

 indtjening som selvstændig i beregningsgrundlaget, jf. bekendtgørelse nr. 685  

 af 8. oktober 1986 (om beregning af dagpenge og efterløn for lønmodtagere).
 Beskæftigelsen ved den selvstændige virksomhed vil endvidere ikke kunne  

 medtages ved beregningen af arbejdskravet.
 Retsstillingen er således forskellig alt efter, om medlemmet har status  

 som lønmodtager eller som selvstændig.
 Endvidere bliver lønarbejde og selvstændig virksomhed under ledighed  

 behandlet forskelligt.
 For det første medregnes lønarbejde altid ved opgørelse af arbejdskravet  

 (uanset om den ledige har status som selvstændig eller lønmodtager), medens  

 bibeskæftigelse ved selvstændig virksomhed ikke medregnes til arbejdskravet.
 For det andet vil en ledig, der udøver selvstændig virksomhed som  

 bibeskæftigelse, være omfattet af et skærpet arbejdskrav, hvilket ikke er  

 tilfældet, når en ledig får lønarbejde.
4.2.2. Baggrund De gældende regler er primært baseret på personer, der enten har  

 lønarbejde eller selvstændig virksomhed som deres eneste beskæftigelse.
 I det omfang, der accepteres dagpengeret for medlemmer, der har såvel  

 lønarbejde som selvstændig virksomhed, er reglerne baseret på, at medlemmet  

 har enten lønarbejdet eller den selvstændige virksomhed som sit hovederhverv.  

 For disse grupper er problemerne:
- kun indtægter fra hovederhvervet indgår ved beregningen af dagpenge.  

 (Dette får ofte ikke betydning, da indtægten fra hovederhvervet vil være nok  

 til at få højeste dagpengebeløb), - for medlemmer med lønmodtagerstatus medregnes bibeskæftigelse ved  

 selvstændig virksomhed ikke til arbejdskravet, og der gælder et skærpet  

 arbejdskrav (disse problemer er beskrevet nærmere i pkt. 3).
 De største problemer opstår for personer, der har valgt at arbejde med  

 stort set lige dele lønarbejde og selvstændig virksomhed.
Det kan være personer, der udfører begge beskæftigelser inden for deres  

 erhverv eller deres uddannelse, og således at det kan være ret tilfældigt,  

 hvad der er udført som lønarbejde eller efter regning.
Denne gruppe er  

 nærmere beskrevet i pkt. 2.8. vedrørende freelancebeskæftigede.
 Det kan også dreje sig om personer, der har en klar opdeling af  

 lønarbejdet og den selvstændige virksomhed og ofte således, at de 2  

 beskæftigelser vedrører forskellige erhverv.
 Personer, der har valgt at arbejde med lige dele lønarbejde og selvstændig  

 virksomhed, må i dag vælge, om de vil lade sig forsikre i en  

 lønmodtagerkasse, hvor de ofte kun vil kunne optages som deltidsforsikrede,  

 eller i en kasse for selvstændige erhvervsdrivende.
 De kan altså kun forsikre sig mod tab af den ene del af deres samlede  

 indtjening i modsætning til en lønmodtager med 2 ansættelsesforhold, der kan  

 forsikre sig mod tabet af begge indtægter.
 Har medlemmet valgt at blive optaget i en lønmodtagerkasse, vil den  

 selvstændige virksomhed - på grund af rådighedsforpligtelsen - kunne  

 forhindre medlemmet i at få dagpenge under ledighed fra lønarbejdet.
 Har medlemmet valgt en arbejdsløshedskasse for selvstændige, vil der  

 aldrig kunne udbetales dagpenge ved ledighed fra lønarbejdet.
Udvalget finder på denne baggrund, at de gældende regler er  

 utilfredsstillende for personer, der har valgt at basere deres arbejde og  

 indtægt på stort set lige dele lønarbejde og selvstændig virksomhed.
Reglerne  

 kan lægge en dæmper på initiativer til at opstarte mindre væsentlig  

 virksomhed, ligesom de kan lægge en dæmper på ønsker om at udvide en ellers  

 bæredygtig, mindre selvstændig virksomhed.
Det ideelle ville efter udvalgets opfattelse være, at der blev givet denne  

 gruppe et forsikringstilbud, der giver samme goder som for de rene  

 lønmodtagere og rene selvstændige.
Udvalgets meget omfattende drøftelser af  

 mulighederne herfor har vist, at dette ikke vil kunne ske inden for de  

 eksisterende rammer, jf. forslag 1.
 Problemernes omfang bliver dog mindre, hvis der vælges mindre ambitiøse  

 ordninger, jf. forslag 2 og 3.
 Det bemærkes, at udvalget har forudsat, at der fortsat vil være særlige  

 regler for ledige, der driver selvstændig virksomhed som bibeskæftigelse.
4.2.3. 3 alternative forslag Forslag 1 Der indføres en særlig forsikringskategori for medlemmer, der i væsentligt  

 omfang har såvel lønarbejde som selvstændig virksomhed.
 De nærmere betingelser er følgende:
Optagelse En person, der opfylder betingelserne for optagelse i en lønmodtagerkasse  

 som deltidsforsikret og samtidig udøver selvstændig virksomhed i  

 ikke-uvæsentligt omfang, kan optages som fuldtidsforsikret medlem i  

 »kombinationsforsikringen«.
 Det er en betingelse, at begge beskæftigelser udøves stort set  

 sideløbende.
 Medlemmet vil til enhver tid kunne forlade kombinationsforsikringen til  

 fordel for de eksisterende forsikringskategorier.
 Det væsentligste problem er, at en deltidsforsikret lønmodtager gennem den  

 selvstændige virksomhed, der er svært kontrollerbar, vil kunne overgå til  

 fuldtidsforsikring, medens der for en ren lønmodtager er stillet ret strenge  

 betingelser for overgang til fuldtidsforsikring i  

 arbejdsløshedsforsikringslovens § 68, stk. 3.
 Det kunne derfor overvejes at stille krav om, at den selvstændige  

 virksomhed har været udøvet i et vist tidsrum, f.eks. 1 år, før den kan danne  

 grundlag for fuldtidsforsikring inden for den kombinerede ordning.
 Det må endvidere være en forudsætning, at betingelserne i  

 arbejdsløshedsforsikringslovens § 68, stk. 3, skal være opfyldt, før et  

 medlem kan overgå fra kombinationsforsikringen til en ren lønmodtagerstatus  

 som fuldtidsforsikret.
Ledighed og ophør Forslaget tager udgangspunkt i, at medlemmet i en kombinationsforsikring  

 som fuldtidsbeskæftiget kan anses for ledig enten som lønmodtager, hvis  

 medlemmet ophører med denne del af forsikringsgrundlaget, eller som ledig  

 vedrørende den selvstændige virksomhed, hvis medlemmet ophører hermed.
I  

 disse tilfælde vil medlemmet kunne modtage dagpenge for den ophørte  

 beskæftigelse på 19 timer.
Medlemmet vil endvidere blive anset for ledig i de tilfælde, hvor begge  

 beskæftigelser successivt eller samtidigt falder bort.
I sådanne tilfælde vil  

 medlemmet kunne modtage fulde dagpenge.
 Der er således foretaget en gennemsnitlig fiksering af den ugentlige  

 arbejdstid til 19 timers lønarbejde og 19 timers selvstændig virksomhed.
Dette skyldes, at arbejdstiden for selvstændige vanskeligt lader sig  

 kontrollere, og svarer til, at arbejdstiden vedrørende selvstændig virksomhed  

 som hovedbeskæftigelse efter gældende regler også fikseres, uanset om den  

 faktiske arbejdstid har været højere eller lavere.
Lønmodtagere kan ligeledes  

 efter gældende regler ikke forsikres for mere end 38 timer ugentligt.
 Følgende ledighedssituationer er relevante:
a.
Medlemmet ophører som selvstændig, men fortsætter sit  

 »deltidsarbejde« som lønmodtager.
 Medlemmet vil blive anset for ledig og ophørt efter de betingelser, som  

 gælder ved ophør med selvstændig virksomhed som hovedbeskæftigelse, med  

 fradrag for de timer, hvormed lønarbejdet måtte overstige 19 timer.
b.
Medlemmet ophører helt med deltidsarbejdet som lønmodtager, men  

 fortsætter som selvstændig i kombinationsforsikringen.
Medlemmet anses for ledig vedrørende forsikringsgrundlaget som  

 »deltidsarbejdende« lønmodtager.
Medlemmet kan modtage dagpenge for  

 19 timer med fradrag for de timer, hvormed den selvstændige virksomhed måtte  

 overstige 19 timer.
Af kontrolmæssige hensyn begrænses dagpengeretten af et  

 skærpet arbejdskrav, som det kendes fra reglerne om bibeskæftigelse ved  

 selvstændig virksomhed.
Udvalget forudser her store problemer med opgørelsen  

 af fradraget for timerne ved selvstændig virksomhed.
Af kontrolmæssige grunde  

 kunne det overvejes at stille krav om dokumentation for virksomhedens omfang  

 - eventuelt suppleret med dokumentation for jobsøgningsaktiviteten.
c.
Medlemmet ophører kun delvis med lønmodtagerarbejdet og fortsætter som  

 selvstændig.
 Situationen giver ikke adgang til dagpenge på grund af forsikringens  

 reelle, arbejdsmæssige fleksibilitet.
 Repræsentanten fra Arbejdsløshedskassernes Samvirke har bemærket, at der  

 heri ligger et indirekte forbud mod at påtage sig lønarbejde.
d.
Medlemmet ophører med begge beskæftigelser samtidig.
 I denne teoretiske situation vil medlemmet blive anset for ledig  

 vedrørende begge forsikringsgrundlag og dagpengeberettiget for 38 timer.
Rådighed Udgangspunktet er som nævnt, at der er tale om en fuldtidsforsikring, og  

 der burde derfor stilles krav om fuld normal rådighed som en betingelse for  

 retten til dagpenge under ledighed.
 Et sådant krav støder imidlertid på problemer på grund af det dobbelte  

 forsikringsgrundlag.
 Ved delvist ophør (som selvstændig eller lønmodtager) under  

 kombinationsforsikringen kunne der derfor indføres en varighedsbegrænsning  

 (skærpet arbejdskrav) som alternativ til den fulde rådighedsforpligtelse.
 Medlemmerne skal hermed kun stå til fuld rådighed i det omfang, dette er  

 foreneligt med det fortsatte forsikringsgrundlag.
 En anden mulighed ved delvis ledighed kunne være at anvende  

 rådighedsreglerne for deltidsforsikrede.
Arbejdskravet Det forudsættes, at medlemmet forud for hver dagpengeudbetaling har drevet  

 selvstændig virksomhed i mindst 26 uger inden for de seneste 3 år (18  

 måneder).
 Endvidere forudsættes det, at medlemmet har haft lønarbejde, svarende til  

 13 ugers (eventuelt 17 ugers) fuldtidsarbejde.
 Medlemmets selvstændige virksomhed medregnes således i  

 kombinationsforsikringen til opfyldelse af arbejdskravet som delvis  

 hovedbeskæftigelse.
Beregning af dagpengesats Ved ledighed alene fra lønarbejdet sker beregningen efter de gældende  

 regler for lønmodtagere - dog således at der maksimalt kan medregnes indtægt  

 fra 19 timer om ugen i beregningsperioden.
 Ved ophør alene af den selvstændige virksomhed udbetales en fast  

 sats på halvdelen af dimittendsatsen for fuldtidsforsikrede.
Ved ophør af begge beskæftigelser indgår den fulde lønindtægt efter  

 de gældende regler i beregningsgrundlaget.
Den herved fremkomne sats  

 suppleres med halvdelen af dimittendsatsen for fuldtidsforsikrede indtil  

 højeste dagpengebeløb.
Udvalgets bemærkninger Der har været enighed i udvalget om, at der er behov for yderligere  

 drøftelser af konsekvenserne m.v., før der kan tages stilling til, om en  

 sådan nyordning kan gennemføres, og at modellen forinden bør søges forenklet,  

 så den bliver lettere at administrere for kasserne.
Der har endvidere været  

 enighed om, at det er betænkeligt at indføre et lempeligere rådighedskrav ved  

 delvis ledighed, specielt hvis der måtte blive tale om en generel ordning.
Repræsentanterne for ASE, DANA og Arbejdsløshedskassernes Samvirke har  

 principielt været imod den forudsatte fiksering af lønarbejdet og den  

 selvstændige virksomhed.
Endvidere har de været imod graduering af rådigheden  

 og de foreslåede faste satser ved ophør af den selvstændige virksomhed.
Forslag 2 Som forslag 1, men uden fiksering.
 I stedet for at fiksere lønarbejdet og den selvstændige virksomhed kunne  

 der vælges en løsning, der tager udgangspunkt i de kontrollerbare timer,  

 d.v.s. løntimerne.
Ved ledighed alene fra lønarbejdet må udgangspunktet være, at medlemmet  

 kan få supplerende dagpenge for det tabte lønarbejde med fradrag af timer ved  

 den selvstændige virksomhed og eventuelt med et skærpet arbejdskrav.
Det er  

 her bl.a. et problem, at løntimerne kan variere.
Det kunne derfor vælges at  

 tage de gennemsnitlige løntimer over en vis periode.
 Ved ledighed fra den selvstændige virksomhed, men med fortsat lønarbejde,  

 udbetales dupplerende dagpenge med fradrag af løntimerne.
 Ved ophør af begge beskæftigelser udbetales fulde dagpenge.
 For så vidt angår arbejdskravet vil en manglende fiksering også  

 forudsætte, at der tages udgangspunkt i løntimerne.
 Det forudsættes, at der aldrig kan tælles mere end 38 timer pr. uge med  

 til arbejdskravet.
 Der stilles krav om, at medlemmets lønarbejde opfylder arbejdskravet for  

 deltidsforsikrede, og at medlemmet dokumenterer, at der i ikke uvæsentligt  

 omfang har været drevet selvstændig virksomhed i 26 uger.
Udvalgets bemærkninger Udvalget har fundet, at forslag 2 løser betænkelighederne ved fikseringen  

 i forslag 1. Til gengæld medfører den manglende fiksering en række problemer,  

 der bør undersøges nærmere.
Forslag 3 I stedet for etablering af en ny forsikringskategori begrænses ændringerne  

 til i et vist omfang at medregne såvel lønarbejde som selvstændig virksomhed  

 ved opgørelsen af, om arbejdskravet er opfyldt (§§ 55 og 72), og ved  

 beregning af dagpenge/efterløn (§ 51).
Vedrørende opgørelse af arbejdskravet For medlemmer af kasser for selvstændige vil det ikke være relevant at  

 medregne lønarbejde til arbejdskravet, da selvstændige anses for fuldt ud at  

 opfylde arbejdskravet alene gennem den selvstændige virksomhed.
 For medlemmer af lønmodtagerkasser er det derimod et problem, at  

 beskæftigede timer ved selvstændig virksomhed ikke kan medtælles til  

 opfyldelse af arbejdskravet.
 Dette giver specielt anledning til forundring hos medlemmer under  

 ledighed, da timerne ved selvstændig virksomhed skal påføres dagpengekortene  

 og medfører fradrag i dagpengene.
På grund af rådighedsforpligtelsen vil forslaget alene berøre  

 lønmodtagere, der har bibeskæftigelse ved selvstændig virksomhed.
Der  

 henvises derfor til pkt. 3 med udvalgets bemærkninger.
Vedrørende beregning af dagpenge/efterløn Det vil være relevant for medlemmer i såvel lønmodtagerkasser som kasser  

 for selvstændige at kunne medregne arbejdsindtægt i beregningsgrundlaget fra  

 såvel lønarbejde som selvstændig virksomhed.
 Udvalget har afgrænset drøftelserne til selvstændige erhvervsdrivende,  

 hvor der har været enighed om at anbefale, at der bliver mulighed for at  

 medregne lønindtægt, der har forbindelse med den selvstændige virksomhed, jf.  

 forslagene vedrørende beregningsreglerne, pkt. 6.
4.2.4. Udvalgets konklusion Udvalget har forsøgt at opstille en model til en kombinationsforsikring,  

 der ville løse urimelighederne for de medlemmer, der har valgt at basere  

 deres indtægt på stort set lige dele lønarbejde og selvstændig virksomhed.
Den opstillede model vil efter udvalgets opfattelse blive for vanskelig at  

 administrere og må i givet fald først forenkles.
Problemet i denne  

 forbindelse er, at regelsættet er så komplekst og på enkelte områder lettere  

 usammenhængende, at udvalget ikke har haft den fornødne tid til at arbejde  

 med modellen.
 Udvalget har med undtagelse af repræsentanten for Arbejdsløshedskassernes  

 Samvirke været enige i sigtet og anbefalet, at der nedsættes en  

 arbejdsgruppe, der får den fornødne tid til at foretage yderligere  

 undersøgelser af behov, regler og konsekvenser med henblik på at udarbejde en  

 mere enkel model.
DIREKTORATET FOR ARBEJDSLØSHEDSFORSIKRINGEN Den 31. marts 1989 Oplæg til udformning af en kombinationsforsikring 1. Indledning I lovforslag nr.
L 209, § 1, nr. 3, gives følgende bemyndigelse:
»Kombinationsforsikring § 45. Direktøren for arbejdsløshedsforsikringen kan efter forhandling med  

 Landsarbejdsnævnet fastsætte regler om ret til fuldtidsforsikring for  

 personer, som samtidig er beskæftiget med både lønarbejde og mere end  

 midlertidig udøvelse af selvstændig virksomhed.« Af bemærkninger til forslaget fremgår følgende:
 Der foreslås indført en »kombinationsforsikring« til medlemmer,  

 der har baseret deres indtægt på samtidigt lønarbejde og selvstændig  

 virksomhed, således at der bliver mulighed for at forsikre sig i forhold til  

 både lønarbejdet og den selvstændige virksomhed.
 Da udformningen af en kombinationsforsikring kræver undersøgelser af behov  

 og konsekvenser, er det hensigten, at en arbejdsgruppe skal arbejde videre  

 med problemstillingen og komme med forslag til en let administrerbar ordning.
 Forslaget bemyndiger direktøren for arbejdsløshedsforsikringen til efter  

 forhandling med Landsarbejdsnævet at fastsætte nærmere regler om ret til  

 medlemskab som fuldtidsforsikret og om ret til og beregning af dagpenge for  

 personer, der sideløbende har lønarbejde og selvstændig virksomhed.
 Kombinationsforsikringen forudsætter et tværgående regelsæt, der - af  

 hensyn til persongruppens bevægelighed fra een forsikringskategori til en  

 anden - skal forene de gældende regler for lønmodtagere og for selvstændige,  

 der på væsentlige punkter adskiller sig fra hinanden.
 Forsikringens karakter nødvendiggør derfor et særskilt regelsæt.
2. Problemstillinger af principiel karakter ved valg af målgrupper og  

 model(ler) Ved valg af målgrupper og model(ler) er det vigtigt at gøre sig de  

 problemstillinger klart, som opstår ved, at forsikringsgrundlaget udgøres af  

 både lønarbejde og selvstændig virksomhed.
Der stilles ved udbetaling af  

 arbejdsløshedsdagpenge til lønmodtagere krav om arbejdsgiverdokumentation for  

 arbejdets omfang og indtjeningens størrelse, hvorimod der i sagens natur ikke  

 kan stilles krav om tilsvarende dokumentation vedrørende den selvstændige  

 erhvervsudøvelse.
Det er endvidere karakteristisk, at lønarbejdet udføres  

 regelmæssigt med et fast aftalt normaltimetal inden for en given periode,  

 hvorimod selvstændig erhvervsudøvelse snarere er koncentreret omkring  

 løsningen/udførelsen af bestemte opgaver eller dagsværk, hvorved det  

 undertiden kan være vanskeligt at sondre mellem erhvervsmæssige og private  

 aktiviteter.
Hertil kommer, at meget selvstændig virksomhed ikke lader sig  

 indpasse i en regelmæssig og jævnt fordelt arbejdsrytme, men er undergivet  

 sæsonmæssige udsving og lign.
Samtidighed Under drøftelserne af behovet for en kombinationsforsikring blev det  

 fremført, at ordningen primært skulle henvende sig til medlemmer, der mere  

 varigt havde baseret deres tilværelse på både lønarbejde og selvstændig  

 virksomhed, typisk den medarbejdende ægtefælle med kontorarbejde i  

 virksomheden og inden for HK's område.
En potentiel bruger kunne også være  

 medlemmet, der hidtil har drevet selvstændig virksomhed som bibeskæftigelse,  

 men som med kombinationsforsikringen gives mulighed for en mere  

 erhvervsrettet virksomhedsudøvelse, uden at pågældende derved mister sit  

 økonomiske fundament, lønarbejdet.
Men samtidigt lønarbejde og selvstændig  

 virksomhed kendes også fra f.eks. sæsonmæssig virksomhed: Selvstændig i  

 sommerhalvåret/lønmodtager i vinterhalvåret, eller fra brancher, hvor  

 hvervgiverne i flæng udbyder opgaverne som lønnet arbejde og arbejde af mere  

 selvstændig karakter.
 I alle de nævnte tilfælde har medlemmerne - målt over en uge, en måned  

 og/eller et år - baseret deres indtægt på samtidigt lønarbejde og selvstændig  

 virksomhed.
 Administrative hensyn vil dog formentlig gøre det nødvendigt at begrænse  

 samtidighedskravet inden for en vis periode og at forbeholde ordningen for  

 arbejde, der på forhånd kan henføres under enten selvstændig virksomhed eller  

 lønarbejde.
 Problemstillingen har endvidere betydning ved overvejelser omkring en  

 særskilt ventetid for udbetaling af dagpenge i kombinationsforsikringen.
Kontrolforanstaltninger i nugældende forsikringsordning Kontrolproblemerne har i den gældende forsikringsordning for selvstændige  

 været løst således, at den selvstændiges egen erklæring om, at virksomheden  

 udøves som hovedbeskæftigelse, normalt lægges til grund, og at arbejdet  

 herefter regnes som fuld arbejdstid svarende til den almindeligt gældende  

 arbejdstid for lønmodtagere.
Den selvstændige har til gengæld ikke mulighed  

 for at oppebære dagpenge under hel eller delvis ledighed, førend der har  

 kunne tilvejebringes dokumentation for virksomhedens endelige ophør.
Den  

 selvstændige har endvidere selv måttet bære risikoen, hvis virksomhedens  

 indtjening ikke afgav fornødent grundlag for beregning af en positiv  

 dagpengesats efter indkomstbortfaldsprincippet.
Sidstnævnte modificeres nu i  

 nogen grad af det foreliggende lovforslag med indførelse af en mindstesats.
Kun i forbindelse med udøvelse af selvstændig virksomhed som  

 bibeskæftigelse er der i vejledningen til den gældende bekendtgørelse  

 skitseret en vis prøvelse af den selvstændiges egne oplysninger om sin  

 arbejdsindsats.
Tillige tillægges omfanget af medlemmets samtidige lønarbejde  

 her betydning.
Men der er til gengæld ikke tale om en selvstændig  

 erhvervsudøvelse, som på nogen måde gøres til genstand for forsikringsmæssig  

 dækning.
Ydermere medfører enhver bibeskæftigelse ved selvstændig virksomhed  

 - bortset fra mindre jordbrug - at dagpengeretten begrænses af et krav om  

 øget aktualitet til medlemmets seneste lønarbejde: 26 ugers arbejde inden for  

 18 måneder (mod normalt 3 år).
Det kunne på baggrund af ovenstående være umiddelbart nærliggende at lade  

 en kombineret forsikringsordning være baseret på det lønarbejde, som både med  

 hensyn til arbejdstid og indtjening lader sig kontrollere.
Den selvstændige  

 erhvervsudøvelse ville i så fald væsentligst tjene som et fleksibelt  

 »supplement« ved beregningen af arbejdskravet i § 55. Men hermed  

 udskydes for så vidt kun kontrolproblemerne, indtil der opstår spørgsmål om  

 nedsatte dagpenge ved delvis ledighed fra lønarbejdet eller ved fuld ledighed  

 fra en selvstændig virksomhed, hvis totale - og eventuelt gradvis øgede eller  

 indskrænkede - omfang ikke hidtil har været genstand for vurdering.  

 »Supplementsordningen« vil endvidere medføre problemer ved  

 overflytning til og fra de eksisterende forsikringsordninger.
Den ukontrollable selvstændige virksomhed vil således før eller siden slå  

 igennem og skabe risiko for overkompensation.
Dette taler efter  

 arbejdsgruppens opfattelse for, at kombinationsforsikringen indføres som en  

 særskilt forsikringsordning med egne kontrolforanstaltninger til imødegåelse  

 af en eventuel overkompensation.
Behovet for kontrolforanstaltninger skal endvidere ses i forbindelse med  

 det særlige rådighedsproblem, som opstår ved en ordning, der arbejder med  

 selvstændig virksomhed, som vel er forenelig med lønarbejde, men ikke i fuld  

 normal udstrækning som deltids-/fuldtidsforsikret.
Ordningen sigter jo mod et  

 selvstændigt forsikringsgrundlag, som allerede på grund af sit omfang må  

 formodes at række ud over området for bibeskæftigelse med dagpengeret.
Ved en eventuel modifikation af rådighedsbegrebet således, at medlemmet i  

 kombinationsforsikringen kun skal stille sig til rådighed for (et rimeligt  

 udbud af) lønarbejde, som er foreneligt med den fortsatte  

 virksomhedsudøvelse, øges risikoen for, at medlemmet i for vidt omfang  

 forbeholder sin arbejdskraft for virksomheden.
Dette gælder uanset de netop  

 indførte stramninger af rådighedskontrollen, og det bør derfor også af denne  

 grund overvejes at indføre en særskilt begrænsning af medlemmets dagpengeret.  

 Samtidig må det nødvendigvis forudsættes, at medlemmets rådighed ikke gøres  

 ganske illusorisk som følge af den konkrete virksomhedsudøvelse f.eks. på  

 detailhandelsområdet og lign.
Mulige kontrolforanstaltninger i kombinationsforsikringen Ved vurdering af mulige kontrolforanstaltninger retter interessen sig  

 naturligt mod den begrænsning af dagpengerettens varighed, som kendes fra  

 reglerne om bibeskæftigelse ved selvstændig virksomhed.
Det her anvendte  

 arbejdskrav lader sig imidlertid løbende opfylde ved ca. 13 timers ugentligt  

 arbejde.
Men heri kan netop ikke indgå timer fra den selvstændige  

 bibeskæftigelse.
Arbejdskravet er derfor ikke umiddelbart anvendeligt i en  

 ordning, der som delvist forsikringsgrundlag arbejder med en ikke helt  

 ubetydelig virksomhedsudøvelse.
Det kunne i stedet overvejes at indføre en varighedsbegrænsning af  

ydelsesperioden under hensyn til 1) omfanget af hidtil modtagne dagpenge (årligt/flerårigt maksimum) eller 2) varigheden af hel eller delvis ledighed målt i forhold til timer, dage  

 eller uger med dagpengeudbetaling.
 I dette valg kan tillige indgå en større eller mindre grad af  

 administrative hensyn.
3. Formål og målgrupper Kombinationsforsikringen forudsættes at give mulighed for:
- at anse både lønarbejde og arbejde ved selvstændig virksomhed som  

 forsikringsgrundlag, - supplerende arbejdsløshedsdagpenge fra det ene grundlag, uanset at det  

 andet fortsætter, - forbedret beregningsgrundlag (sats), fordi der nu kan indgå indtægter  

 fra begge forsikringsgrundlag, og - medregning af arbejdet fra begge forsikringsgrundlag til optjening af  

 timer til arbejdskravet.
Målgrupper Af hensyn til overskueligheden og sammenligneligheden er alene medtaget  

 lønarbejde og selvstændig virksomhed, der kan indpasses umiddelbart i de  

 gældende forsikringsregler både med hensyn til samtidighedskravet og med  

 hensyn til beskæftigelsens karakter.
Persongruppen er således kendetegnet  

 ved, at den kan optages i (omfattes af) kombinationsforsikringen på et  

 hvilket som helst tidspunkt i beskæftigelsesforløbet.
 Da samtidighedskravet fortolkes snævert, kan kombinationsforsikringen som  

 skitseret i det følgende udkast ikke umiddelbart anvendes på f.eks. grupper  

 med selvstændig virksomhed af udpræget sæsonmæssig karakter eller på grupper  

 med enkeltstående forhold af selvstændig virksomhed afvekslende med  

 lønarbejde.
 Muligheden for at udvide personkredsen til også at omfatte disse grupper  

 vil komplicere regelsættet, og der fremlægges derfor på nuværende tidspunkt  

 alene en model, hvor samtidighedskravet er opfyldt over en snæver,  

 regelmæssig periode.
4. Model for kombinationsforsikring Modellen er baseret på, at forsikringsgrundlaget udgør to parallelle dele,  

 der hver for sig svarer til, at medlemmet kunne deltidsforsikres for denne  

 del.
Ved gennemgang af modellen tages derfor altid udgangspunkt i hver enkelt  

 forsikringsdel, der i videst muligt omfang betragtes isoleret.
Modellen  

 maksimeres dog af de samme grænser, som gælder for fuldtidsforsikrede, dvs.  

 af maksimumdagpengesats ved ledighed fra begge dele og af maksimumoptjening  

 af arbejdstimer under samtidig udøvelse af begge dele.
Personkredsen 1. Deltidslønmodtager (15-30 timer) med selvstændig virksomhed, hvor  

 medlemmet kan erklære, at arbejdet overstiger et vist timetal.
 2. Selvstændig erhvervsdrivende med deltidslønarbejde (15-30 timer).
I princippet skal den selvstændige virksomhed have et omfang svarende til  

 samme tidsmæssige definition som for deltidsforsikrede lønmodtagere, jf. det  

 overordnede ligedelsprincip i kombinationsforsikringen.
På grund af manglende  

 kontrolmuligheder tages udgangspunkt i medlemmets erklæring sammenholdt med  

 det konstaterbare samtidige lønarbejde.
De manglende kontrolmuligheder af  

 medlemmets erklæring herom erstattes - for den øvre grænse - af, at  

 lønmodtagerdelen må anses for en vis dokumentation for, at virksomheden ikke  

 er medlemmets hovedbeskæftigelse.
Den nedre grænse for virksomheden er ikke  

 kontrollerbar, men usikkerheden over for medlemmets erklæring om mindst 16  

 timers arbejde kan opvejes af, at der enten kræves beregning på den  

 selvstændige del, eller at der først er dagpengeret for denne del efter 3 års  

 drift, således at der kan udbetales fast sats, og/eller at ydelsesperioden  

 begrænses.
I konsekvens af udgangspunktet - den enkelte forsikringsdel - kan  

 medlemmet anses for ledig som lønmodtager, hvis medlemmet ophører med denne  

 del, eller ledig som selvstændig, hvis medlemmet ophører hermed.
Medlemmet  

 vil kunne modtage dagpenge op til maksimum for deltidsforsikrede.
 Medlemmet vil endvidere blive anset for fuldt ledig i de tilfælde, hvor  

 begge beskæftigelser samtidig eller successivt bortfalder, og vil da kunne  

 modtage dagpenge op til maksimum for fuldtidsforsikrede.
I - Medlemmet er ledig fra den selvstændige del Formålet er, at der kan ydes dagpenge ved ophør alene af denne del af  

 forsikringsgrundlaget og som følge af indtjeningen herved.
 Efter nugældende regler ydes der ikke dagpenge til lønmodtagere, der også  

 har beskæftigelse ved selvstændig virksomhed, fordi virksomheden ikke er en  

 del af forsikringsgrundlaget.
 Dagpengeret for denne del forudsætter derfor, at medlemmet også er  

 forsikret for virksomheden, og arbejdet ved denne vil da også tælle som  

 arbejde i relation til § 72-optjeningen.
Dagpenge Der foretages beregning op til maksimum for deltidsforsikrede svarende til  

 forsikringsdelen.
Af administrative grunde kunne anvendes fast sats eventuelt  

 kædet sammen med kravet om, at der skal være drevet selvstændig virksomhed i  

 3 år.
En fast sats, der ud fra ligedelsprincippet bør svare til maksimal  

 deltidssats, kan imidlertid virke urimelig på baggrund af, at virksomheden  

 teoretisk kan være helt ned til (15) 16 timer ugentlig.
Såfremt der udbetales en fast sats, kan en beregning undgås.
Dette vil  

 være en administrativ fordel, bl.a. af hensyn til, at alle kasser skal kunne  

 administrere ordningen.
Af hensyn til risiko for eventuel overkompensation  

 kan udbetalingsperioden begrænses til 1 år.
Denne begrænsning skal endvidere  

 ses i relation til nedenstående om undladelse af fradrag for det fortsatte  

 arbejde, her lønarbejdet.
1-års-perioden tæller fra 1. udbetalingsdag som ledig selvstændig.
Det kan  

 overvejes, om udbetalingsperioden skal kunne forlænges ved manglende  

 udbetaling, således at begrænsningen i stedet indtræder efter et tilsvarende  

 antal udbetalingsdage.
Optjening af § 72 under arbejde som selvstændig Der anvendes faktiske timer svarende til grundlaget, dvs. mindst 16 og  

 maksimalt 30 timer, der i praktis må bero på medlemmets oplysninger.
På grund  

 af manglende kontrolmuligheder kan overvejes, at arbejdet skal tælle 26 timer  

 ugentlig svarende til 2/3 fuldtidsarbejde.
 Medlemmet kan ved samtidigt lønarbejde i alt maksimalt optjene 38 timer  

 ugentlig, da medlemmet ud fra en helhedsbetragtning skal stilles som  

 fuldtidsforsikret.
 Da dagpengeudbetalingen ved delledighed fra et af grundlagene begrænses  

 til 1 år, har spørgsmålet alene betydning ved overflytning til anden  

 forsikringskategori, hvor medlemmets optjening af timer skal kunne fastslås.
Dagpengeret Medlemmet skal opfylde § 72 for hvert forsikringsgrundlag, før der kan  

 udbetales dagpenge i kombinationsforsikringen, og er ikke dagpengeberettiget,  

 hvis kun den ene del opfylder arbejdskravet.
Det kan overvejes, om dagpengeretten indtræder, blot medlemmet opfylder §  

 72 alene for den del, han er ledig fra.
Imidlertid vil dette være i strid med  

 samtidighedsprincippet, som ligger til grund for hele  

 kombinationsforsikringens berettigelse.
Fradrag under ledighed for den fortsatte løndel Spørgsmålet om fradrag for løntimer vurderes ud fra  

 kombinationsforsikringens grundlag, der består af to gange  

 deltidsforsikringsarbejde maksimeret af fuldtidsforsikringsgrænsen på 38  

 timer.
Ved ledighed fra den ene del og med dagpenge alene fra denne del  

 foretages derfor ikke fradrag for timer, der vedrører den anden del, her  

 lønarbejdet.
Det betyder, at medlemmet kan have op til 30 timers lønarbejde  

 samtidig med dagpenge fra virksomheden.
Såfremt lønarbejdet overstiger 30  

 timer, foretages fradrag, jf. nedenstående - og medlemmet skal overflyttes  

 til fuldtidsforsikring som lønmodtager, når betingelserne herfor er opfyldt.  

 Der udbetales da ikke dagpenge fra kombinationsforsikringen.
Man kunne overveje at foretage fradrag for alle løntimer over f.eks. 19  

 timer.
Dette er imidlertid administrativt besværligt og i modstrid med bl.a.  

 optjeningsreglerne, hvor der optjenes faktiske løntimer.
Da medlemmet altid  

 påfører timer på dagpengekortet, kan kassen fradrage, hvis der er over 30  

 løntimer i den enkelte uge.
Medlemmet overflyttes, hvis der er timer af et  

 sådant omfang, at overflytningsbetingelserne er opfyldt og  

 dagpengeudbetalingen i kombinationsforsikringen ophører.
 Det må derfor foretrækkes, at der alene sker fradrag for timer ud over 30  

 pr. uge.
For at begrænse perioden, hvori der vil være en vis risiko for  

 overkompensation, kan dagpengeretten begrænses til 1 år.
Denne begrænsning  

 kan samtidig begrunde en fast sats, og at forudgående optjening ved  

 virksomheden til § 72 foretages alene ud fra medlemmets oplysninger.
Ophør De gældende regler for fuldtidsforsikrede kan direkte overføres til  

 kombinationsforsikringen, idet ophørsreglerne stiller dokumentationskrav i  

 modsætning til ophørsreglerne for bibeskæftigelse.
Det bør overvejes, om  

 visse ophørsårsager i f.eks. ægtefælleudtrædelsesreglerne er egnede til  

 anvendelse i kombinationsforsikringen, bl.a. under henvisning til den  

 usikkerhed, der er ved optjening af arbejdstimer og ved beregningsgrundlaget,  

 såfremt der af administrative grunde vælges fast sats.
Dette taler for, at ophør alene anerkendes ved overdragelse, ved lukning  

 og ved overgang til bibeskæftigelse, der forholdsvis let kan dokumenteres og  

 dermed kan administreres af lønmodtagerkasserne.
Det må derfor overvejes, om  

 et medlem, der er udtrådt af en virksomhed, der fortsættes af ægtefællen,  

 skal være dagpengeberettiget i kombinationsforsikringen, eller om medlemmet  

 må søge overflytning som deltidsforsikret lønmodtager svarende til det  

 resterende forsikringsgrundlag.
Rådighed Medlemmet skal være til rådighed op til 30 timer, jf.  

 deltidsforsikringsgrundlaget.
Det medfører, at et medlem med 30 timers  

 lønarbejde skal være til rådighed som fuldtidsforsikret. Ønsker medlemmet  

 ikke at være til rådighed som fuldtidsforsikret lønmodtager, overflyttes  

 medlemmet på det resterende grundlag (arbejde) som deltidsforsikret  

 lønmodtager.
Dagpengerettens ophør Ved dagpengerettens ophør kan medlemmet:
a) forblive i kombinationsforsikringen, forudsat medlemmet opfylder  

 betingelsen om at være arbejdssøgende til fuldtidsarbejde, b) udtræde af kombinationsforsikringen, c) overflyttes til deltidsforsikring på grundlag af det resterende  

 arbejde, her lønarbejdet.
 Såfremt medlemmet forbliver i kombinationsforsikringen, indtræder  

 dagpengeretten for den ophørte del, her virksomheden, først ved optjening af  

 ny § 72 ved ny virksomhed, eller eventuelt ved ny 3-års-periode, afhængig af  

 og svarende til optagelsesbetingelserne.
II - Medlemmet er ledig fra lønarbejdet Formålet er, at der kan ydes dagpenge, uanset at medlemmet fortsat driver  

 selvstændig virksomhed, og således at dagpengene for lønarbejdet ikke  

 reduceres på grund af arbejdet ved virksomheden.
 Efter nugældende regler kan virksomheden forhindre, at der udbetales  

 dagpenge, ligesom virksomheden altid medfører fradrag i dagpengene for  

 løndelen.
 Dagpengeretten for løndelen forudsætter derfor, at løndelen og  

 virksomheden betragtes separat og som to selvstændige forsikringsgrundlag.  

 Dermed undgås endvidere fradrag for timer ved virksomheden, ligesom begge  

 del-arbejder indgår som arbejde ved § 72-optjening fra hver del.
Dagpenge Der foretages beregning op til maksimumdeltid svarende til  

 forsikringsdelen.
Dette er velkendt for arbejdsløshedskasserne og vil ikke  

 medføre merarbejde.
Såfremt ordningen skal lettes, kan der i lighed med den  

 selvstændige del anvendes en fast deltidssats uden beregning og kun for en  

 begrænset periode.
Dette vil formentlig ikke kunne forsvares ud fra f.eks. en  

 lønseddel på 16 timers arbejde og heller ikke i relation til  

 optjeningsbestemmelserne, der baseres på de faktiske timer.
Forslaget for så  

 vidt angår virksomhedsdelen skyldes da også alene ønsket om en administrativt  

 enkel ordning særligt med henblik på lønmodtagerkassernes  

 administrationsmuligheder, og samme forhold gør sig ikke gældende for  

 løndelen.
Optjening af § 72 under arbejde som lønmodtager Der anvendes faktiske timer svarende til grundlaget, dvs. mindst 15 højst  

 30 timer, jf. medlemmets lønsedler.
Medlemmet kan ved samtidig udøvelse af  

 begge delarbejder maksimalt optjene i alt 38 timer ugentlig.
 Da udbetalingsperioden maksimeres til 1 år, har spørgsmålet kun betydening  

 ved overflytning til anden kategori.
Dagpengeret Medlemmet skal opfylde § 72 for hver samtidig del.
Se I om samme  

 spørgsmål.
Fradrag under ledighed for den fortsatte virksomhed Spørgsmålet om fradrag for timer ved virksomheden vurderes ud fra  

 kombinationsgrundlaget, der består af 2 gange deltidsforsikringsarbejde  

 masimeret af fuldtidsforsikringsgrænsen på 38 timer.
 Ved ledighed fra den ene del og med dagpenge alene på basis af denne del  

 foretages derfor ikke fradrag for timer, der vedrører den anden del, her  

 virksomheden.
 Imidlertid medfører de manglende kontrolmuligheder med timer vedrørende  

 virksomheden, hvori medlemmet i princippet kan arbejde ubegrænset under sin  

 ledighed som lønmodtager, at dagpengeretten bør begrænses til f.eks. 1 år.  

 Den alternative måde at begrænse perioden på - rådighedsreglerne - er ikke  

 særlig hensigtsmæssig i denne forbindelse, hvor der ikke automatisk bør  

 stilles tvivl om rådigheden, men derimod tages udgangspunkt i, at medlemmet  

 er til rådighed i et omfang svarende til den del, han netop er blevet ledig  

 fra.
 Uanset at dagpengeperioden begrænses til 1 år på samme måde som de  

 nugældende dagpengeregler for lønmodtagere med selvstændig bibeskæftigelse,  

 indeholder den skitserede ordning den fordel, at der ikke skal ske fradrag  

 for timer ved virksomheden, ligesom arbejdet med denne tæller med til  

 optjening af arbejdskravet.
 Ved at stille betingelse om, at arbejdskravet skal opfyldes for hver  

 forsikringsdel, sikres samtidig, at medlemmet ikke er dagpengeberettiget for  

 den enkelte del på et tidligere tidspunkt, end begge dele berettiger til.  

 Dette får især betydning ved medlemmets overflytning fra  

 kombinationsforsikringen til deltids- eller fuldtidsforsikring.
Rådighed Medlemmet skal være til rådighed som deltidsforsikret lønmodtager, dvs. op  

 til 30 timer ugentlig med respekt af den fortsatte virksomhed.
De problemer,  

 der måtte opstå som følge af medlemmets arbejde ved virksomheden og ved  

 eventuel udvidelse heraf, og som kan skabe tvivl om, hvorvidt medlemmet reelt  

 er i stand til at opfylde rådighedsbetingelsen, begrænses af ydelsesperiodens  

 længde, der maksimeres til 1 år.
 I den forbindelse bemærkes, at medlemmet hidtil har kunnet passe begge  

 slags arbejde.
Dagpengerettens ophør - Se I III - Medlemmet er fuldt ledig - dvs. ledig fra begge delarbejder Formålet er, at begge dele af forsikringsgrundlaget indgår i beregningen  

 af medlemmets dagpengesats og i optjening af arbejdstimer i modsætning til de  

 nugældende regler.
Dagpenge Udgangspunktet er, at der foretages en lønmodtagerberegning op til satsen  

 for deltidsforsikrede, og at der på samme måde foretages en beregning på den  

 selvstændige virksomhed op til satsen for deltidsforsikrede, dog således, at  

 der i alt højst kan opnås maksimum for fuldtidsforsikrede.
Ved at begrænse  

 hver enkelt del sikres, at ikke den ene del uberettiget »løfter«  

 især en ringe selvstændig virksomhed op på maksimum.
For at gøre ordningen administrativt let kunne der anvendes fast sats  

 (maksimumdeltid for den selvstændige del), således at der ikke skal foretages  

 beregning for selvstændig virksomhed.
Dette medfører dog i tilfælde af en  

 lille løndel, at denne sats får stor effekt på medlemmets samlede sats, der  

 kan nå op på maksimum, uden at nogen af delene reelt har berettiget dertil.
 Eksempler:
 Problemet kan løses ved også at begrænse dagpengeretten ved fuld  

 ledighed til alene at gælde for 1 år, hvorefter der udbetales dagpenge på  

 løndelen op til 21/2 år fra første ledighedsdag, jf. en deltidslønmodtagers  

 dagpengeret.
 Det kan også overvejes at stille krav om 3 års virksomhed som forudsætning  

 for dagpenge i maksimum 21/2 år, svarende til reglerne for fuldtidsforsikrede  

 selvstændige.
Optagelse og overflytning Ved optagelse i kombinationsforsikringen må der for så vidt angår  

 lønarbejdet stilles samme krav som ved optagelse som deltidsforsikret  

 lønmodtager samtidig med, at der udøves virksomhed i et vist omfang.  

 Lønarbejdet kan dokumenteres.
Virksomheden må tage udgangspunkt i medlemmets  

 egen erklæring om, at denne har et vist omfang eventuelt efterfulgt af  

 dokumentation.
 Spørgsmålet er, om det i forbindelse med optagelse i  

 kombinationsforsikringen er nødvendigt at skelne mellem medlemmer, der ikke i  

 forvejen er forsikrede, dvs. en optagelsessituation, og medlemmer, der  

 allerede er forsikrede enten som lønmodtagere (fuldtid/deltid) eller på grund  

 af selvstændig virksomhed (fuldtid) - dvs. en overflytningssituation.
Et nyoptaget medlem skal bl.a. opfylde kravet om et års medlemskab af en  

 arbjdsløshedskasse, jf. arbejdsløshedsforsikringslovens § 53. For at sikre,  

 at medlemmet varigt har indstillet sin erhvervsmæssige situation på samtidigt  

 lønarbejde og arbejde ved selvstændig virksomhed, kan det overvejes at  

 anvende princippet i lovens § 53 på alle medlemmer, der indtræder i  

 kombinationsforsikringen, hvad enten der er tale om optagelse eller  

 overflytning.
Hvis et overflyttet medlem bliver ledigt i et-års-perioden, kan  

 der eventuelt udbetales dagpenge på det tidligere forsikringsgrundlag.
Hvis  

 pågældende er ledig fra lønarbejdet og fortsat har virksomheden, kan denne  

 dog medføre eventuelt manglende rådighed.
 Da dagpengeudbetaling ved ledighed fra den enkelte forsikringsdel er  

 betinget af, at arbejdskravet § 72 er opfyldt for hver af de to  

 forsikringsdele, er dette en yderligere sikkerhed for, at medlemmet rent  

 faktisk mere end midlertidigt har indstillet sig på samtidig lønarbejde og  

 drift af virksomhed.
Medlemmet kan overflyttes fra kombinationsforsikringen til de  

 eksisterende forsikringskategorier, hvis de gældende betingelser for  

 overflytning til pågældende forsikringstype er opfyldt.
For at undgå eventuel  

 spekulation i medlemskab af kombinationsforsikringen bør der tages stilling  

 til, hvilken betydning beregning og optjening af arbejdstimer i  

 kombinationsforsikringen skal have ved overflytning.
Ved optjening af arbejdstimer på grund af lønarbejdet medregnes de  

 faktiske timer, dog maksimalt 30. Virksomheden er eventuelt fastsat til 26  

 timer.
Dette indebærer, at der i visse tilfælde rent faktisk kan være  

 arbejdet færre timer i virksomheden, men denne risiko er allerede velkendt  

 fra reglerne om selvstændig virksomhed som hovedbeskæftigelse.
Hertil kommer,  

 at det kontrollerbare lønarbejde ved kombinationsforsikringen giver  

 yderligere sikkerhed for arbejdskravets opfyldelse.
For så vidt angår beregning er der ingen betænkeligheder ved eventuelt at  

 beregne på lønarbejde, der ligger i kombinationsforsikringsperioden.
Er  

 medlemmet overflyttet til en arbejdsløshedskasse for selvstændige på grund af  

 virksomheden, bør eventuelt sikres, at der ikke kan beregnes/udbetales en  

 sats - herunder minimumssatsen - alene på grundlag af virksomhedens drift i  

 kombinationsforsikringsperioden.
 Medlemmet kan til enhver tid vende tilbage til  

 kombinationsforsikringsordningen, jf. betingelserne for optagelse.
Forholdet til efterlønsordningen Som udgangspunkt bør kombinationsforsikringen også kunne berettige til  

 overgang til og grundlag for efterløn, idet medlemmet har 2 gange  

 deltidsforsikringsbeskæftigelse og dermed også opfylder kravene til  

 fuldtidsforsikring.
Der henvises til overvejelserne, jf.
L 209, om fast sats er forenelig med  

 efterløn.
For så vidt angår spørgsmålet, om en eventuel fast sats for  

 virksomhedsdelen også skal kunne anvendes ved efterløn, vil der imidlertid  

 være større betænkeligheder, fordi der ikke som i en dagpengesituation kan  

 foretages begrænsning af ydelsesperioden.
Som en betingelse for også som  

 kombinationsforsikret at kunne blive omfattet af efterlønsordningen kunne  

 stilles krav om, at kombinationsforsikringsgrundlaget har haft en vis  

 varighed, eller at der altid skal foretages en beregning også på den  

 selvstændige del.
Dette vil imidlertid ikke være administrativt let for  

 lønmodtagerkasserne, og der bør derfor søges anden begrænsning for at fjerne  

 tvivlen vedrørende indkomsten for denne del.
Økonomi Der lægges op til, at kontingentbetalingen indrettes efter ordningens  

 enkelte kriterier og således, at forslaget - jf.
L 209's intentioner - bliver  

 udgiftsneutralt.
5. Skematisk oversigt over gældende forsikringsmuligheder sammenholdt med  

 mulighederne ved en kombinationsforsikring for en person med:
a) selvstændig virksomhed 16-30 timer i gennemsnit pr. uge samtidig  

 med b) lønarbejde 15 (16)-30 timer i gennemsnit pr. uge.
 Modellen er primært tænkt at omfatte personer, der hver uge har  

 både selvstændig virksomhed og lønarbejde, og som i dag kan optages  

 som:
A: fuldtidsforsikret selvstændig eller B: Deltidsforsikret lønmodtager med bibeskæftigelse ved selvstændig  

 virksomhed.
Gruppen har sammenholdt disse forsikringsmuligheder med C: kombinationsforsikring.
 ad A: 16-30 timers selvstændig virksomhed kan danne grundlag for  

 optagelse som fuldtids forsikret, da der i § 41 alene stilles krav om  

 drift af selvstændig virksomhed i væsentligt omfang.
ad B: 15 (16)-30 timers lønmodtagerarbejde kan danne grundlag for  

 optagelse som deltids forsikret.
Den selvstændige virksomhed vil kunne  

 anerkendes som bibeskæftigelse, hvis den er forenelig med op til 30 timers  

 lønarbejde.
Spørgsmålet om dagpengeret afgøres efter reglerne i  

 bekendtgørelse om bibeskæftigelse ved selvstændig virksomhed.
ad C: 16-30 timers selvstændig virksomhed samtidig med 15 (16)-30  

 timers lønarbejde.
I skemaet er arbejdet med en fast sats i  

 tilfælde af ledighed fra den selvstændige virksomhed.
