Fremsat den 15. november 2000 af  

 forskningsministeren (Birte Weiss) Forslag til lov om Danmarks Tekniske Universitets (DTU)  

 overgang til selveje (Danmarks Tekniske Universitets kapitalforhold m.v. som  

 selvejende universitet) Kapitel 1 Lovens område, godkendelse m.v.
§ 1. Loven omfatter Danmarks Tekniske Universitet (DTU), som  

 er et selvejende universitet under Forskningsministeriet.
Universitetet  

 driver forskning og giver videregående uddannelse indtil det  

 højeste videnskabelige niveau inden for det  

 teknisk-naturvidenskabelige fagområde og hermed beslægtede  

 områder.
Stk. 2. Det selvejende universitet er en del af den offentlige  

 forvaltning under tilsyn af forskningsministeren.
Undervisningsministeren  

 udøver de beføjelser i forhold til DTU, der fremgår af  

 universitetsloven.
 Stk. 3. Det selvejende universitet er omfattet af  

 universitetsloven med de afvigelser, der følger af  

 nærværende lov.
 Stk. 4. Vedtægter for det selvejende universitet og  

 ændringer heri udarbejdes af bestyrelsen for universitetet og godkendes  

 af forskningsministeren efter høring af undervisningsministeren.
Kapitel 2 Universitetets ledelse, tegningsret m.v.
§ 2. Bestyrelsen er øverste myndighed for det  

 selvejende universitet.
Bestyrelsen varetager universitetets interesser som  

 uddannelses- og forskningsinstitution og fastlægger retningslinier for  

 universitetets langsigtede virksomhed, udvikling og organisation.
 Stk. 2. Bestyrelsen godkender universitetets budget efter  

 indstilling fra rektor, herunder fordelingen af de samlede ressourcer og  

 principperne for ressourcernes anvendelse.
Stk. 3. Bestyrelsen består af en formand og 3 eksterne  

 medlemmer, der udpeges af forskningsministeren.
Et af de eksterne medlemmer  

 udpeges efter indstilling fra undervisningsministeren.
Medarbejderne ved DTU  

 vælger 2 medlemmer af bestyrelsen, og de studerende ved DTU  

 vælger et medlem af bestyrelsen.
De nærmere regler for  

 bestyrelsen, dens opgaver samt universitetets organisering fastsættes i  

 vedtægterne, jf. dog stk. 1 og 2.
 Stk. 4. Universitetets daglige ledelse varetages af rektor,  

 der ansættes og afskediges af bestyrelsen efter regler fastsat i  

 universitetets vedtægt.
 Stk. 5. Rektor tegner universitetet med undtagelse af  

 dispositioner over fast ejendom, hvor universitetet tegnes af  

 bestyrelsesformanden sammen med et medlem af bestyrelsen, jf. dog  

 § 3.
 § 3. Bestyrelsen er over for forskningsministeren ansvarlig  

 for det selvejende universitets virke, herunder forvaltningen af de statslige  

 tilskud, jf. § 4.
 Stk. 2. Hvis bestyrelsen ikke efterkommer påbud fra  

 forskningsministeren om berigtigelse af retsstridige forhold, kan  

 forskningsministeren pålægge bestyrelsen at træde tilbage,  

 således at en ny bestyrelse skal udpeges.
 Stk. 3. Hvis bestyrelsen ved sine dispositioner bringer  

 universitetets videreførelse i fare, kan forskningsministeren  

 pålægge bestyrelsen straks at træde tilbage og kan i  

 forbindelse hermed indsætte et midlertidigt styre, indtil der er  

 udpeget en ny bestyrelse.
 Stk. 4. Beslutning om at anlægge retssag mod  

 bestyrelsesmedlemmer, eventuelle revisorer eller andre i anledning af tab  

 påført universitetet kan træffes af bestyrelsen eller  

 forskningsministeren.
Kapitel 3 Økonomiske forhold § 4. Forskningsministeren yder tilskud til det selvejende  

 universitets forsknings- og formidlingsvirksomhed og andre opgaver, som er  

 henlagt til universitetet.
Tilskuddet fastlægges på de  

 årlige finanslove.
Stk. 2. Undervisningsministeren yder tilskud til  

 universitetets undervisningsvirksomhed.
Tilskuddet fastlægges udfra  

 takster fastsat på de årlige finanslove for grupper af  

 uddannelser og antal årsstuderende.
Stk. 3. Tilskuddet til universitetets primære opgaver  

 som nævnt i stk. 1 og 2, indeholder tillige et bidrag til  

 dækning af de indirekte omkostninger ved universitetet, herunder  

 ledelse, administration, bygningsdrift m.v.
Universitetet kan opspare tilskud  

 til anvendelse til universitetets formål i følgende  

 finansår.
 Stk. 4. Forskningsministeren kan efter forhandling med  

 finansministeren fastsætte nærmere regler for tilskud til  

 universitetets virksomhed efter stk.1, regler om universitetets budget- og  

 bevillingssystem og om udbetaling af tilskud, herunder forskudsvis  

 udbetaling, til universitetet.
 Stk. 5. Undervisningsministeren kan fastsætte regler for  

 tilskud til universitetets virksomhed efter stk. 2 og regler for  

 opgørelse af antal årsstuderende.
 § 5. Forskningsministeren kan yde lån til forskellige  

 institutionsformål, herunder til køb af apparatur.  

 Forskningsministeren kan fastsætte nærmere vilkår og  

 betingelser for lån.
 § 6. Forskningsministeren kan tilbageholde tilskud, lade  

 tilskud bortfalde helt eller delvist eller kræve tilskud tilbagebetalt  

 helt eller delvist, hvis det selvejende universitet ikke følger  

 bestemmelserne i denne lov eller de regler eller aftaler, der er fastsat  

 eller indgået i henhold til loven.
 Stk. 2. Forskningsministeren kan tilbageholde tilskud eller  

 lade tilskud bortfalde helt eller delvist eller kræve tilskud  

 tilbagebetalt helt eller delvist, hvis universitetet begæres taget  

 under konkursbehandling, standser sine betalinger, eller der i øvrigt  

 er fare for, at universitetets virksomhed må indstilles.
 Stk. 3. Forskningsministeren kan kræve tilskud  

 tilbagebetalt, hvis grundlaget for tilskudsberegningen eller  

 tilskudsberegningen i øvrigt har været fejlagtig.
 Stk. 4. Tilbagebetalingskrav i medfør af stk. 1 -  

 3 og betaling for universitetet i medfør af § 12, stk. 4, kan  

 modregnes i kommende tilskudsbetaling.
 Stk. 5. Undervisningsministeren kan udøve de samme  

 kompetencer som forskningsministeren efter stk. 1-4, vedrørende  

 tilskud efter § 4, stk. 2.
Kapitel 4 Kapitalforvaltning, regnskab og revision § 7. Bestyrelsen skal forvalte det selvejende universitets  

 midler, sådan at de bliver til størst mulig gavn for  

 universitetets formål.
 Stk. 2. Universitetets likvide midler skal anbringes i  

 overensstemmelse med Justitsministeriets bekendtgørelse om anbringelse  

 af fondes midler og bestyrelsesvederlag m.v.
 Stk. 3. Forskningsministeren kan efter forhandling med by- og  

 boligministeren fastsætte nærmere regler om universitetets  

 byggevirksomhed og bygningsforhold i øvrigt.
§ 8. Det selvejende universitets regnskabsår er  

 finansåret.
Ved regnskabsårets afslutning udarbejdes et  

 årsregnskab omfattende resultatopgørelse, balance og  

 anlægsoversigt.
Regnskabet skal underskrives af bestyrelsen og af  

 rektor.
 Stk. 2. Universitetets regnskab revideres af rigsrevisor i  

 henhold til lov om revisionen af statens regnskaber m.m.
Stk. 3. Regnskabet opstilles efter regler, der  

 fastsættes af forskningsministeren.
Universitetets  

 regnskabsføring skal være i overensstemmelse med regler fastsat  

 af forskningsministeren.
Reglerne fastsættes efter forhandling med  

 undervisningsministeren.
 Stk. 4. Rigsrevisor kan med forskningsministeren aftale, at  

 revisionsopgaver i henhold til stk. 2 varetages i et nærmere fastlagt  

 samarbejde mellem rigsrevisor og en institutionsrevision.  

 Institutionsrevisionen udføres af en statsautoriseret eller  

 registreret revisor.
Kapitel 5 Personale § 9. Det selvejende universitet skal følge de af  

 finansministeren fastsatte eller aftalte regler om løn- og  

 ansættelsesvilkår, herunder pensionsforhold for det personale,  

 der er ansat ved universitetet.
Universitetet skal endvidere følge de  

 af finansministeren fastsatte eller aftalte regler om særskilt  

 vederlæggelse.
 Stk. 2. Tjenestemandslovens vidnepligt finder anvendelse for  

 medlemmer af bestyrelsen.
 Stk. 3. Forskningsministeren kan delegere sine  

 beføjelser i medfør af de i stk.1 nævnte regler til  

 universitetet.
 Stk. 4. Forskningsministeren kan efter forhandling med  

 finansministeren fastsætte regler, som fraviger stk.1.
Kapitel 6 Nedlæggelse § 10. Beslutter bestyrelsen at nedlægge universitetet  

 som selvejende institution, overgår dets nettoformue til staten.  

 Beslutning om nedlæggelse skal godkendes af forskningsministeren efter  

 høring af undervisningsministeren.
 Stk. 2. Gaver skænket til det selvejende universitet DTU  

 eller givet til den tidligere statsinstitution i medfør af  

 universitetslovens § 9, stk.8, overgår ikke til staten efter  

 stk.1. Sådanne gaver disponeres i overensstemmelse med gavegivers  

 ønske eller, hvis gavegiver ikke har fremsat et ønske, til de  

 formål, der er fastsat i de til enhver tid gældende  

 vedtægter for det selvejende universitet.
Kapitel 7 Overgangs- og ikrafttrædelsesbestemmelser § 11. Loven træder i kraft den 1. januar 2001.
§ 12. Forskningsministeren bemyndiges til at overdrage de  

 grundarealer og bygninger, som staten hidtil har stillet til rådighed  

 for statsinstitutionen, mod at det selvejende universitet påtager sig  

 den indestående gæld og andre byrder, og betaler en  

 overdragelsessum på 50 % af værdiansættelsen.
Overdragelsen  

 er fritaget for tinglysningsafgift.
 Stk. 2. Forskningsministeren bemyndiges til vederlagsfrit at  

 overdrage udstyr og andet løsøre, der til brug for  

 universitetet er stillet til rådighed af staten.
 Stk. 3. Forskningsministeren bemyndiges til vederlagsfrit at  

 lade det selvejende universitet indtræde i de øvrige ejendoms-  

 og immaterielle rettigheder, der er knyttet til statsinstitutionen.
 Stk. 4. Det selvejende universitet overtager de  

 fordringsrettigheder og forpligtelser, der er knyttet til statsinstitutionen.  

 Staten hæfter dog som selvskyldnerkautionist for de forpligtelser, som  

 universitetet har pådraget sig indtil overdragelsestidspunktet.
 Stk. 5. Forskningsministeren offentliggør  

 overdragelsestidspunktet i Statstidende.
§ 13. Tjenestemænd, der er ansat ved DTU, som i  

 medfør af § 1 er overgået til selveje, kan vælge at  

 opretholde deres ansættelsesforhold som statstjenestemænd under  

 udførelse af arbejdet ved universitetet.
Tjenestemænd har ikke  

 krav på ventepenge, rådighedsløn eller pension som  

 følge af universitetets overgang til selveje og har pligt til at  

 underkaste sig de forandringer i sine tjenesteforretningers omfang og  

 beskaffenhed, som følger af denne overgang.
Stk. 2. Universitetet afholder lønudgifterne og  

 indbetaler pensionsbidrag til statskassen for sådanne  

 tjenestemænd, herunder eventuelle udgifter til ventepenge,  

 rådighedsløn og efterindtægt af løn.
Udgifter til  

 aktuel pension afholdes af staten.
I tilfælde af universitetets  

 ophør afholdes også eventuelle udgifter til ventepenge eller  

 rådighedsløn og efterindtægt af løn til det  

 selvejende universitets tjenestemænd af statskassen, såfremt det  

 ophørende universitet ikke har midler til at afholde udgiften.
 Stk. 3. Beslutning om suspension, iværksættelse af  

 tjenstlig undersøgelse, udpegning af forhørsleder, ikendelse af  

 disciplinærstraf og anlæggelse af injuriesøgsmål  

 efter tjenestemandslovens regler træffes af bestyrelsen.
 § 14. Ved overgang til selvejende universitet  

 gennemføres en opgørelse af Danmarks Tekniske Universitets  

 mellemregning med staten pr. 31. december 2000.
 Stk. 2. Danmarks Tekniske Universitet aflægger et  

 afsluttende årsregnskab pr. 31. december 2000.
 Stk. 3. De ved lovens ikrafttræden gældende  

 bevillingsregler for statsinstitutioner gælder for DTU, indtil  

 forsknings- og undervisningsministeren har udstedt  

 tilskudsbekendtgørelser, som regulerer forholdet mellem staten og den  

 selvejende institution, jf. § 4, stk. 4 og 5.
 Stk. 4. De ved lovens ikrafttræden gældende regler  

 for universiteters regnskabs- og revisionsforhold gælder for DTU,  

 indtil forskningsministeren har udstedt en regnskabsbekendtgørelse,  

 jf. § 8, stk. 3.
 § 15. Forskningsministeren fastsætter en  

 overgangsordning for det selvejende universitets styrelse for perioden frem  

 til vedtægterne er godkendt, jf. § 1, stk. 4, bestyrelsen er  

 udpeget, jf. § 2, stk. 3, og rektor er ansat, jf. § 2, stk.  

 4.
Bemærkninger til lovforslaget Almindelige bemærkninger.
Lovforslagets formål og baggrund Universitetsloven af 1999 var båret af en  

 bestræbelse på at kunne imødekomme det enkelte  

 universitets ønske om individuel organisering.
Universitetsloven er  

 derfor en ramme, som giver mulighed for en rig variation af  

 styrelsesindretninger, svarende til universitetets opgaver og deraf afledte  

 behov.
Regeringen ønsker at udnytte denne ramme bredest muligt, idet  

 dog enhver indretning skal respektere, at studenter- og  

 medarbejderindflydelsen på egne forhold består.
DTU er et erhvervsrettet universitet.
Et mål for  

 universitetet er at levere sit bidrag til, at dansk erhvervsliv fortsat kan  

 være i front i en verden, hvor viden og innovation spiller en stadigt  

 stigende rolle.
Derfor skal studiemiljøerne tiltrække  

 studerende, der kan matche de deraf afledte krav, og universitetets forskning  

 skal skabe grundlaget for den erhvervsudvikling, der er så  

 betydningsfuld for dansk velfærd.
Rigtigt indrettet bliver DTU det  

 naturlige mødested for udbud af og efterspørgsel efter de  

 fagområder, som tilsammen bestemmer evnen til innovation både  

 på det lange og på det korte sigt.
Mulighederne for at udvikle  

 centre svarende til Mikroelektronikcentret og COM-centret (Communications,  

 Optics & Materials) inden for andre indsatsområder,  

 øges.
Endelig er der en forventning om, at DTU kan uddanne nye  

 ingeniører med kompetencer, som til stadighed efterspørges af  

 erhvervslivet.
Men også efteruddannelse af ingeniører skal  

 være en kerneaktivitet på DTU.
Omdrejningspunktet for hele den reform, som ligger i  

 lovforslaget, er de store perspektiver og udviklingsmuligheder, DTU får  

 i forhold til erhvervslivet.
Det er erhvervslivet, der er de primære  

 aftagere af forskningen og de studerende.
Etableringen af en bestyrelse og en  

 dynamisk organisation, tilvejebringelsen af kapital til en gennemgribende  

 modernisering, flere studerende på grund af attraktive uddannelser,  

 forskning af international klasse, vil være forgæves, hvis ikke  

 DTU indgår i et tæt samarbejde med danske virksomheder.
Det er  

 derfor af afgørende betydning, at der etableres højprofilerede  

 innovative miljøer på DTU, sådan at der kan slås bro  

 mellem dansk erhvervsliv og DTU.
Det er regeringens opfattelse, at et tæt samarbejde  

 mellem industrien og universitetet er vejen frem, hvis DTU skal være en  

 national dynamo for udviklingen af de teknisk-naturvidenskabelige  

 fagområder i Danmark til gavn for dansk erhvervsliv og danske  

 arbejdspladser.
Dette mål står ikke i modsætning til, at  

 DTU fortsat skal have en fremtrædende rolle inden for dansk  

 grundforskning, og at DTU fortsat er forpligtet til grundforskning i samme  

 omfang som de øvrige universiteter.
 DTU har i ansøgning af 6. juni 2000 anmodet  

 Forskningsministeriet om tilladelse til at blive en selvejende institution  

 med virkning fra den 1. januar 2001. Af anmodningen fremgår  

 således:
»Under henvisning til de forudgående  

 drøftelser mellem forskningsministeriet og Danmarks Tekniske  

 Universitet anmoder DTU hermed om at overgå til at blive en selvejende  

 institution med virkning fra 1. januar 2001. Anmodningen blev vedtaget af et  

 enigt konsistorium på et møde den 31. maj 2000.« Af ansøgningen fremgik endvidere: »I forbindelse  

 med selvejet vil det være nødvendigt med en række  

 dispensationer fra universitetsloven.
Det handler om overførsel af  

 kompetence fra konsistorium til bestyrelsen, udpegning af rektor m.v. «
»Det er desuden sandsynligt, at det i forbindelse med den  

 igangværende ændring af DTU's organisation vil være  

 nødvendigt med yderligere dispensation fra universitetsloven.« DTU har efterfølgende i brev af 9 .oktober 2000  

 ansøgt om dispensationer i henhold til universitetsloven.
Brevet er i  

 sin helhed vedlagt som bilag 2 til lovforslaget.
 DTUs ansøgning af 9. oktober 2000 (bilag 2) og  

 Forskningsministeriets svar af 25. oktober 2000 (bilag 3) er ikke en del af  

 lovforslaget, men vedlægges til orientering og for at illustrere  

 samspillet mellem lovforslaget og universitetsloven, som også er  

 beskrevet i DTUs anmodning af 6. juni 2000 om overgang til selveje.
 Af ansøgningen fremgår:
»Konsistorium har på sit møde den 4.  

 oktober 2000 besluttet, at DTU i forbindelse med den planlagte overgang til  

 selveje, skal søge ministeriet om dispensation iht.
Universitetslovens  

 § 12, stk.1, til opbygningen af en ny ledelsesstruktur på DTU.
I  

 afstemningen deltog 12 medlemmer, 11 stemte for og 1 medlem undlod at  

 stemme.
 Forslaget om principperne for en ny ledelsesstruktur  

 bygger på en bred enighed på DTU om, at det ledelsessystem, som  

 er beskrevet i den gældende statut, har vist sig ikke at være  

 effektivt: det understøtter ikke vores ønske om hurtigt at  

 kunne omsætte strategiske beslutninger til operative handlinger for  

 eksempel i udviklingen af vore uddannelser.
Vi ønsker derfor at skabe et ledelsessystem, der  

 understøtter en hurtig beslutningsproces, og som tilskynder til  

 implementering af beslutningerne.
Vi har et ønske om at inddrage de  

 udførende enheder institutterne   mere klart i beslutningsstrengen, og  

 vi har til støtte herfor på et forudgående  

 konsistoriemøde vedtaget en samling af de hidtidigt meget opdelte  

 institutter på færre og større enheder.
Dette skulle  

 også give basis for en egentlig ledelsesfunktion på  

 institutterne, og det indgår i vore planer, at der skal etableres  

 mål- og rammestyring af institutterne, således at langt flere  

 beslutninger lægges ud til afgørelse tæt på den  

 virkelighed, beslutningen omhandler.
Derfor er enkelte af  

 studienævnenes beføjelser også lagt ned i  

 undervisningsudvalg på institutterne; disse bliver til gengæld  

 paritetisk sammensatte.
Vedtagelsen bygger på, at ledelsesansvar bliver  

 personbåret, at lederne gives reelle muligheder for at løfte  

 deres ansvar, og at ledere kan afsættes, hvis de ikke forvalter deres  

 ansvar.
Det har derfor været vigtigt for os ikke at udtynde  

 ledelsesansvaret ved at fortsætte med et udvalgsstyre.« Forskningsministeriet kan tilslutte sig den begrundelse,  

 der således er givet for en ledelsesreform i forbindelse med DTU's  

 overgang til selveje.
 Modernisering af bygninger og apparatur:
Med lovforslaget får DTU mulighed for at modernisere  

 bygninger og apparatur på DTU, idet såvel bygninger som apparatur  

 for en stor dels vedkommende er ved at være forældet.
DTU s  

 forskningsfaciliteter blev indrettet for 30-40 år siden til at  

 dække hele bredden i såvel de tekniske videnskaber som i dansk  

 industri på daværende tidspunkt.
Udviklingen inden for industrien  

 har vist, at der er behov for en anden bygningskapacitet, end den DTU i dag  

 kan fremvise.
Udviklingen går i retning af informations- og  

 kommunikationsteknologi, bioteknologi og teknologier for bæredygtig  

 produktion m.v.
Der stilles derfor helt andre krav til bygninger,  

 laboratoriefaciliteter m.v. i dag, end da DTU blev bygget.
Desuden skal undervisningen have bedre vilkår.
DTU's  

 bygninger bærer fortsat præg af 1950'ernes auditorieundervisning.  

 De bygningsmæssige rammer står i vejen for en modernisering af  

 undervisningen, som DTU har besluttet at gennemføre.
Det vil sige med  

 undervisning i mindre hold og klasser og en større vægt på  

 de studerendes egne aktiviteter i projektarbejder.
De bygningsmæssige  

 rammer skal indrettes, sådan at de understøtter de  

 undervisnings- og arbejdsformer, der skal bruges på uddannelserne  

 fremover.
En styregruppe bestående af repræsentanter fra  

 DTU, Byggedirektoratet og Forskningsministeriet fremlagde i februar 2000,  

 delrapport om modernisering af DTU's bygningsmasse, hvor behovet for  

 modernisering af universitetets bygninger blev kortlagt.
Styregruppen  

 skønnede, at der var behov for at iværksætte en  

 modernisering, som vil omfatte ca. 250.000 m2 af DTU s samlede  

 lokalemasse til undervisnings- og forskningsformål på 317.000  

 m2 over de næste 10 år.
 For DTU giver lovforslaget mulighed for at påbegynde  

 den nødvendige modernisering af bygningerne og indkøb af nyt  

 inventar, udstyr, apparatur m.v. bl.a. via en belåning af  

 bygningsmassen.
 De studerende:
Søgningen til DTU's ingeniøruddannelser har  

 i de seneste år været utilfredsstillende.
Det samlede antal  

 studerende, som ønsker at uddanne sig til ingeniører, er for  

 lavt til at opfylde erhvervslivet og samfundets behov.
Det skønnes, at  

 der med den nuværende situation vil mangle mellem 10.000 - 15.000  

 ingeniører om få år.
Det er derfor af afgørende  

 betydning, at der tages initiativer, der kan vende udviklingen i de kommende  

 år.
Ved en gennemgribende modernisering af DTU og dets organisation er  

 det forventningen, at der kan skabes et nyt og attraktivt studiemiljø,  

 som kan tiltrække nye grupper af studerende.
 Det er i den forbindelse vigtigt, at der gøres en  

 særlig indsats for at skabe et studiemiljø, som også kan  

 tiltrække kvinder og personer af anden etnisk oprindelse.
 Økonomi:
Lovforslaget giver den selvejende institution betydeligt  

 større frihedsgrader i forvaltningen af kapitalapparatet end i dag,  

 hvor det er en statsinstitution.
Den selvejende institution får ved  

 overdragelsen af ejendommene blandt andet mulighed for at belåne  

 bygningerne med henblik på investeringer inden for institutionens  

 formål, herunder bygningsområdet.
Dette betyder, at DTU kan  

 få finansieret en tiltrængt modernisering af deres lokaler og  

 apparaturpark over de næste 10 år.
Ved at fortætte DTU s forsknings- og  

 undervisningsaktiviteter kan der frigøres arealer til udlejning til  

 forsknings- og udviklingstunge virksomheder samt fagligt interessante  

 samarbejdspartnere.
Dette kan bidrage finansielt til nye indsatsområder  

 samt medvirke til udviklingen af nye højprofilerede innovative  

 miljøer.
Lovforslagets hovedpunkter Lovforslaget opstiller rammerne for Danmarks Tekniske  

 Universitets (DTU) kapitalforhold og tilskudsforvaltning ved overgang til  

 selveje.
Forskningsministeren bemyndiges i lovforslaget til at overdrage  

 statens grundarealer, bygninger og inventar, som indtil overgangen til  

 selveje har været til rådighed for statsinstitutionen DTU.
Som en følge af overgangen til selveje vil  

 institutionens øverste myndighed blive en bestyrelse.
Den daglige  

 ledelse varetages af en rektor, der er ansat af bestyrelsen.
Bestyrelsen vil  

 få det overordnede ansvar for økonomien på DTU, og det  

 øverste ansvar for kapitalforvaltningen overgår fra staten til  

 bestyrelsen for det selvejende DTU.
Bestyrelsen er endvidere øverste  

 ansvarlige for strukturen på DTU.
Bestyrelsen har ansvaret for, at  

 DTU's organisation bliver dynamisk.
Den skal udvikles løbende på  

 grundlag af de indhøstede erfaringer og under indtryk af de krav og  

 forventninger, der stilles af erhvervsliv, studerende, medarbejdere og  

 samfundet i øvrigt.
 Lovforslaget omfatter ikke konkrete forhold  

 vedrørende den akademiske ledelse af forskning og uddannelse, da det  

 er forhold, der er omfattet af universitetsloven med de  

 dispensationsmuligheder, denne lov indeholder.
Relation til anden lovgivning For så vidt angår rammerne for kapitalforhold  

 m.v., svarer lovforslaget til tilsvarende love om selvejende  

 uddannelsesinstitutioner.
De seneste eksempler er lov om Danmarks  

 Pædagogiske Universitet, som Folketinget vedtog i sidste  

 folketingssamling (lov nr. 483 af 31. maj 2000) og LBK nr. 684 af 11. juli  

 2000 om Lov om Centre for Videregående Uddannelse og andre selvejende  

 institutioner for videregående uddannelser m.v.
Endvidere kan  

 nævnes lov om handelshøjskoler og  

 handelshøjskoleafdelinger, jf.
LBK nr. 864 af 27.september 1996 med  

 senere ændringer, som eksempel på lovgivning, der regulerer  

 rammerne for selvejende uddannelsesinstitutioners kapitalforhold.
DTU er i dag en statsinstitution, som reguleres efter lov  

 om universiteter m.fl., jf. lovbekendtgørelse nr. 1177 af 22. december  

 1999, som senest ændret ved § 26 i lov nr. 483 af 31. maj 2000.  

 DTU vil også efter overgangen til selveje være omfattet af  

 universitetsloven.
Formålet med DTUs virksomhed vil fortsat være  

 at drive forskning og give videregående uddannelse indtil det  

 højeste videnskabelige niveau.
DTU skal - som i dag - værne om  

 forskningsfriheden og bidrage til at udbrede kendskab til videnskabens  

 arbejdsmetoder og resultater, jf. universitetslovens § 1, stk.2.
De styrelsesmæssige rammer for det selvejende  

 universitet vil blive etableret med hjemmel i universitetslovens § 12,  

 stk. 1, hvorefter undtagelser fra lovens bestemmelser kan godkendes  

 efter forslag fra DTU.
Det er en forudsætning for forskningsministerens  

 dispensation efter § 12, stk.1., at ledelsen fortsat sikrer medarbejder-  

 og studenterindflydelse, en ansvarlig forvaltning og en målrettet  

 strategi for universitetets faglige udvikling og bidrag til forskning,  

 uddannelse og samfundet i øvrigt.
 DTU er efter overgang til selveje fortsat en del af den  

 offentlige forvaltning, hvilket betyder, at lov om offentlighed i  

 forvaltningen, forvaltningsloven og ombudsmandsloven vil gælde for  

 DTU's virksomhed.
 Endvidere gælder som udgangspunkt Finansministeriets  

 Økonomiske-Administrative vejledning (Budgetvejledningen), herunder de  

 statslige løn- og ansættelsesregler.
 Administrative og økonomiske konsekvenser for det  

 offentlige:
Omlægningen indebærer, at universitetet  

 får ejendomsretten til sine bygninger.
I forbindelse med  

 overførsel af ejerforhold betaler den selvejende institution en  

 overdragelsessum til staten svarende til 50 procent af ejendomsmassens  

 værdi, cirka 1,75 mia. kr.
Overdragelsessummen finansieres ved  

 optagelse af lån i de overdragede bygninger og indbetales til  

 statskassen senest 1. juli 2001. Til gengæld vil den selvejende  

 institution få en årlig bevillingsforhøjelse svarende til  

 renteudgiften på et F5 flexlån på overdragelsestidspunktet  

   cirka 100 mio. kr.
Denne bevillingsforhøjelse PL-reguleres ikke.
Ved overgang til selveje vil DTU ikke længere  

 være omfattet af Byggedirektoratets anlægsvirksomhed herunder  

 vedligeholdelsesforpligtigelse.
Som kompensation herfor vil institutionen  

 få en årlig bevillingsforhøjelse på 40 mio. kr.
Den  

 samlede bevillingsforhøjelse vil blive udmøntet som et  

 bygningstilskud.
 Det bygningstilskud, der vil blive ydet til DTU  

 sammensættes af et bygningstaxameter til uddannelse og et  

 bygningsoverhead til forskning.
 Bygningstaxameteret samt bygningsoverhead for de eksterne  

 forskningsmidler vil svare til det bygningstaxameter og det bygningsoverhead,  

 som vil blive fastsat for de af Forskningsministeriets institutioner, der er  

 omfattet af statens nyordning vedrørende huslejebetaling for statens  

 bygninger.
Lovforslaget indebærer, at universitetets  

 bevillinger ved overgang til selveje omlægges til tilskud, der vil  

 blive udbetalt som bloktilskud til dækning af de direkte og indirekte  

 omkostninger ved gennemførelse af universitetets virksomhed som  

 forsknings- og undervisningsinstitution.
Tilskuddet vil svare til de på  

 finansloven afsatte bevillinger til DTU samt et bygningstilskud.  

 Omlægningen er i udgangssituationen neutral for den selvejende  

 institution og staten.
 Omlægningen indebærer, at universitetets  

 tilskud vil blive anvist månedsvis til det selvejende universitets  

 bankforbindelse, og universitetet skal aflægge selvstændigt  

 regnskab.
 Forskningsministeren fastsætter vilkår for  

 overdragelse af videreførelsesbeholdninger og beholdninger i  

 øvrigt, som opført i Statsregnskabet.
 Det administrative merarbejde i forbindelse med  

 omlægningen afholdes inden for Forskningsministeriets samlede  

 ramme.
Administrative og økonomiske konsekvenser for erhvervslivet Lovforslaget forventes ikke at have administrative  

 konsekvenser for erhvervslivet.
Lovforslaget vil indirekte have indflydelse  

 på erhvervslivets økonomi, idet moderniseringen af DTU er en  

 nødvendig forudsætning for at opfylde erhvervslivets behov for  

 ingeniører, og for at have en moderne teknisk - naturvidenskabelig  

 forskningsinstitution som samarbejdspartner.
På sigt vil lovforslaget  

 derfor øge erhvervslivets indtjeningsevne.
Miljømæssige konsekvenser og forholdet til EU-retten Forslaget har ikke miljømæssige konsekvenser  

 og indeholder ikke EU-retlige aspekter.
Høring Fortegnelse over hørte myndigheder, institutioner  

 og organisationer er medtaget som bilag 1.
 Vurdering af konsekvenser af  

 lovforslaget.
Positive konsekvenser/mindre udgifter Negative konsekvenser/merudgifter Økonomiske konsekvenser for stat, kommuner og  

 amtskommuner Den selvejende institution får ved overdragelsen af  

 ejendommene mulighed for at belåne bygningerne med henblik på  

 investeringer inden for institutionens formål, herunder  

 bygningsområdet.
Staten frigøres ved overdragelsen for  

 ombygning- og vedligeholdelsesudgiften Lovforslaget påfører ikke staten ekstra  

 udgifter.
Lovforslaget er i udgangssituationen neutral for den selvejende  

 institution og staten.
Administrative konsekvenser for stat, kommuner og  

 amtskommuner Beslutninger vedrørende det selvejende universitets  

 økonomi m.v. decentraliseres til bestyrelsen.
Ingen Økonomiske konsekvenser for erhvervslivet Erhvervslivets indtjeningsevne øges indirekte.  

 Moderniseringen er nødvendig for at opfylde erhvervslivets behov for  

 ingeniører, og for at have en moderne teknisk   naturvidenskabelig  

 forskningsinstitution som samarbejdspartner.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser Til § 1 Lovforslaget omfatter Danmarks Tekniske Universitet (DTU),  

 som har ønsket at overgå til selveje med tilhørende  

 overtagelse af kapitalforvaltning og kapitalansvar m.m.
Universitetet vil fortsat efter overgangen til selveje  

 drive forskning og give videregående uddannelse indtil det  

 højeste videnskabelige niveau inden for det teknisk -  

 naturvidenskabelige fagområde og hermed beslægtede  

 fagområder.
Det vil sige forskning og uddannelse, der ligger inden for  

 rammerne af DTU, som et moderne og erhvervsrettet universitet.
 Lovforslaget vil betyde, at DTU, der i dag er en  

 statsinstitution, får en større økonomisk  

 selvstændighed.
DTUs beslutning om overgang til selveje er truffet  

 på baggrund af konsistoriums indstilling.
Udover bestemmelserne i dette  

 lovforslag vil vilkårene for selvejet fremgå af den dispensation  

 fra universitetsloven, som forskningsministeren skal godkende, jf.  

 universitetslovens § 12, stk.1. Der henvises i den forbindelse til DTU's  

 dispensationsansøgning af 9. oktober 2000 (bilag 2) og  

 Forskningsministeriets besvarelse heraf i brev af 25. oktober 2000 (bilag 3).
Stk. 2. Universitetet er efter overgangen til  

 selveje stadig en del af den offentlige forvaltning, og forskningsministeren  

 er i den forbindelse tilsynsmyndighed.
Finansministeriets Budgetvejledning er  

 gældende for det selvejende universitet, og universitetet er  

 således omfattet af statens selvforsikringsprincip, jf. dog AKT 331 4/9  

 2000, hvorefter bygningsejeren forsikrer sine bygninger hos private  

 forsikringsselskaber.
Ligeledes gælder lov om offentlighed i  

 forvaltningen, forvaltningsloven og lov om Folketingets Ombudsmand for det  

 selvejende universitet.
Universitetet er ikke omfattet af tilsynet i fondsloven,  

 da det er undergivet tilsyn og økonomisk kontrol af  

 forskningsministeren, jf.
LBK nr. 698 af 11. august 1992 af lov om fonde og  

 visse foreninger, § 1, stk.2, nr. 6, som senest ændret ved lov nr.  

 166 af 24. marts 1999.
 Det er således en del af ministerens  

 tilsynsforpligtelse at gribe ind over for bestyrelsen som universitetets  

 øverste myndighed, hvis den ikke lever op til sit ansvar efter dette  

 lovforslag, jf. også §§ 3 og 6 i lovforslaget, og efter  

 universitetsloven.
Overgangen til selveje er endelig.
Hvis Folketinget  

 vedtager lovforslaget, kan universitetet ikke vælge igen at blive en  

 statsinstitution uden fornyet forelæggelse for Folketinget.
 Undervisningsministeren udøver de beføjelser  

 i forhold til DTU, der fremgår af universitetsloven.
Det følger af ressortdelingen mellem Forsknings- og  

 Undervisningsministeriet, at de sanktionskompetencer, der i lovforslaget  

 foreslås tillagt forskningsministeren over for bestyrelsen, også  

 vil kunne bringes i anvendelse, hvis der sker brud på de af  

 undervisningsministeren fastsatte regler m.v.
I så fald vil  

 forskningsministeren udøve denne sanktionskompetence efter indstilling  

 fra undervisningsministeren.
Stk. 3. DTU er fortsat omfattet af universitetslovens  

 bestemmelser, hvilket blandt andet betyder, at institutionen skal leve op til  

 de uddannelses- og forskningskrav, som loven fastsætter.
Endvidere  

 godkendes DTU´s ændrede ledelsesform kun under forudsætning af,  

 at reglerne om medarbejder   og studenterindflydelse respekteres.
I forhold  

 til universitetslovens kapitel 3 om økonomiske forhold gælder  

 uændret § 9, stk. 6 - 9 samt § 10, stk. 1 og 2.
 Universitetslovens § 9, stk. 1 - 5 erstattes af  

 lovforslagets § 4, stk. 1 - 5.
 I DTU's dispensationsansøgning (bilag 2) er en  

 oversigt over, på hvilke punkter universitetslovens regler  

 fraviges.
 Klager over det selvejende universitets afgørelser  

 kan for så vidt angår retlige spørgsmål fortsat  

 påklages til undervisnings- og forskningsministeren efter  

 universitetslovens § 11.
 Stk. 4. Vedtægterne skal bl.a. indeholde  

 de nærmere regler for universitetets navn, hjemsted og formål,  

 herunder bestyrelsessammensætning, bestyrelsens opgaver, styreform,  

 universitetets organisation samt fastlægge fremgangsmåde for  

 ansættelse af rektor m.v.
Til § 2 Med overgangen til selveje får universitetet  

 ansvaret for at forvalte en kapital og værdier samt den hermed  

 forbundne risiko for tab.
En selvstændig kapitalforvaltning i denne  

 størrelsesorden forudsætter en professionel ledelse.
Ved overgangen til selveje bliver ansvaret for  

 universitetets økonomi således placeret i en bestyrelse med  

 eksternt flertal.
Det er tanken, at det eksterne flertal til sammen skal  

 repræsentere den sagkundskab, der er nødvendig for at kunne  

 drive en forsknings- og undervisningsvirksomhed i denne  

 størrelsesorden.
Bestyrelsen fastlægger de overordnede mål for  

 universitetets virksomhed, udvikling og organisation med respekt for  

 forskningsfriheden.
Bestyrelsen har ansvaret for - i samarbejde med de  

 akademiske organer - at udvikle en langsigtet strategi for DTU's faglige  

 udvikling.
Det er tanken, at strategien skal være fundamentet for en  

 succesfuld modernisering og renovering af DTU og samtidig tiltrække et  

 stigende antal studerende og sikre en forskning i international klasse.  

 Bestyrelsen forventes ligeledes at fremme et tæt samarbejde med  

 erhvervslivet og det øvrige samfund om uddannelser, forskning og  

 forskningsformidling.
I tilknytning til DTU er der en række centre med  

 egne ledelsesorganer som f.eks.
MIC (Mikroelektronikcenteret) og COM -  

 centeret (Communications, Optics & Materials) . Hertil kommer  

 tværgående centre oprettet i samarbejde med andre  

 forskningsinstitutioner som f.eks.
Levnedsmiddelcenteret oprettet i  

 samarbejde med Den Kgl.
Veterinær- og Landbohøjskole og  

 Polymercenteret i samarbejde med Forskningscenter Risø. Det vil  

 være en logisk konsekvens af den ændrede organisering af DTU, at  

 DTU's bestyrelse får mulighed for at revurdere og genforhandle  

 organiseringen af disse centre, sådan at den afspejler den nye  

 organisering af DTU.
 Stk. 2. Bestyrelsen skal også sikre en  

 ansvarlig økonomisk forvaltning af universitetets ressourcer og at  

 gældende disponeringsregler m.v. overholdes.
 Stk. 3. Bestyrelsens opgaver, kompetence og  

 arbejdsvilkår m.v. vil fremgå af vedtægterne for DTU.
I de hidtidige drøftelser mellem ministeriet og DTU  

 har det været drøftet, at bestyrelsen kan bestå af 7  

 medlemmer.
Hvis bestyrelsen består af 7 medlemmer skal i alt 4  

 medlemmer, herunder formanden, være eksterne.
De 4 eksterne medlemmer  

 udpeges af forskningsministeren i kraft af deres personlige kvalifikationer.  

 Bestyrelsens formand udpeges af forskningsministeren for en periode på  

 4 år blandt de eksterne medlemmer.
Et af de eksterne medlemmer udpeges  

 efter indstilling fra undervisningsministeren.
I disse drøftelser  

 mellem ministeriet og DTU, har det været tanken, at de eksterne  

 medlemmer skal repræsentere samfundsinteresser inden for emnerne  

 samfundsforhold, driftsøkonomi, virksomhedsledelse og indsigt i  

 teknisk- naturvidenskabelige discipliner.
 Indholdet af drøftelserne har været, at  

 medarbejderne bliver repræsenteret ved 1 medlem fra det  

 teknisk-administrative personale (TAP) og 1 medlem fra det videnskabelige  

 personale (VIP) samt 1 medlem, som repræsenterer de studerende på  

 DTU.
 Stemmeret og valgbarhed er i overensstemmelse med de  

 gældende regler for valghandlinger på DTU, dog således at  

 TAP, VIP og de studerende har særskilte valggrupper.
Stk. 4 Samtidig er det en forudsætning, at  

 bestyrelsen selv får mulighed for at ansætte og afskedige den  

 daglige ledelse.
Dette svarer til, hvad der gælder for sammenlignelige  

 selvejende uddannelsesinstitutioner.
Den daglige ledelse skal således varetages af  

 rektor, som har ansvaret for den daglige forsknings-, undervisnings-,  

 formidlingsmæssige, administrative og økonomiske ledelse m.v. af  

 universitetet.
Rektor ansættes af bestyrelsen.  

 Ansættelsesproceduren skal fremgå af universitetets  

 vedtægter.
 I de drøftelser, der har været mellem  

 ministeriet og DTU, har det været overvejet, at bestyrelsen kan  

 vælge at ansætte DTU's rektor i en tidsbegrænset stilling.  

 Bestyrelsen kan endvidere vælge i samarbejde med konsistorium og  

 Forskningsministeriet at overveje, hvorledes ansættelsesproceduren  

 tilrettelægges bredest muligt, således at kandidater med  

 interesse herfor kan søge rektorstillingen - både interne og  

 eksterne kandidater.
I drøftelserne er indgået overvejelser om, at  

 rektor bør være en anerkendt forsker inden for det  

 teknisk-naturvidenskabelige fagområde og med ledelsesmæssig  

 erfaring.
Bestyrelsen har som universitetets øverste ledelse  

 kompetence til at afskedige rektor.
Stk. 5. Rektor legitimeres til at forpligte DTU med  

 undtagelse af dispositioner over fast ejendom, hvor bestyrelsen ved formanden  

 sammen med et medlem tegner DTU.
Tredjemand er med denne bestemmelse bekendt  

 med, hvem der kan forpligte universitetet afhængigt af, hvilket retligt  

 forhold der er tale om.
Bestyrelsen disponerer over bygninger vedrørende  

 belåning, køb, salg og nybyggeri, jf. dog budgetvejledningens  

 regler.
Den selvejende institution kan belåne bygningerne med henblik  

 på investeringer indenfor institutionens formål, herunder  

 bygningsområdet.
Til § 3 Bestemmelsen er en følge af, at bestyrelsen er  

 universitetets øverste myndighed, jf. § 2, stk. 1.  

 Bestyrelsen er over for forskningsministeren ansvarlig for universitetets  

 virksomhed.
Ansvaret omfatter spørgsmålet, om universitetet  

 varetager de opgaver, som det får tilskud til, og med den forudsatte  

 kvalitet.
Bestyrelsen kan dog ikke gøres ansvarlig for indhold og  

 kvalitet af den drevne forskning.
 Stk. 2. Hvis ministeren i forbindelse med sit  

 tilsyn bliver bekendt med forhold, som kræver indgreb, er det  

 ministerens opgave at tage de nødvendige skridt over for  

 bestyrelsen.
Hvis det eksempelvis af revisionen fremgår, at der  

 foreligger lovovertrædelser eller andre uacceptable forhold i  

 forbindelse med forvaltningen af det selvejende universitets midler, skal  

 forskningsministeren snarest iværksætte foranstaltninger til  

 genoprettelse af en lovlig og forsvarlig forvaltning.
Det samme gælder,  

 hvis forskningsministeren på anden måde bliver gjort bekendt med  

 de nævnte forhold.
Ministeren skal tage initiativ til at sikre en  

 genoprettelse af en lovlig og forsvarlig forvaltning, hvis revisionen giver  

 anledning hertil, og dette ikke allerede er sket ved bestyrelsens  

 foranstaltning.
 Disse retningslinier skal også gælde i  

 tilfælde af, at forskningsministeren på anden måde bliver  

 gjort bekendt med uregelmæssige forhold.
 Det foreslås, at forskningsministeren, hvis  

 bestyrelsen ikke efterkommer ministerens henstilling om eksempelvis at  

 overholde nærmere angivne forhold af økonomisk - administrativ  

 karakter, kan beslutte at bestyrelsen skal fratages sine opgaver.
Bemyndigelserne i stk. 2 og stk. 3 tænkes kun  

 anvendt i helt ekstraordinære situationer.
Hvis universitetets  

 økonomiske situation som følge af bestyrelsens retsstridige  

 handlinger eller undladelser er blevet så vanskelig, at institutionen  

 trues af lukning, vil ministeren uden varsel kunne gribe ind og afsætte  

 bestyrelsen.
Forskningsministeren vil have mulighed for at sætte  

 universitetet under direkte administration af ministeriet, således at  

 ministeriet påtager sig ansvaret for institutionens  

 videreførsel, indtil en ny bestyrelse er nedsat.
Ministeren kan dog  

 også benytte fremgangsmåden i stk. 3. Valg af ny bestyrelse  

 skal ske, så snart det midlertidige styre har udført sin opgave.  

 Forskningsministeren træffer beslutning herom.
 Stk. 2 og 3 svarer til bestemmelserne i anden  

 lovgivning om selvejende institutioner under Undervisningsministeriet, jf.  

 eksempelvis § 4 i lov nr. 483 af 31. maj 2000 om Danmarks  

 Pædagogiske Universitet.
Stk. 4 er alene en processuel regel, og den har  

 derfor ingen indflydelse på vurderingen af bestyrelsens  

 erstatningsansvar, der ikke ændres ved denne lov.
Forslaget  

 indebærer således ikke en skærpelse af  

 bestyrelsesmedlemmers ansvars- og hæftelsesforhold.
For  

 bestyrelsesmedlemmer gælder som hidtil dansk rets almindelige  

 erstatningsregler, men de hæfter ikke i øvrigt personligt for  

 universitetets økonomiske forpligtelser.
 Bestemmelsen er en parallel til LBK nr. 684 af 11. juli  

 2000 om Centre for Videregående Uddannelse og andre selvejende  

 institutioner for videregående uddannelser m.v., § 12.
Med bestemmelsen foreslås det, at  

 forskningsministeren tildeles en søgsmålskompetence.
Reglen  

 vedrører alene søgsmål i anledning af tab, der er  

 påført universitetet.
Forskningsministeren vurderer på baggrund af tabets  

 størrelse, bestyrelsens eller andres adfærd og  

 omstændighederne i øvrigt, om søgsmål skal  

 anlægges i det enkelte tilfælde.
Søgsmålsadgangen  

 tænkes normalt kun anvendt i grovere tilfælde.
Ministeren kan  

 anlægge retssag mod enkelte medlemmer af bestyrelse eller den samlede  

 bestyrelse afhængig af sagens karakter.
Bestemmelsen dækker ikke tilfælde, hvor  

 udenforstående eller ansatte har lidt et tab på grund af  

 universitetets adfærd.
Disse personer vil som hidtil selv kunne rejse  

 krav over for den ansvarlige.
Til § 4 Efter overgangen til selveje vil universitetet blive  

 omfattet af en statslig tilskudsordning.
Statens tilskud til universitetets  

 formål vil blive givet som et bloktilskud og vil efter forslaget  

 bestå af tilskud til forsknings- og formidlingsvirksomhed og andre  

 opgaver, som er henlagt til universitetet (stk. 1), samt  

 undervisningsvirksomhed (stk.2).
 Desuden vil tilskuddet skulle dække universitetets  

 indirekte omkostninger, som nævnt i stk.3; det vil sige udgifter til  

 ledelse, administration og bygningsudgifter m.v.
 Tilskuddet efter stk. 1 vil blive fastlagt på  

 de årlige finanslove.
Tilskuddet efter stk. 2 vil blive beregnet efter de  

 generelle taxameterprincipper.
Det vil sige med et tilskud pr.  

 årsstuderende, der fastsættes på de årlige  

 finanslove.
 Tilskud vil kunne opspares til anvendelse inden for  

 universitetets formål, jf. tilsvarende bestemmelse i Lov om Danmarks  

 Pædagogiske Universitet, § 11, stk. 7.
Desuden giver universitetsloven § 9, stk.7, mulighed  

 for, at fastsætte regler om henlæggelse af ansvaret for  

 bygningsforsyning og bygningsforvaltning til det selvejende universitet og i  

 den forbindelse kan der fastsættes regler om universitetets  

 kapitalforvaltning.
Tilskuddet i stk. 3 til bygningsdrift vil  

 således kunne blive beregnet efter bygningstaxameterprincippet.
 Det forudsættes, at der i den forbindelse, efter  

 forelæggelse for Folketingets Finansudvalg, vil kunne fastsættes  

 fravigelser fra Budgetvejledningen under hensyntagen til universitetets  

 særlige forhold, herunder de økonomiske frihedsgrader.
 Spørgsmålet om, hvorvidt universitetet  

 fremover vil være omfattet af Budgetvejledningens sædvanlige  

 procedurer for forelæggelse af sager om lejemål, ombygninger og  

 andre byggearbejder, vil særskilt blive forelagt Finansudvalget.
 Endvidere vil det være muligt at fastlægge  

 omfanget af universitetets pligt til at anvende udliciteringsreglerne efter  

 Finansministeriets cirkulære om udlicitering af statslige drifts- og  

 anlægsopgaver, jf. cirkulære nr. 42 af 10. april 1997 og  

 cirkulære om indkøb i staten, jf. cirkulære nr. 11037 af  

 17. december 1999. I den forbindelse bemærkes, at universitetet tillige  

 er omfattet af lovgrundlaget for administrationen af EU s-udbudsregler, som  

 ikke kan fraviges.
Skatteministeriet har fastslået, at DTU efter  

 overgang til status som selvejende institution stadig i momslovens forstand  

 anses for en statslig institution.
DTUs momsretlige status vil derfor  

 være uforandret.
Kun for så vidt at DTU leverer varer og ydelser  

 i konkurrence med erhvervsvirksomheder, vil DTU være momspligtig.
Momspligten omfatter ikke varer og ydelser, der efter lov  

 om merværdiafgift er fritaget for moms.
Skoleundervisning og  

 undervisning på videregående uddannelsesinstitutioner, faglig  

 uddannelse, herunder omskoling, og anden undervisning, der har karakter af  

 skolemæssig eller faglig undervisning, samt levering af varer og  

 ydelser med nær tilknytning hertil, er fritaget for moms efter lov om  

 merværdiafgift § 13, stk. 1, nr. 3, jf. lov om  

 merværdiafgift (momsloven), jf. lovbekendtgørelse nr. 422 af 2.  

 juni 1999, som ændret ved § 3 i lov nr. 388 af 2. juni 1999, lov  

 nr. 943 af 20. december 1999, § 4 i lov nr. 947 af 20. december 1999,  

 lov nr. 952 af 20. december 1999, § 2 i lov nr. 165 af 15. marts 2000,  

 lov nr. 189 af 22. marts 2000, og senest ændret ved lov nr. 461 af 31.  

 maj 2000. Fritagelsen omfatter dog ikke kursusvirksomhed, der drives med  

 gevinst for øje, og som primært retter sig mod virksomheder og  

 institutioner m.v.
 Stk. 4. Bestemmelsen er en bemyndigelsesbestemmelse,  

 hvorefter forskningsministeren kan fastsætte nærmere regler for  

 tilskud til universitetets virksomhed efter stk. 1.
 Stk. 5. Undervisningsministeren kan tilsvarende  

 fastsætte regler for tilskudsudbetalingen for så vidt angår  

 DTUs undervisnings- og formidlingsvirksomhed mv.
Til § 5 Tilsvarende bestemmelser som denne, hvori der etableres  

 hjemmel til at yde lån i særlige tilfælde, kendes  

 også fra anden lovgivning om selvejende institutioner, eksempelvis LBK  

 nr. 684 af 11. juli 2000 om Centre for Videregående Uddannelse og andre  

 selvejende institutioner for videregående uddannelser m.v.,  

 § 14.
Forskningsministeren kan fastsætte vilkår og  

 betingelser for lån, herunder rente- og afdragsvilkår.
Et  

 lån vil som udgangspunkt kun blive ydet, hvis det selvejende  

 universitet er i svære økonomiske vanskeligheder.
Til § 6 Stk. 1 og 2: Hvis universitetet ikke følger  

 loven, de regler eller aftaler, der er fastsat eller indgået i henhold  

 til loven, herunder om løn- og ansættelsesforhold, eller  

 forskningsministerens henstilling om at lovliggøre et forhold, kan  

 ministeren rejse krav om tilbagebetaling af tilskud helt eller delvis, og  

 hele tilskuddet kan i grovere tilfælde tilbageholdes, indtil lov,  

 regler, aftaler eller henstillinger følges.
Endvidere kan ministeren  

 bestemme, at adgangen til tilskud skal bortfalde helt eller delvis, samt at  

 tilskud kan udelukkes for en periode.
Der kan eventuelt fastsættes  

 frist for universitetet til at rette op på forholdet, således at  

 tilskuddet først standses eller bortfalder, når fristen er  

 udløbet.
I de fleste tilfælde vil Forskningsministeriet ikke  

 straks gøre brug af sanktionerne i § 6, men give en henstilling.  

 Efterkommes henstillingen ikke kan tilskud tilbageholdes, bortfalde eller  

 kræves tilbagebetalt.
Dette kan eksempelvis være tilfældet,  

 hvis universitetet efter at have modtaget henstilling fortsat ikke overholder  

 aftaler, vilkår eller regler om løn- og  

 ansættelsesforhold.
 Stk. 3. Reglen gælder uanset, om det for meget  

 udbetalte tilskud skyldes en fejl fra universitetets eller fra statens side.  

 Universitetet er forpligtet til at have nøje kendskab til  

 tilskudsreglerne, og det findes derfor rimeligt, at universitetet normalt  

 må tilbagebetale (som regel via modregning jf. stk. 4) beløb,  

 selvom fejlen for udbetalingen ikke kan henføres til  

 universitetet.
 Stk. 4. Det præciseres endvidere, at staten kan  

 foretage modregning i statens tilskud, når der er udbetalt for meget i  

 statstilskud til universitetet.
Modregningsadgangen gælder i alle tilfælde,  

 hvor staten har et krav over for universitetet i henhold til § 6.  

 Modregningen gennemføres hurtigst muligt.
Retten til modregning  

 påvirker ikke statens adgang til at kræve tilbagebetaling  

 på anden måde.
Den foreslåede bestemmelse i stk. 2  

 giver ikke staten en fortrinsstilling i konkursboet.
Staten forpligter sig til, hvis DTU misligholder en  

 betalingsforpligtelse over for en kreditor for gæld pådraget i  

 tiden før overgang til selveje, at erlægge betalingen straks  

 misligholdelsen indtræder.
Staten modregner betalinger udløst i  

 forbindelse med kautionsforpligtelsen i tilskudsudbetalingen til  

 universitetet, jf. § 12, stk. 4.
 Stk. 5. Undervisningsministeren kan også  

 tilbageholde tilskud m.v. efter de forudgående stykker, hvis der sker  

 brud på tilskudsreglerne, jf. § 4, stk. 2.
Til § 7 En decentralisering til universitetet af det  

 økonomiske ansvar skaber behov for at præcisere universitetets  

 ansvar for forvaltningen af kapitalapparatet.
Bestemmelsen beskriver målsætningen for  

 bestyrelsens økonomiske forvaltning.
Den omfatter alle  

 økonomiske dispositioner fra beskedne enkeltstående  

 driftsdispositioner til omfattende, langsigtede kapitaldispositioner, som  

 investering i fast ejendom eller salg samt indgåelse af  

 lejekontrakter.
 Når målsætningen er sat i relation til  

 universitetets formål og derved de overordnede hensyn til varetagelse  

 af universitetets forskning og uddannelse, jf. § 1, stk. 1, skal  

 der ved forvaltningen af universitetets midler tages langsigtede forsknings-  

 og uddannelsesmæssige hensyn og ikke blot hensyn til de i  

 øjeblikket værende brugere, ansatte m.v.
Stk. 2. I Justitsministeriets bekendtgørelse  

 nr. 809 af 23. oktober 1997 bestemmes, at midler skal anbringes forsvarligt  

 og bedst muligt.
I følge bekendtgørelsen er der mulighed for,  

 at midlerne kan anbringes i forskellige typer af værdipapirer,  

 medmindre vedtægterne foreskriver andet.
Med stk. 3 forudsættes det, at forskningsministeren  

 efter forhandling med by- og boligministeren kan fastsætte  

 nærmere regler om universitetets byggevirksomhed.
Der skabes her  

 mulighed for at fastsætte regler, der etablerer de nødvendige  

 rammer for universitetets ansvar vedrørende bygninger m.v., samtidig  

 med at der fortsat sikres offentlig indsigt med universitets forvaltning af  

 bygninger m.v.
Bestemmelsen tilsigter ikke en fravigelse fra, at det er  

 universitetsbestyrelsen, der har det overordnede ansvar for bl.a.  

 dispositioner over universitetets bygninger.
Sidstnævnte  

 indebærer en fravigelse fra Finansministeriets Budgetvejlednings  

 sædvanlige procedure for forelæggelse af sager om lejemål,  

 ombygning og andre byggearbejder.
 Bemyndigelsesbestemmelsen muliggør en tilpasning af  

 den offentlige regulering for byggevirksomhed, jf. statsbyggeloven, til de  

 selveje- og decentraliseringsprincipper, der gælder for universitetet.  

 Endvidere er der mulighed for at tilpasse de cirkulærer og  

 bekendtgørelser, der med hjemmel i ovennævnte lov  

 detailregulerer den offentlige byggevirksomhed, til universitetets  

 forhold.
 Det selvejende universitet er, da Budgetvejledningen er  

 gældende for universitetet, tillige omfattet af statsbyggeloven, indtil  

 andet er eventuel bestemmes med hjemmel i stk. 3.
 Det betyder, at bestyrelsen i sin bygningsforvaltning skal  

 tilrettelægge og gennemføre universitetets byggevirksomhed efter  

 principper, der svarer til den ordning, der er tilvejebragt ved lov nr. 228  

 af 19. maj 1971 om Statens Byggevirksomhed (statsbyggeloven), samt de i  

 medfør af loven udstedte retningslinier.
Bestyrelsen skal således udpege en sagkyndig  

 (tilsynsførende) til at forestå et årligt  

 vedligeholdelsessyn og for, at der udarbejdes en flerårig  

 vedligeholdelsesplan.
Vedligeholdelse skal ske efter principperne i By- og  

 Boligministeriets cirkulære af 9. juni 1987 om vedligeholdelse af  

 statens bygninger.
 Kravet til en sådan systematisk  

 vedligeholdelsesplanlægning vil kræve, at der afsættes  

 ressourcer til vedligeholdelsessyn og vedligeholdelsesplaner i forbindelse  

 med kapitalforvaltningen.
Til § 8 Regnskabet udarbejdes efter regnskabsårets  

 afslutning og underskrives af bestyrelsen og rektor.
 Stk. 2. Det selvejende universitets regnskaber skal  

 revideres af Rigsrevisionen i henhold til § 2, stk.1, i lov om  

 revisionen af statens regnskaber m.m.
 Stk. 3. Forskningsministeren udsteder en  

 regnskabsbekendtgørelse og regler om regnskabsføringen for  

 universitetet, som svarer til den, der gælder for selvejende  

 institutioner på Undervisningsministeriets område.
Stk. 4. Rigsrevisor kan efter forhandling med  

 forskningsministeren bestemme, at revision af universitetet skal ske efter  

 § 9 i lov om revisionen af statens regnskaber m.m.
Dette skal ses i  

 lyset af, at der med dette lovforslag pålægges universitetets  

 bestyrelse et stort selvstændigt ansvar og en omfattende  

 beslutningskompetence, hvorfor der er behov for en institutionsrevision og  

 rådgivning, som er målrettet et selvejende universitets behov.  

 Det drejer sig dels om løbende gennemgang og kontrol af regnskaberne,  

 herunder af universitetets tilskudsgrundlag (kontrolfunktionen), dels om  

 rådgivning og vejledning af bestyrelsen i økonomiske og andre  

 spørgsmål.
 § 9-revisionen for universitetet kan svare til den  

 ordning, der gælder for institutioner omfattet af selvejelovgivningen  

 på Undervisningsministeriets område, herunder at den private  

 revisors kontrolfunktion sammen med årsregnskabsaflæggelser med  

 tilhørende revisionsprotokollat samt en revisorerklæring om  

 tilskudsgrundlaget skal være et supplement til Forskningsministeriets  

 tilsyn.
Revisorens ansvar over for bestyrelsen og  

 Forskningsministeriet begrænses i en § 9-revision ikke af det  

 forhold, at Rigsrevisionen reviderer universitetets regnskab i henhold til  

 rigsrevisorloven, ligesom Rigsrevisionens eventuelle bemærkninger m.v.  

 til regnskabet ikke kan fritage revisionen for ansvar.
Rigsrevisionen bevarer  

 det overordnede revisionsmæssige tilsyn og ansvar.
Til § 9 Det er en generel tilskudsbetingelse, at universitetet  

 følger de af finansministeren fastsatte og aftalte bestemmelser om  

 løn, ansættelsesvilkår og pension for personalet, jf.  

 budgetvejledningens regler.
Vederlag til bestyrelsen erlægges efter  

 Finansministeriets cirkulære nr. 186 af 2. november 1998 om  

 særskilt vederlag m.v.
 Stk. 2. Vidnepligten i tjenestemandsloven vil finde  

 anvendelse for bestyrelsesmedlemmer, jf. tjenestemandslovens § 21, stk.  

 4.
 Bestemmelsen i stk. 3 præciserer, at  

 forskningsministeren kan delegere sine beføjelser til universitetet  

 også efter overgang til selveje, sådan at universitetet får  

 samme frihedsgrader som de øvrige universiteter.
 Der gives i stk. 4 forskningsministeren bemyndigelse  

 til efter forhandling med finansministeren at fravige de statslige  

 løn- og ansættelsesvilkår.
Til § 10 I tilfælde af universitetets nedlæggelse  

 tilfalder universitetets nettoformue staten. § 10, stk. 1, 2. pkt.,  

 tager sigte på en situation, hvor universitetets bestyrelse   f.eks. af  

 økonomiske årsager   har truffet beslutning om at nedlægge  

 universitetet, men hvor forskningsministeren skønner, at der fortsat  

 er et behov for at opretholde universitetet.
I sådanne tilfælde  

 vil ministeren, efter høring af undervisningsministeren, kunne  

 modsætte sig en nedlæggelse samt fastsætte eventuelle  

 særlige vilkår for universitetets videreførelse, herunder  

 eventuelt en hel eller delvis reorganisering af universitetet.
Stk. 2. Bestemmelsen skal sikre statens  

 dispositionsret over nettoformuen.
Ved nettoformuen skal forstås den  

 formue, der er tilbage, når samtlige kreditorer og eventuelle  

 øvrige rettighedshavere, herunder eventuelle krav efter § 13,  

 stk. 2, på ventepenge/rådighedsløn og efterindtægt,  

 er fyldestgjort.
 Bestemmelsen er udtryk for almindelige retsprincipper.  

 Gaver af enhver art til DTU vil ved en nedlæggelse skulle disponeres i  

 overensstemmelse med gavegivers ønsker, jf. universitetslovens  

 § 9, stk. 8. Vedtægten for det selvejende universitet skal  

 forholde sig til, hvorledes der skal disponeres, hvis gavegiver ikke har  

 fremsat ønske om, hvorledes der skal disponeres over gaven.
Til § 11 Loven træder i kraft den 1. januar 2001. Der er i  

 forbindelse med overgangen til selveje en række økonomiske  

 forhold omkring tilskudsadministration, regnskab og revision og udskillelse  

 af statsregnskabet, som betyder, at der også efter lovens  

 ikrafttræden vil være en række forhold, som skal bringes  

 på plads, inden den praktiske del af overgangen kan fungere.  

 Umiddelbart efter lovens ikrafttræden etableres den nye organisation,  

 og bestyrelsen får adgang til at råde over aktiver og  

 passiver.
Til § 12 Overdragelse skal ske på vilkår, at  

 overdragelsessummen udgør et beløb svarende til 50 % af  

 værdien af ejendomsmassen.
Overdragelsessummen til staten  

 erlægges ved, at DTU optager lån i ejendommene svarende til 50 %  

 af værdien af ejendomsmassen.
 På baggrund af Byggedirektoratets oplysninger  

 overdrages følgende matr.nr. til den selvejende institution DTU:
205	a,	Kgs.
Lyngby by	, Kgs.
Lyngby, 206	a,	                    	,  

 Lundtofte 9	cd,	                    	, Kgs.  

 Lyngby 14	an,	Lundtofte by, Lundtofte Byggedirektoratet oplyser, at det samlede grundareal  

 udgør 996.073 m2 og det bebyggede areal i henhold til BBR   registret  

 udgør 134.403 m2.
 Ejendommene er værdiansat til et beløb  

 på 3,5 mia.kr.
 Private donationer:
 Bygning 228, 113 samt 382 og 384 er helt eller delvist  

 finansieret af henholdsvis Veluxfonden og Villum Kann Rasmussens fond.
Ejerlejligheden matr.nr. 22 a, Kgs.
Lyngby, Christians er  

 finansieret af Martha & Paul Kerrn- Jespersens Fond og tilskødet  

 DTU.
I beregningen af værdiansættelsen er værdien af de  

 private donationer ikke medtaget.
 Baggrund for værdiansættelsen:
 Værdiansættelsen er foretaget af  

 ejendomsmæglerfirmaet Gaarde A/S og er baseret på  

 genanskaffelsespris, jf. bekendtgørelse 647 af 5. august 1999 om  

 realkreditinstitutters værdiansættelse og  

 låneudmåling, § 20, stk.1.
 Kriterier for ansættelse af genanskaffelsesprisen er  

 følgende:
 1)	Genanskaffelsessummen ved opførelse af bygning med  

 tilsvarende anvendelsesfunktionalitet opgjort i kr. pr. kvadratmeter  

 bruttoetageareal.
 2)	Samlet angivelse af eventuel reduktion, opgjort i procent af  

 genanskaffelsessummen grundet bygningens karakter, defineret som  

 anvendelighed til den aktuelle funktion.
 3)	Angivelse af grundpristillæg, opgjort i kroner pr.  

 kvadratmeter bruttoetageareal og opgjort under forudsætning af, at  

 byggeret er udnyttet 100 procent.
 4)	Generelt fradrag på 10 procent af den samlede  

 genanskaffelsessum i henhold til en samlet opgørelse af  

 markedsværdi.
 Herudover beregnes »restrummelighed«, som er værdien  

 af grundareal, som ikke indgår i den mæglerfastsatte  

 værdiansættelse.
 Overdragelsen fritages for afgift efter lov om afgift af  

 tinglysning og registrering af ejer- og panterettigheder m.v., jf. lov nr.  

 382 af 2. juni 1999.
 I stk. 2. foreslås, at inventar, udstyr m.v.,  

 der efter de hidtil gældende regler har været statsejet og  

 statsfinansieret, overgår vederlagsfrit til universitetets ejendom.  

 Begrundelsen for at overdragelsen sker vederlagsfrit er, at udstyr m.v.  

 vurderes for store deles vedkommende at være ikke - omsætteligt,  

 da det alene er erhvervet med forsknings- og undervisningsformål  

 på DTU for øje.
 Universitetet er forpligtet til at sikre  

 videreførelsen af en forsvarlig standard af udstyr og inventar m.v.  

 inden for de årlige tilskud, der ydes til universitets formål,  

 jf. § 4, stk. 3.
Kunstgenstande, som er deponeret, skænket eller  

 udlånt skal vedligeholdes, bevares og opbevares i overensstemmelse med  

 donators/udlåners ønske.
Det selvejende DTU indtræder i  

 alle rettigheder og forpligtigelser, som tidligere påhvilede  

 statsinstitutionen DTU.
Inden lovens ikrafttræden giver DTU alle  

 donatorer/udlånere meddelelse om DTU's overgang til selveje,  

 således at donator/udlåner får mulighed for at varetage  

 sine interesser.
Efter stk. 3 og 4 indtræder det selvejende  

 universitet ved overgang til selveje i statsinstitutionens rettigheder og  

 overtager statsinstitutionens forpligtelser.
Det selvejende universitet  

 overtager således de på ejendommene værende lejemål,  

 og skal underrette lejerne om ejerskiftet.
Det selvejende universitet overtager ejendomsretten til  

 donationer efter universitetslovens § 9, stk. 8. Med immaterielle  

 rettigheder menes f.eks. retten til patenter, varemærker, ophavsret  

 o.lign., herunder retten til navnet »Danmarks Tekniske Universitet«.
Med  

 fordringsrettigheder menes retten til at kræve en ydelse erlagt,  

 eksempelvis telefonforbindelse, kantinedrift o.lign.
 Staten påtager sig forpligtelsen som  

 selvskyldnerkautionist over for debitorerne som garant for betalingerne  

 vedrørende skyldforhold frem til overgangen til selveje.
 Stk. 5. Tidspunktet for overdragelsen  

 fastsættes af forskningsministeren og offentliggøres i  

 Statstidende.
Til § 13 Bestemmelsen har til formål at afskære  

 adgangen til afsked med ventepenge, rådighedsløn eller pension  

 for tjenestemænd ved statsinstitutionen i forbindelse med en overgang  

 til selveje.
 Tjenestemænd, der måtte ønske det, har  

 mulighed for at søge overgang til ansættelse efter de for  

 universiteterne gældende ansættelsesregler, ligesom de kan  

 søge overgang til ansættelse i forfremmelsesstillinger efter  

 disse regler.
 For de tjenestemænd, der ikke overgår til  

 ansættelse ved det selvejende universitet, indebærer  

 bestemmelsen, at de opretholder deres ansættelsesforhold som  

 statstjenestemænd, jf. stk. 2.
 Forskningsministeren er efter overgang til selveje ikke  

 længere universitetets øverste myndighed.  

 Bemyndigelsesbestemmelsen i stk. 3 er derfor nødvendig for, at  

 ministeren kan delegere kompetencen på tjenestemandslovens område  

 til bestyrelsen.
Bestemmelsen svarer til almindelig praksis ved overgang  

 til selveje, jf.
Lov om Danmarks Pædagogiske Universitet,  

 § 24.
Til § 14 For at smidiggøre overgangen er det  

 nødvendigt at fastlægge overgange mellem den nuværende  

 statsinstitution og den fremtidige selvejende institution.
Den  

 økonomiske opgørelse er således nødvendig for at  

 gennemføre skiftet fra bevillings- til tilskudsfinansiering.
 Stk. 2-4. Overgangsreglerne skitserer den  

 retstilstand, som er gældende, indtil forskningsministeren har udnyttet  

 de bemyndigelser, der er hjemmel til i lovforslaget.
Til § 15 Overgangen til selveje ønskes tilrettelagt  

 således, at den ændrede ledelsesstruktur på DTU bliver  

 etableret på en smidig måde.
Derfor foreslås det, at  

 forskningsministeren bemyndiges til at træffe de beslutninger, der er  

 en forudsætning for, at den nye organisationsform indføres  

 på den mest hensigtsmæssige måde.
Der er således  

 bl.a. behov for at fastsætte midlertidige regler for  

 gennemførelse af det første valg til bestyrelsen og for  

 ledelsen af universitetet, indtil bestyrelsen har konstitueret sig.
Bilag 1 Høringsliste Ministerier:
Arbejdsministeriet By- og boligministeriet Erhvervsministeriet Finansministeriet Forsvarsministeriet Indenrigsministeriet Justitsministeriet Kirkeministeriet Kulturministeriet Miljø- og Energiministeriet Ministeriet for Fødevarer, Landbrug og Fiskeri.
Skatteministeriet Socialministeriet Statsministeriet Sundhedsministeriet Trafikministeriet Udenrigsministeriet Undervisningsministeriet Økonomiministeriet Universiteter og andre forskningsinstitutioner:
Danmarks Farmaceutiske Højskole Danmarks Tekniske Universitet Den Kgl.
Veterinær- og Landbohøjskole Handelshøjskolen i København Handelshøjskolen i Århus Københavns Universitet Roskilde Universitetscenter Syddansk Universitet Aalborg Universitet Aarhus Universitet Forskningscenter Risø Andre:
Akademikernes Centralorganisation Akademiet for de Tekniske Videnskaber Statsansattes Kartel Statstjenestemændenes Centralorganisation II Danmarks Grundforskningsfond Danmarks Forskningsråd Danmarks Jurist og Økonomforbund Dansk Arbejdsgiverforening Dansk Industri Dansk Magisterforening Dansk Metal Danske Studerendes Fællesråd Det Centrale Samarbejdsudvalg hos DTU Ingeniørforbundet i Danmark Landssammenslutningen af Moderate Studerende Landsorganisationen i Danmark Polyteknisk Forening (DTU) Rektorforsamlingen for Ingeniørhøjskolerne De Danske  

 Teknika Rektorkollegiet Rigsrevisionen SEDIRK Specialarbejderforbundet Teknologirådet Forskningsstyrelsen Forskningsrådene (ved Forskningsstyrelsen) Ph.d.-foreningen ved DTU Landsnetværket for Ph.d.-stipendiater i Danmark.
Bilag 2 Ny ledelsesstruktur på DTU - ansøgning om  

 dispensationer i henhold til  

 Universitetslovens § 12, stk. 1, Konsistorium har på sit møde den 4. oktober 2000 besluttet,  

 at DTU i forbindelse med den planlagte overgang til selveje skal søge  

 ministeriet om dispensation iht.
Universitetslovens § 12, stk. 1  

 til opbygningen af en ny ledelsesstruktur på DTU.
I afstemningen deltog  

 12 medlemmer, 11 stemte for og 1 medlem undlod at stemme.
 Forslaget om principperne for en ny ledelsesstruktur bygger på en  

 bred enighed på DTU om, at det ledelsessystem, som er beskrevet i den  

 gældende statut, har vist sig ikke at være effektivt: det  

 understøtter ikke vores ønske om hurtigt at kunne omsætte  

 strategiske beslutninger til operative handlinger for eksempel i udviklingen  

 af vore uddannelser.
Vi ønsker derfor at skabe et ledelsessystem, der  

 understøtter en hurtig beslutningsproces, og som tilskynder til  

 implementering af beslutningerne.
Vi har et ønske om at inddrage de  

 udførende enheder   institutterne mere klart i beslutningsstrengen, og  

 vi har til støtte herfor på et forudgående  

 konsistoriemøde vedtaget en samling af de hidtidigt meget opdelte  

 institutter på færre og større enheder.
Dette skulle  

 også give basis for en egentlig ledelsesfunktion på  

 institutterne, og det indgår i vore planer, at der skal etableres  

 mål- og rammestyring af institutterne, således at langt flere  

 beslutninger lægges ud til afgørelse tæt på den  

 virkelighed, beslutningen omhandler.
Derfor er enkelte af  

 studienævnenes beføjelser også lagt ned i  

 undervisningsudvalg på institutterne; disse bliver til gengæld  

 paritetisk sammensatte.
Vedtagelsen bygger på, at ledelsesansvar bliver personbåret,  

 at lederne gives reelle muligheder for at løfte deres ansvar, og at  

 ledere kan afsættes, hvis de ikke forvalter deres ansvar.
Det har  

 derfor været vigtigt for os ikke at udtynde ledelsesansvaret ved at  

 fortsætte med et udvalgsstyre.
 Vi har i udviklingskontrakten for 2000-2003 foregrebet nogle af de nu  

 vedtagne principper for den kommende ledelsesstruktur.
Til grund for konsistoriums behandling har ligget en skematisk oversigt  

 over kompetencerne i universitetsloven med en angivelse af, hvor disse  

 kompetencer tænkes placeret i den kommende struktur.
Resultatet af  

 konsistoriums behandling er gengivet i vedhæftede bilag, idet vi efter  

 aftale med ministeriet søger dispensationen under henvisning til denne  

 oversigt.
Det er naturligvis hensigten, at nedenstående oversigt skal danne  

 rygraden ved udarbejdelsen af en ny statut/vedtægt for DTU.
Der er  

 endnu ikke udarbejdet forslag til denne, men det vil ske så snart, vi  

 modtager dispensationen.
DTU lægger afgørende vægt på, at alle  

 ændringer, der knytter sig til etableringen af den selvejende  

 institution, så vidt muligt kan ske pr. 1. januar 2001. Vi medvirker  

 derfor meget gerne i hurtige, afklarende drøftelser om indholdet i og  

 tankerne bag dispensationsansøgningen, såfremt det skulle vise  

 sig ønskeligt eller nødvendigt.
Vi er opmærksomme  

 på, at enkelte af beskrivelserne formentligt skal harmoniseres med et  

 forslag til kapitallov.
Vi har ikke i nedenstående oversigt gjort dette  

 eksplicit.
Vi er endvidere opmærksomme på, at oversigten  

 indeholder elementer, som ikke kræver dispensation, men disse er  

 medtaget for at belyse sammenhængen.
Et enkelt forhold påkalder sig særlig opmærksomhed.
Det  

 drejer sig om udpegning af institutlederne (UL's § 7 stk. 4).  

 Udpegning af de institutledere, der skal lede de nye og større  

 institutter, som træder i kraft 01.01.2001, er af praktiske grunde sket  

 før konsistoriums vedtagelse af nærværende forslag.  

 Udpegningen blev derfor gennemført med anvendelsen af en anden  

 rekrutteringskomite end den her beskrevne.
Udpegningen skete »i forventning  

 om dispensation« og på grundlag af forslag fra de institutledere, der  

 »afgiver« medarbejdere til det nye institut, i fællesskab og i dialog  

 med medarbejderne på institutterne.
Der anmodes derfor om, at  

 dispensationen også omfatter dette forhold.
Med venlig hilsen Hans Peter Jensen Niels Grolin 9. oktober 2000 Bilag til  

 DTUs ansøgning af om dispensationer i henhold til Universitetslovens  

 § 12 stk. 1.
Universitetsloven, jvf.
LB 1177 af 22. december 1999, som  

 senest ændret ved § 26 i lov nr. 483 af 31.maj 2000.
Konsistoriums beslutning om ny ledelsesstruktur på  

 DTU Kapitel 1 Almindelige bestemmelser § 1. Loven gælder for universiteter og andre  

 højere uddannelsesinstitutioner under Undervisningsministeriet.
 UL er fortsat rammeloven for DTU.
Stk. 2. En højere uddannelsesinstitution har til opgave  

 inden for sine fagområder at drive forskning og give videregående  

 uddannelse indtil det højeste videnskabelige niveau.
Den skal  

 endvidere værne om forskningsfriheden og bidrage til at udbrede  

 kendskab til videnskabens arbejdsmetoder og resultater.
 Gælder uændret.
 Stk. 3. En højere uddannelsesinstitution beslutter,  

 hvilke uddannelser den vil udbyde, jf. dog § 2, stk. 5, og  

 § 9, stk. 5. Institutionens udbud skal godkendes af  

 undervisningsministeren.
 Gælder uændret.
 Stk. 4. En højere uddannelsesinstitution træffer  

 selv afgørelse om den forskning, der skal drives.
 Gælder uændret.
 Stk. 5. Institutionens forelæsninger og mundtlige  

 eksaminer er offentlige med de begrænsninger, der fastsættes  

 institutionen selv.
 Gælder uændret.
 § 2. Undervisningsministeren fastsætter regler om  

 uddannelserne og om adgang til uddannelserne.
 Gælder uændret.
 Stk. 2. Undervisningsministeren kan fastsætte regler  

 om:
 1)	Kvalitetskontrol, herunder censorinstitutionen.
 2)	Erhvervelse af doktorgrader.
 3)	Ansættelse af lærere og videnskabelige medarbejdere.
 4)	Klager til institutionen fra de studerende, herunder om klagefrist,  

 i forbindelse med eksaminer og prøver.
5)	Tilskud og lokaler til de studerendes organisationer.
Tilskud gives  

 på grundlag af studentergruppernes andel af samlede afgivne  

 studenterstemmer til valg til konsistorium.
 Gælder uændret.
 Stk. 3. Forskningsministeren kan indgå samlede aftaler  

 med en institution om målene for dens virksomhed og udvikling, hvori  

 der kan indgås aftale mellem undervisningsministeren og institutionen  

 om udviklingen på uddannelsesområdet.
 Gælder uændret.
Stk. 4. Ophævet Stk. 5. Før undervisningsministeren fastsætter  

 regler i henhold til stk. 1 og 2, skal de institutioner, der er  

 berørt af reglerne, have lejlighed til at udtale sig, hvis forslagene  

 ikke hidrører fra disse.
 Gælder uændret.
 Stk. 6. Undervisningsministeren kan begrænse en  

 institutions udbud af og optagelse til uddannelser, hvis uddannelsernes  

 kvalitet og faglige niveau ikke svarer til kravene i uddannelsesreglerne, jf.  

 stk. 1.
 Gælder uændret.
Kapitel 2 Styrelsesregler Bestyrelsen Bestyrelsen er den selvejende institution DTU's øverste ledelse.  

 Bestyrelsen fastlægger retningslinier for DTU's langsigtede virksomhed  

 og udvikling, godkender DTU's budget og forvaltning af lån, køb  

 og salg af fast ejendom mv.
Bestyrelsen godkender DTU's organisation og  

 statut.
 Bestyrelsen ansætter rektor og prorektor, efter særlige regler  

 jvf. nedenfor.
Konsistorium § 3. Konsistorium er institutionens øverste kollegiale  

 organ.
Konsistorium varetager institutionens interesser som uddannelses- og  

 forskningsinstitution og fastlægger retningslinjer for dens langsigtede  

 virksomhed og udvikling.
 Konsistorium er DTU's øverste akademiske organ.
 Konsistorium har ansvar for DTU's akademiske sager, herunder:
 Godkendelse af studieordninger.
 Nedsættelse af sagkyndige udvalg, der skal bedømme  

 videnskabelige arbejder med henblik på erhvervelse af doktorgrader.
 Tildeling af doktorgrader.
 Indstilling til rektor om sammensætningen af sagkyndige udvalg,  

 der skal bedømme ansøgere til professorstillinger.
 Kompetence til tildeling af ph.d. grader og sammensætningen af  

 udvalg til stillinger på et lavere niveau end professor må  

 fastlægges i statutten.
 Stk. 2. Konsistorium godkender:
 1)	Institutionens organisation, herunder fakultets- og  

 institutstrukturen.
2)	Institutionens budget 3)	Forslag til statut.
I statutten fastsættes de nærmere  

 regler om institutionens styrelse, de kollegiale organers virksomhed, regler  

 om valg m.v.
Valggruppen for heltidsansatte videnskabelige medarbejdere skal  

 omfatte de ph.d.-stipendiater, der er fuldtidsansat på institutionen.  

 Valgmåderne skal fastsættes med henblik på at sikre en  

 rimelig repræsentation af mindretalsgrupper.
Hvis det i statutten  

 fastlægges, at deltidsansatte medarbejdere har stemmeret og er valgbare  

 til konsistorium og fakultetsråd, kan det samtidig besluttes, at  

 ph.d.-studerende i denne relation er at betragte som deltidsansatte.  

 Statutten godkendes af undervisningsministeren.
 4)	Forslag til aftaler, jf. § 2, stk. 3.
 Rektor drøfter væsentlige oplæg om strategi,  

 organisatoriske ændringer og økonomi med konsistorium.
Stk. 3. Konsistorium har i øvrigt ret til at udtale sig  

 i alle sager af væsentlig betydning for institutionens organisation og virksomhed og har pligt til at drøfte de forhold,  

 rektor forelægger.
 Gælder uændret.
 Stk. 4. Konsistorium, der består af 1 formand og 14  

 medlemmer, sammensættes på følgende måde:
 1)	Rektor er født formand.
 2)	2 udefra kommende medlemmer, som udpeges af henholdsvis Danmarks  

 Forskningsråd og af formændene for uddannelsesrådene.  

 Medlemmerne skal være sagkyndige i spørgsmål  

 vedrørende forskning og højere uddannelser.
3)	5 medlemmer som repræsentanter for ledelsen.
Dekaner er, hvor  

 sådanne findes, fødte medlemmer på ledelsessiden.
 4)	2 medlemmer som repræsentanter for de videnskabelige  

 medarbejdere og lærere.
 5)	2 medlemmer som repræsentanter for det teknisk-administrative  

 personale.
6)	3 medlemmer som repræsentanter for de studerende Konsistorium, der består af 1 formand og 12 medlemmer,  

 sammensættes på følgende måde:
 1)	Rektor er født formand.
 2)	5 medlemmer som repræsentanter for ledelsen.
 3)	2 medlemmer som repræsentanter for de videnskabelige  

 medarbejdere og lærere.
 4)	2 medlemmer som repræsentanter for det teknisk-administrative  

 personale.
 5)	3 medlemmer som repræsentanter for de studerende.
 Stk. 5. Ved stemmelighed er formandens stemme  

 udslaggivende.
 Gælder uændret.
Rektor § 4. Hver institution ledes af en rektor.
Denne træffer  

 afgørelse i alle sager, jf. dog § 3, stk. 1 og 2, § 5,  

 stk. 1 og 2, § 6, stk. 2, § 7, stk. 2 og 4, og  

 § 8, stk. 4-6 Institutionen ledes af en rektor.
Denne træffer beslutning i alle  

 sager, dog ikke sager, hvor afgørelsen er henlagt til bestyrelsen,  

 konsistorium, institutbestyrelser eller studienævn.
Prorektor er rektors stedfortræder og bistår denne i ledelsen  

 af DTU.
Prorektor ansættes af bestyrelsen efter indstilling fra rektor.  

 Prorektor ansættes for en tidsbegrænset periode.
 Den daglige ledelse forestås af rektor, prorektor,  

 uddannelsesdekaner og forskningsdekan samt direktør, i samarbejde med  

 institutlederne og lederen af DTV.
Dekaner udpeges af rektor efter drøftelse med det relevante organ  

 og institutlederne.
Dekaner udpeges for en tidsbegrænset periode.
En  

 person kan ikke udpeges til dekan, hvis et flertal i det relevante organ er  

 imod dette.
Direktøren, der skal have en administrativ baggrund,  

 ansættes af rektor.
 Stk. 2. Rektor fastsætter nærmere regler om  

 disciplinære foranstaltninger over for de studerende.
 Gælder uændret.
Stk. 3. Rektor kan i særlige tilfælde og efter  

 § 5, stk. 3, beslutte, at der inden valgperiodens udløb skal  

 udskrives nyvalg til dekanhverv, fakultetsråd, institutbestyrelse og  

 studienævn.
Rektor kan endvidere i særlige tilfælde  

 overtage konsistoriums, fakultetsråds, institutbestyrelsers og  

 studienævns opgaver, hvorved § 3, stk. 1 og 2, § 5,  

 stk. 1 og 2, § 7, stk. 2, og § 8, stk. 4-6,  

 fraviges.
 Gælder uændret.
Stk. 4. Rektor vælges blandt professorer og  

 heltidsansatte lektorer.
Valget sker efter regler, der fastsættes i  

 statutten.
Stemmeberettigede til rektorvalg er medarbejdere med hovedstilling  

 på institutionen og studerende på institutionen i forholdet 3 til  

 1. De videnskabelige medarbejderes stemmeandel skal mindst udgøre 50  

 pct.
De studerendes stemmer vægter med 25 pct.
Rektor vælges for  

 en 4-årig periode.
I statutten fastsættes, hvorvidt og hvor mange  

 gange genvalg kan finde sted.
Rektor skal være en anerkendt forsker med en  

 teknisk-naturvidenskabelig baggrund.
Rektor ansættes af bestyrelsen  

 efter opslag.
En rekrutteringskomite, bestående af fire anerkendte  

 forskere udpeget af konsistorium, skal i samarbejde med bestyrelsen sikre, at  

 der bringes egnede kandidater i forslag.
Rektor ansættes for en  

 tidsbegrænset periode.
 Stk. 5. Rektor udskriver inden valgperiodens udløb  

 nyvalg til rektorhvervet, hvis alle øvrige medlemmer af konsistorium  

 indstiller dette.
 Bestyrelsen kan bringe rektors ansættelse til ophør efter  

 almindelige ansættelsesretlige regler.
 Bestyrelsen skal tage stilling til rektors fortsatte ansættelse,  

 hvis et kvalificeret flertal på mindst 2/3 af DTU's professorer og  

 fastansatte lektorer erklærer deres mistillid til rektors forvaltning  

 af akademiske forhold.
 Stk. 6. Undervisningsministeren kan i særlige  

 tilfælde beslutte, at der inden valgperiodens udløb skal  

 udskrives nyvalg til rektorhvervet.
 Denne kompetence er henlagt til bestyrelsen, jf. bestemmelserne  

 ovenfor.
Fakultetsråd § 5. Opdeles institutionen i flere hovedområder,  

 vælges for hvert hovedområde et fakultetsråd, som varetager  

 hovedområdets faglige interesser.
Fakultetsrådet godkender  

 hovedområdets udviklingsplan og budget inden for de rammer,  

 konsistorium har fastlagt.
Rådet har ret til at udtale sig i alle sager  

 af væsentlig betydning for hovedområdet samt i sager, der  

 vedrører forholdet mellem 2 eller flere faggrupper eller mellem  

 institutter og studienævn inden for hovedområdet.
 Ikke relevant på DTU.
 Stk. 2. Fakultetsrådet har i øvrigt  

 følgende opgaver:
 1)	Godkendelse af studieordninger.
 2)	Nedsættelse af sagkyndige udvalg, der skal bedømme  

 videnskabelige arbejder med henblik på erhvervelse af ph.d.- og  

 doktorgrader.
 3)	Tildeling af ph.d.- og doktorgrader.
 4)	Indstilling til rektor om sammensætningen af sagkyndige  

 udvalg, der skal bedømme ansøgere til videnskabelige  

 stillinger.
 Denne kompetence er henlagt til konsistorium eller fastlægges i  

 statutten, jf. ovenfor.
 Stk. 3. Hvis mindst 3/4 af fakultetsrådets medlemmer  

 mener, at dekanen i væsentligt omfang ikke handler i overensstemmelse  

 med de beslutninger, der er truffet efter stk. 1, kan det indstille til  

 rektor, at dekanens hverv bringes til ophør.
 Ikke relevant på DTU.
 Stk. 4. På institutioner, der udelukkende uddanner og  

 forsker inden for ét hovedområde, varetages opgaverne af  

 konsistorium.
 Gælder uændret.
 Stk. 5. Fakultetsrådet, der består af en formand  

 og indtil 14 medlemmer, sammensættes på følgende  

 måde:
 1)	Dekanen er født formand.
2)	2 udefra kommende medlemmer, som skal udpeges af henholdsvis det  

 statslige forskningsråd og af uddannelsesrådet inden for  

 hovedområdet.
Medlemmerne skal være sagkyndige inden for det  

 pågældende hovedområdes uddannelser og forskning.
 3)	Øvrige medlemmer skal være repræsentanter for de  

 videnskabelige medarbejdere og lærere, repræsentanter for de  

 teknisk-administrative medarbejdere og de studerende i forholdet 2 til 1 til  

 1.
 Ikke relevant på DTU.
 Stk. 6. Ved stemmelighed er formandens stemme  

 udslaggivende.
 Ikke relevant på DTU.
Dekaner (DTU anvender begrebet dekan anderledes, jf. ad. §4) § 6. Ved institutioner med flere hovedområder,  

 vælges en leder (dekan) for hvert hovedområde.
Dekanen varetager  

 efter bemyndigelse fra rektor og efter retningslinjer fastlagt af  

 fakultetsrådet den daglige ledelse af hovedområdet.
 Ikke relevant på DTU.
 Stk. 2. Dekanen kan i særlige tilfælde og efter  

 §§ 7, stk. 8, og 8, stk. 8, beslutte, at der inden  

 valgperiodens udløb skal udskrives nyvalg til institutleder- og  

 studielederhvervet.
 Rektor skal tage stilling til institutlederens forbliven på posten,  

 hvis 2/3 af instituttets medarbejdere erklærer deres mistillid til  

 institutlederen.
Stk. 3. Dekanen vælges blandt professorer og  

 heltidsansatte lektorer ved hovedområdet.
Valget sker efter regler, der fastsættes i statutten.
Stemmeberettigede til dekanvalg  

 er medarbejdere med hovedstilling på hovedområdet og studerende ved hovedområdet i forholdet 3 til  

 1. De videnskabelige medarbejderes stemmeandel skal mindst udgøre 50  

 pct.
De studerendes stemmer vægter med 25 pct.
Dekanen vælges for  

 en 4-årig periode.
I statutten fastsættes, hvorvidt og hvor mange  

 gange genvalg kan finde sted.
Rektor godkender den valgte dekan.
 Ikke relevant på DTU.
Institutter og institutledelse § 7. Forskning og aktiviteter i tilknytning hertil ved  

 institutionen foregår normalt ved institutter.
Ved hvert institut  

 vælges en institutleder og en institutbestyrelse.
Hvis der er  

 færre end 10 videnskabelige medarbejdere på instituttet, kan valg  

 af en institutbestyrelse undlades.
Forskning og aktiviteter i tilknytning hertil ved institutionen  

 foregår normalt ved institutter.
Ved hvert institut udpeges en  

 institutleder og vælges en institutbestyrelse.
 Stk. 2. Bestyrelsen fastlægger generelle retningslinjer  

 for instituttets virksomhed og udvikling og godkender instituttets budget  

 inden for de rammer, fakultetsrådet har fastlagt.
 Gælder uændret.
 Stk. 3. Institutlederen varetager efter bemyndigelse fra  

 rektor og efter retningslinjer fastlagt af bestyrelsen instituttets daglige  

 ledelse, herunder planlægning og fordeling af arbejdsopgaver.  

 Institutlederen kan pålægge medarbejdere at løse bestemte  

 opgaver med respekt for deres frie valg af videnskabelige metoder.
 Gælder uændret.
Stk. 4. Institutlederen vælges blandt professorer og  

 heltidsansatte lektorer ved instituttet for normalt 3 år med mulighed  

 for genvalg.
Institutlederen vælges af alle videnskabelige medarbejdere  

 og de teknisk-administrative medarbejdere med hovedstilling ved instituttet  

 dog således, at de videnskabelige medarbejderes stemmeandel  

 udgør mindst 50 pct.
Dekanen godkender den valgte institutleder.
Institutlederen udpeges af rektor efter drøftelse med en  

 rekrutteringskomite bestående af 3 VIP og 1 TAP valgt af instituttets  

 ansatte.
Hvis der ikke kan findes en egnet kandidat blandt instituttets  

 ansatte, kan institutlederen ansættes efter opslag.
 En person kan ikke udpeges til institutleder, hvis et flertal af  

 instituttets medarbejdere er imod dette.
 Stk. 5. Institutbestyrelsen, der består af en formand og  

 4 medlemmer, sammensættes på følgende måde:
 1)	Institutlederen er født formand.
 2)	2 medlemmer vælges blandt professorer og heltidsansatte  

 lektorer af instituttets videnskabelige medarbejdere hovedstilling ved  

 instituttet.
 3)	1 medlem vælges af og blandt de teknisk-administrative  

 medarbejdere.
 4)	1 medlem vælges af og blandt de studerende.
 Gælder uændret.
 Stk. 6. På institutter med 30 videnskabelige  

 medarbejdere og derover kan institutbestyrelsen ud over formanden være  

 på 8 medlemmer, der vælges og fordeles efter samme forholdstal  

 som i stk. 5.
 Gælder uændret.
 Rektor kan efter en flertalsindstilling fra de stemmeberettigede på  

 et institut beslutte, at instituttet skal have en bestyrelse med en anden  

 sammensætning end ovenfor beskrevet.
Stk. 7. Ved stemmelighed er formandens stemme  

 udslaggivende Gælder uændret.
 Stk. 8. Hvis mindst 3/4 af institutbestyrelsens medlemmer  

 mener, at institutlederen i væsentligt omfang ikke handler i  

 overensstemmelse med de beslutninger, der er truffet efter stk. 2, kan  

 den indstille til dekanen, at institutlederens hverv bringes til  

 ophør.
 Gælder uændret (dekanens kompetence er henført til  

 rektor, jf. ovenfor).
Studienævn og studieleder § 8. For hver uddannelse eller for flere uddannelser  

 nedsættes et studienævn.
For hver uddannelse eller for flere uddannelser nedsættes et  

 studienævn.
For hvert institut nedsættes et  

 undervisningsudvalg.
 Stk. 2. Hvert studienævn består af et lige stort  

 antal lærere og studerende, i alt højst 10. Hvis der  

 nedsættes studienævn for forskeruddannelsen, regnes  

 ph.d.-stipendiater, der er fuldtidsansat på institutionen, i denne  

 sammenhæng for ph.d.-studerende.
Lærerne vælges for 3 år ad gangen af og blandt de  

 lærere, der underviser inden for det pågældende  

 studienævns område.
Mindst halvdelen af lærerne skal  

 være heltidsansatte videnskabelige medarbejdere.
De studerende  

 vælges for 1 år ad gangen af og blandt de studerende, der  

 studerer inden for det pågældende studienævns  

 område.
 Studienævnet vælger af sin midte blandt de heltidsansatte  

 videnskabelige medarbejdere en formand.
Studienævnet vælger af sin midte blandt de studerende en  

 næstformand.
Næstformanden deltager i tilrettelæggelsen af  

 studienævnets arbejde.
 Hvert studienævn og undervisningsudvalg består af et lige  

 stort antal lærere og studerende, i alt højst 10.
Alle aktive ph.d.-studerende regnes uafhængigt af finansieringsform  

 for ph.d.-studerende.
Ph.d.-uddannelserne berøres ikke yderligere i  

 nærværende dokument.
 Undervisningsudvalg:
Lærerne bortset fra formanden vælges for 3 år ad gangen  

 af og blandt de lærere, der underviser inden for det  

 pågældende undervisningsudvalgs område.
Mindst halvdelen af  

 lærerne skal være heltidsansatte videnskabelige medarbejdere.
De  

 studerende vælges for 1 år ad gangen af og blandt de studerende,  

 der studerer inden for det pågældende undervisningsudvalgs  

 område.
 På institutter, der udbyder væsentlige dele af de kurser, der  

 indgår i diplomuddannelserne, forudsættes det, at der vil  

 være såvel lærere som studerende fra diplomsiden i  

 undervisningsudvalget.
 Institutlederen udpeger blandt instituttets heltidsansatte videnskabelige  

 medarbejdere en formand.
Undervisningsudvalget vælger af sin midte blandt de studerende en  

 næstformand.
Næstformanden deltager i tilrettelæggelsen af  

 undervisningsudvalgets arbejde.
 Diplom- og kandidatstudienævn:
Medlemmerne af undervisningsudvalgene udgør valgforsamlingen for  

 diplom- og kandidatstudienævnene.
Hvert nævn består af 4  

 VIP valgt for 3 år ad gangen og 5 studerende valgt for 1 år ad  

 gangen foruden formanden, som er uddannelsesdekan på det  

 pågældende område.
 Stk. 3. Ved stemmelighed træffer fakultetsrådet  

 afgørelsen.
 Ved stemmelighed i undervisningsudvalg og studienævn er formandens  

 stemme afgørende.
Stk.4. Studienævnet godkender undervisningsplanen, herunder  

 rekvirering af undervisning, og udarbejder forslag til studieordning.
Studienævnet behandler  

 endvidere alle former for evaluering inden for studienævnets  

 område.
Uddannelsesdekanen godkender undervisningsplanen, herunder rekvirering af  

 undervisning, efter behandling i studienævnet.
Hvis uddannelsesdekanen  

 kommer i mindretal under behandlingen i studienævnet, drøftes  

 sagen i et fællesmøde mellem den daglige ledelse og nævnet  

 under rektors forsæde, og rektor afgør om fornødent  

 sagen.
 Studienævnet udarbejder forslag til studieordning.
 Undervisningsudvalget behandler alle former for evaluering inden for  

 udvalgets område.
 Uddannelsesdekaner har det overordnede kvalitetsansvar for  

 uddannelserne.
 Stk. 5. Institutionen skal høre studienævnet  

 om:
 1)	Forslag til uddannelsesbekendtgørelser.
 2)	Forslag til generelle regler for eksamen, karaktergivning og  

 undervisning.
 3)	Forhold, der i øvrigt vedrører undervisningen inden  

 for det pågældende studienævns område.
 Gælder uændret.
 Stk. 6. Studienævnet kan inden for de fastsatte  

 generelle retningslinjer dispensere fra uddannelsesbekendtgørelsens  

 bestemmelser efter regler fastsat heri og fra studieordningens bestemmelser  

 inden for bekendtgørelsens rammer.
Gælder uændret Stk. 7. Formanden for studienævnet er tillige  

 studieleder.
Studielederen forestår efter bemyndigelse fra rektor den  

 praktiske tilrettelæggelse af den pågældende uddannelse og  

 disponerer de tildelte undervisningsressourcer.
Dekanen godkender  

 studielederen.
 Uddannelsesdekanen forestår efter bemyndigelse fra rektor den  

 praktiske tilrettelæggelse af den pågældende uddannelse og  

 disponerer de tildelte undervisningsressourcer.
 Stk. 8. Hvis mindst 2/3 af studienævnets medlemmer  

 bortset fra formanden mener, at studielederen i væsentligt omfang ikke  

 handler i overensstemmelse med de beslutninger, der er truffet efter  

 stk. 4, kan det indstille til dekanen, at studielederens hverv bringes  

 til ophør.
 Hvis mindst 2/3 af studienævnets medlemmer bortset fra formanden  

 mener, at uddannelsesdekanen i væsentligt omfang ikke handler i  

 overensstemmelse med de beslutninger, der er truffet efter stk. 4, kan  

 det indstille til rektor, at uddannelsesdekanens hverv bringes til  

 ophør.
 For uddannelsessegmenter af en passende størrelse og  

 sammenhæng (fagpakke, specialisering, retning, diplomretning) udpeges  

 en uddannelsesleder, der på tværs af de enkelte institutters  

 fagudbud over for uddannelsesdekanen er ansvarlig for, at det  

 pågældende uddannelsessegment (kan) afvikles tilfredsstillende.  

 Uddannelseslederne udpeges af den relevante uddannelsesdekan.  

 Studienævnet har ansvar for, at der kan peges på kvalificerede  

 kandidater.
Kapitel 3 Økonomiske forhold § 9. Staten giver bevillinger til institutionens  

 undervisningsvirksomhed, til institutionens forskningsvirksomhed og til andre  

 opgaver, som er henlagt til institutionen, herunder til administration og  

 bygninger.
 Gælder uændret.
Stk. 2. Institutionen disponerer frit ved anvendelse af  

 bevillinger, tilskud og indtægter under ét.
Det er en betingelse, at institutionen overholder bevillingsforudsætninger og  

 disponeringsregler og varetager de opgaver, der er givet bevilling til efter  

 stk. 1.
 Det er endnu ikke afklaret hvilke disponeringsregler DTU er underlagt  

 fremover.
Stk. 3. Bevillinger til undervisningsvirksomheden  

 fastlægges ud fra takster fastsat på de årlige finanslove  

 og antallet af årsstuderende Gælder uændret.
 Stk. 4. Undervisningsministeren fastsætter regler for  

 opgørelse af antal årsstuderende.
 Gælder uændret.
 Stk. 5. Undervisningsministeren kan ved fuldtidsstudier  

 fastlægge minimums- og maksimumsrammer for den tilgang, der  

 udløser bevillinger til uddannelserne.
 Gælder uændret.
 Stk. 6. En institution kan for ph.d.-studerende, hvis  

 uddannelse finansieres af eksterne midler, og for visse udenlandske  

 studerende opkræve betaling for deltagelse i undervisning og  

 eksamen.
 Gælder uændret.
 Stk. 7. Undervisningsministeren kan fastsætte regler om  

 henlæggelse af ansvaret for bygningsforsyning og bygningsforvaltning  

 til institutionerne og i denne forbindelse fastsætte regler om  

 institutionernes kapitalforvaltning.
 Gælder uændret.
Stk. 8. Institutioner kan modtage tilskud fra anden side end  

 fra bevillingslovene.
Sådanne ikke statslige tilskud kan holdes adskilt  

 fra statslige midler.
Der kan oprettes fonde og legater for sådanne  

 tilskudsmidler.
 Gælder uændret.
 Stk. 9. Undervisningsministeren kan indhente oplysninger fra  

 institutionerne til budgetteringsformål og kan bestemme, at  

 institutionerne skal anvende fælles administrative systemer.
 Gælder uændret.
 § 10. Undervisningsministeren kan ekspropriere eller for  

 så vidt angår ikke statsejede institutioner tillade  

 ekspropriation af fast ejendom til højere uddannelsesinstitutioner.  

 Ekspropriation finder sted efter bestemmelserne i lov om fremgangsmåden  

 ved ekspropriation vedrørende fast ejendom.
 Gælder uændret.
 Stk. 2. Efter regler fastsat af forskningsministeren kan  

 institutioner indgå aftaler af ikke-kommerciel karakter med selvejende  

 institutioner og organisationer, der har tilknytning til institutionerne, og  

 hvis hovedformål er knyttet til institutionens formål.
 Gælder uændret.
Kapitel 4 Forskellige bestemmelser § 11. En institutions afgørelser efter denne lov eller  

 efter regler fastsat i medfør af loven kan for så vidt  

 angår klager over retlige spørgsmål påklages til  

 undervisningsministeren, jf. dog stk. 2.
 Gælder uændret.
 Stk. 2. Undervisningsministeren fastsætter nærmere  

 regler om adgangen til at klage og kan herunder bestemme, at  

 afgørelser, med undtagelse af klager over retlige  

 spørgsmål ved afgørelser om en studerendes retsstilling,  

 ikke skal kunne indbringes for ministeren.
 Gælder uændret.
 Stk. 3. Undervisningsministeren kan bestemme, at  

 afgørelser kan indbringes for en særlig klageinstans, og om  

 klageinstansen i så fald har den endelige administrative  

 afgørelse af sagen.
 Gælder uændret.
 § 12. Undervisningsministeren kan godkende undtagelser fra  

 lovens bestemmelser efter forslag fra institutionen.
 Jf. denne oversigt.
 Stk. 2. Undervisningsministeren kan fastsætte  

 særlige regler for institutioner eller dele heraf, der varetager  

 særlige opgaver, eller hvor særlige forhold tilsiger det.
 Gælder uændret.
Stk. 3. Forskningsministeren kan i forbindelse med et  

 samarbejde mellem institutioner omfattet af loven eller mellem institutioner  

 omfattet af loven og andre forskningsinstitutioner godkende undtagelser fra  

 lovens bestemmelser og fastsætte særlige regler herfor efter  

 indstilling fra de berørte institutioner.
For  

 sektorforskningsinstitutioners vedkommende sker godkendelsen efter  

 forhandling med vedkommende minister.
Tilsvarende gælder for  

 godkendelse af sammenlægning af institutioner omfattet af loven eller  

 sammenlægning af institutioner omfattet af loven og andre  

 forskningsinstitutioner Gælder uændret.
 Stk. 4. Ophævet.
Kapitel 5 Overgangs- og ikrafttrædelsesbestemmelser (Bestemmelserne citeres ikke her ) DTU s undtagelser søges aftalt, så de kan træde i kraft  

 pr. 1.1.2001.
Med venlig hilsen Hans Peter Jensen Niels Grolin Den 9. oktober 2000.
Bilag 3 Vedrørende dispensationsansøgning Danmarks Tekniske Universitet har i brev af 9. oktober 2000 til  

 Forskningsministeriet oplyst, at konsistorium på sit møde den 4.  

 oktober 2000 har besluttet, at DTU i forbindelse med den planlagte overgang  

 til selveje skal søge ministeriet om dispensation i henhold til  

 universitetslovens bestemmelser.
Som bilag var vedlagt  

 dispensationsansøgningen i henhold til universitetslovens § 12,  

 stk. 1.
 Forskningsministeriet skal indledningsvis kvittere for modtagelsen og vil  

 i det følgende fremsætte sine bemærkninger til  

 ansøgningen.
For en god ordens skyld skal det understreges, at den konkrete  

 dispensation fra universitetsloven først kan gives på det  

 tidspunkt, hvor der foreligger et udkast til vedtægter, som kan  

 godkendes af forskningsministeren.
Det er således en  

 forudsætning, at Folketinget vedtager den nødvendige lovgivning  

 for DTU's overgang til selveje.
Efter at have gennemgået ansøgningen er det ministeriets  

 opfattelse, at de anførte principper opfylder de betingelser, der  

 må stilles til organisation og ledelse i et fremtidigt selvejende DTU.  

 Ministeriet har i den forbindelse lagt vægt på, at  

 ansøgningen tager hensyn til, at øverste myndighed på DTU  

 bliver en bestyrelse, som ansætter DTU's rektor.
Ministeriet har  

 tillige drøftet ansøgningen med kontorchef Niels Grolin, DTU,  

 og Mogens Bundgaard Nielsen.
Ministeriet har dog en række bemærkninger til den konkrete  

 udformning, som er anført nedenfor.
Flere af bemærkningerne  

 relaterer sig til det forhold, at ministeriet finder, at der er behov for en  

 præcisering af forholdet mellem bestyrelse, konsistorium og  

 rektor:
· · · · · · · · · · · · · Endvidere skal Forskningsministeriet bemærke, at ministeriet finder  

 reglerne vedrørende beslutningskompetencerne i forbindelse med  

 studienævn m.v. noget uklare, men at ministeriet ikke har yderligere  

 bemærkninger.
 Endelig skal ministeriet som generel bemærkning anføre, at  

 »statutten« for et selvejende DTU bør omtales som »vedtægten«,  

 idet dette er den sædvanlige betegnelse ved selvejende  

 institutioner.
