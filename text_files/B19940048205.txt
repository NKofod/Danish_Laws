 I medfør af § 10 i lov om folkeskolen, jf. lovbekendtgørelse nr. 311 af  

 25. april 1994, fastsættes:
§ 1.  Dansk Undervisningen i dansk har følgende formål og centrale kundskabs- og  

 færdighedsområder:
Formål Formålet med undervisningen i dansk er at fremme elevernes oplevelse af  

 sproget som en kilde til udvikling af personlig og kulturel identitet, der  

 bygger på æstetisk, etisk og historisk forståelse.
Undervisningen skal fremme elevernes lyst til at bruge sproget personligt  

 og alsidigt i samspil med andre.
Eleverne skal styrke deres bevidsthed om  

 sproget og udvikle en åben og analytisk indstilling til deres egen tids og  

 andre perioders udtryksformer.
De skal opnå udtryks- og læseglæde og øge  

 deres indlevelse og indsigt i litteratur og anden fiktion.
 Undervisningen skal give eleverne adgang til det nordiske sprog- og  

 kulturfællesskab.
Centrale kundskabs- og færdighedsområder Alle de grundlæggende færdigheder og kundskaber i faget dansk angår  

 elevernes personlige, sociale og kulturelle liv.
Færdighederne og  

 kundskaberne udgør derfor en helhed og skal så vidt muligt udvikles som en  

 helhed igennem hele skoleforløbet, såvel i den faglige som i den tværfaglige  

 undervisning.
Fagets kerne Danskundervisningens grundlæggende færdigheder er at se, lytte, tale,  

 skrive og læse.
 Dansk sprog og litteratur er kernen i arbejdet med at udvikle elevernes  

 færdigheder i at forstå, udtrykke sig ved hjælp af, eksperimentere med og  

 argumentere om sprog, tekster og andre udtryksformer.
 Undervisningen omfatter kundskaber om samspillet mellem udtryk og indhold  

 og mellem sprog og litteratur og om kommunikation.
Sproget Elevernes færdighed i at bruge sproget bevidst og varieret både mundtligt  

 og skriftligt udvikles, og der arbejdes med at øge elevernes ordforråd og  

 begrebsverden.
 Eleverne udvikler deres færdighed i at give sprogligt udtryk for fantasi,  

 følelser, tanker, erfaringer og viden i en form, der passer til situationen.
 Arbejdet med sproget omfatter kundskaber om sprog og sprogbrug, herunder  

 bevidsthed og viden om sprogformer, om sproglig stil og korrekthed og om  

 sprogets virkemidler, funktioner og opbygning.
At lytte og tale Der arbejdes med elevernes færdigheder i at anvende talesprogets  

 udtryksmidler og lytte aktivt både i samtale, ved fortælling og ved længere  

 mundtlig fremstilling.
At skrive Eleverne udvikler deres færdighed i at udtrykke sig skriftligt med sans  

 for skriftsprogets og forskellige teksttypers særlige former og muligheder.
 Der arbejdes med stavning og tegnsætning.
Der arbejdes endvidere med elevernes færdighed i håndskrivning og brug af  

 elektronisk tekstbehandling.
Desuden arbejdes der med layout.
At læse Elevernes færdighed i at læse sikkert og hurtigt med forståelse,  

 indlevelse og indsigt i forskellige teksters og teksttypers egenart og  

 virkemidler udvikles.
 Der arbejdes med skønlitterær og faglig læsning og med forskellige  

 læsemåder afhængigt af formålet med læsningen.
Litteratur Gennem arbejde med ældre og nyere litteratur skal eleverne tilegne sig  

 kundskaber om dansk litterær og kulturel tradition og udvikling.
 Arbejdet med dansk og udenlandsk litteratur omfatter såvel umiddelbar  

 oplevelse som færdigheder i fortolkning, vurdering og perspektivering på  

 baggrund af analytisk fordybelse.
 Der arbejdes med litterære genrer, fortælleteknik og virkemidler og med  

 teksters etiske og æstetiske dimension.
Andre udtryksformer Undervisningen omfatter kundskaber om trykte og elektroniske medier,  

 billedkunst, film og drama.
 Der arbejdes med mediernes sprog og æstetik.
 Eleverne udvikler færdigheder i at iagttage og anvende forskellige  

 udtryksformer.
Norsk og svensk Undervisningen skal give eleverne mulighed for at udvikle færdighed i at  

 lytte til og læse norsk og svensk med forståelse.
§ 2.  Engelsk Undervisningen i engelsk har følgende formål og centrale kundskabs- og  

 færdighedsområder:
Formål Formålet med undervisningen i engelsk er, at eleverne tilegner sig  

 kundskaber og færdigheder, således at de kan forstå talt og skrevet engelsk  

 og kan udtrykke sig mundtligt og skriftligt.
Undervisningen skal samtidig  

 udvikle elevernes bevidsthed om engelsk sprog og sprogbrug samt om  

 sprogtilegnelse.
Undervisningen skal skabe rammer for oplevelse, indsigt og samarbejde samt  

 styrke elevernes aktive medvirken.
Herved skal undervisningen bidrage til, at  

 eleverne bevarer lysten til at beskæftige sig med sprog og kultur til fremme  

 af deres videre udvikling.
 Undervisningen skal give eleverne indsigt i kultur- og samfundsforhold i  

 engelsktalende lande og derved styrke deres internationale forståelse og  

 forståelse af egen kultur.
Centrale kundskabs- og færdighedsområder Sprog er et socialt fænomen, situationsafhængigt og med et indhold.  

 Engelskundervisningen rummer derfor såvel en sproglig som en kulturel side,  

 og faget har således både et færdighedsaspekt, et orienteringsaspekt og et  

 holdningsdannende aspekt.
 Undervisningen skal give eleverne mulighed for at kunne bruge engelsk som  

 et internationalt kommunikationsmiddel og for at forstå, at sproget er et  

 redskab, som både kan give dem del i værdifulde kundskaber og oplevelser samt  

 muligheder for at udveksle tanker, holdninger, følelser osv.
At lære og at bruge engelsk er sammensatte processer, hvor de enkelte  

 kundskabs- og færdighedsområder er indbyrdes afhængige.
Derfor bør de  

 integreres i de enkelte undervisningsforløb og herved støtte hinanden.
 Undervisningen tilrettelægges varieret og alsidigt, således at eleverne, i  

 fællesskab og hver for sig, får muligheder for at nå så langt som muligt  

 inden for de enkelte kundskabs- og færdighedsområder.
 De centrale kundskabs- og færdighedsområder er angivelser af  

 undervisningens indhold, og de skal anvendes som pejlemærker både ved  

 planlægningen og ved evalueringen af undervisningsforløb.
Kommunikative færdigheder Eleverne skal bruge engelsk til mange forskellige formål.
De skal derfor  

 arbejde med:
- at forstå talt engelsk af forskellige typer og reagere på det på en  

 måde, der passer til situationen - at udtrykke sig hensigtsmæssigt både i samtaler og i andre  

 sammenhængende mundtlige fremstillinger - at forstå og bearbejde forskellige typer af billedtekster, blandt andet  

 tv- og videoprogrammer - at læse tekster, som giver information og oplevelser - at udtrykke sig hensigtsmæssigt i sammenhængende skriftlige  

 fremstillinger.
Sprog og sprogbrug Sprogets brug bestemmes af en række forhold som hensigt, situation,  

 afsender og modtager.
Eleverne skal derfor arbejde med:
- sprogets forskellige virkemidler, herunder den betydning, det har at  

 udtrykke sig præcist og varieret - det engelske sprogs funktion og opbygning, herunder regler om udtale og  

 grammatik - ordforrådets afgørende rolle ved brugen af sproget - forskelle og ligheder både mellem engelsk og dansk og mellem engelsk og  

 andre fremmedsprog.
Sprogtilegnelse Eleverne skal udvikle deres forståelse af, hvordan de bedst tilegner sig  

 engelsk.
De skal derfor arbejde med:
- strategier, der understøtter forståelsen af sproget og fremmer  

 sprogproduktionen - varierede arbejds- og samarbejdsformer - såvel færdighedsmæssige som praktiske, musiske og kreative sider af  

 faget - forskellige medier, herunder elektroniske, blandt andet til  

 tekstbehandling, informationssøgning og kommunikation - grammatikker, ordbøger og andre opslagsværker - engelsk i tværfaglige sammenhænge, fx i tema- og projektarbejde.
Kultur- og samfundsforhold Eleverne skal gennem undervisningen få indsigt i kultur- og  

 samfundsforhold.
De skal derfor arbejde med:
- levevilkår, dagligliv, værdier og normer for mennesker i engelsktalende  

 lande - at orientere sig om omverdenen gennem brug af engelsk og derved mere  

 generelt udvikle deres forståelse af andre kulturer - forskellige skrevne og talte tekster samt andre kunstformer, der kan  

 give eleverne oplevelser af de engelsksprogede kulturer - forskelle og ligheder mellem de fremmede kulturer og egen kultur.
§ 3.  Kristendomskundskab Undervisningen i kristendomskundskab har følgende formål og centrale  

 kundskabs- og færdighedsområder:
Formål Formålet med undervisningen i kristendomskundskab er, at eleverne erkender  

 og forstår, at den religiøse dimension har betydning for livsopfattelsen hos  

 det enkelte menneske og for dets forhold til andre.
 Undervisningen tager sit udgangspunkt i kristendommen, som denne  

 fremtræder i historisk og nutidig sammenhæng.
Eleverne skal opnå kendskab til bibelske fortællinger og forståelse af  

 kristendommens betydning for værdigrundlaget i vor kulturkreds.
Derudover  

 indgår ikke-kristne religioner og livsanskuelser med henblik på, at eleverne  

 får forståelse af andre livsformer og holdninger.
 Gennem mødet med de forskellige former for livsspørgsmål og svar, som  

 findes i kristendommen samt i andre religioner og livsopfattelser, skal  

 undervisningen give eleverne et grundlag for personlig og ansvarlig  

 stillingtagen og handling over for medmennesket og naturen.
Centrale kundskabs- og færdighedsområder Elevernes erfaringer og oplevelser uddybes i mødet med det faglige stof.
Livsfilosofi og etik Almenmenneskelige spørgsmål, der stilles og drøftes såvel inden for  

 kristendommen som i andre religioner og livsopfattelser, såsom - etiske principper og problemstillinger; moralsk praksis - menneskets opfattelse af verden og dets ansvar for naturen.
Bibelske fortællinger Centrale fortællinger fra Gammel og Ny Testamente, således at  

 fortællingernes sigte, sammenhæng og perspektiv kommer frem.
Kristendommen i historisk og nutidig sammenhæng Udvalgte perioder af kristendommens historie, herunder Reformationen.  

 Større kristne kirkesamfund i vor tid.
Træk af kristendommens historie i Danmark.
Kirke og stat.
 Folkekirkens evangelisk-lutherske kristendom, herunder brugen af salmer  

 som udtryksform.
Ikke-kristne religioner og livsopfattelser Nogle verdensreligioner, der har betydning i nutiden, herunder deres  

 fremtrædelsesform og samspillet mellem religion og samfund.
 Eksempler på religiøse bevægelser og andre livsopfattelser, som direkte  

 eller indirekte præger menneskers livssyn idag.
Kunst og symboler Elementære religiøse begreber og symboler samt kendskab til myter og  

 religiøst sprog.
 Forskellige kunstneriske udtryksformer som kirkebyggeri, musik og  

 billedkunst.
 Undervisningen skal udvikle elevernes færdighed i at kunne:
- samtale om, hvad det er at være til - lytte til fortællinger og stille spørgsmål til disse - bearbejde udsagn fra religioner i deres historiske sammenhæng - forstå og respektere forskellige livsopfattelser - se forskellen mellem forskellige religioner.
§ 4.  Historie Undervisningen i historie har følgende formål og centrale kundskabs- og  

 færdighedsområder:
Formål Formålet med undervisningen i historie er at styrke elevernes  

 historiebevidsthed og identitet og øge deres lyst til og motivation for aktiv  

 deltagelse i et demokratisk samfund.
Det sker ved at fremme deres indsigt i,  

 at mennesker er historieskabte såvel som historieskabende.
 Ved at arbejde med samspillet mellem fortid, nutid og fremtid skal  

 eleverne udvikle deres indsigt i menneskers liv og livsvilkår gennem tiderne.  

 Herved skal de videreudvikle deres forståelse af og holdning til egen kultur,  

 andre kulturer og menneskers samspil med naturen.
Undervisningen skal give eleverne mulighed for overblik og fordybelse i  

 vedkommende historiske kundskabsområder og fremme deres indsigt i kontinuitet  

 og forandring.
Undervisningen skal bygge på og stimulere elevernes evne til  

 indlevelse, analyse og vurdering og fremme deres lyst til at videregive og  

 skabe historiske fortællinger på baggrund af tilegnet viden.
Centrale kundskabs- og færdighedsområder Arbejdet med historiefagets centrale kundskabs- og færdighedsområder skal  

 udvide elevernes horisont i tid og rum og stimulere dem forstands- og  

 følelsesmæssigt.
Faget tolker menneskers tanker og handlinger i et historisk  

 perspektiv, og det beskriver og forklarer samfundsforhold og  

 samfundsforandringer.
Indholdet organiseres i emner/temaer og problemstillinger.
De udvælges på  

 en sådan måde, at arbejdet bliver vedkommende og perspektiverende for  

 eleverne.
For at udvikle elevernes historiebevidsthed skal indholdet knyttes  

 til elevernes virkelighedsopfattelse og livsforståelse i nutiden.
Emner/temaer og problemstillinger udvælges, så eleverne i løbet af det  

 samlede undervisningsforløb på 3.-8. klassetrin får mulighed for at  

 beskæftige sig med historiske begivenheder og samfundsforhold fra alle  

 tidsepoker.
Dansk historie skal stå centralt i historieundervisningen.  

 Eleverne skal endvidere lære at se Danmarks historie i sammenhæng med resten  

 af Nordens, Europas og Verdens historie.
De skal tillige lære at anskue dansk  

 historie ud fra andre kulturers synsvinkel.
Verdenshistorie og europæisk  

 historie kan også behandles selvstændigt.
Der skal være en geografisk og  

 kronologisk spredning af de valgte emner/temaer og problemstillinger, og de  

 skal altid sættes ind i en bredere historisk sammenhæng.
Med varieret vægtning tages samspillet mellem individ, samfund og natur op  

 til behandling.
Eleverne skal herved erhverve indsigt i, hvorledes mennesker  

 lever og virker under forskelligartede kultur- og naturforhold.
Følgende  

 aspekter og deres indbyrdes sammenhænge skal inddrages i dette arbejde:
- sociale forhold, herunder familieforhold, gruppedannelser og andre  

 tilhørsforhold - kvinders og mænds forskellige vilkår - politiske forhold, bevægelser og organisationer, konflikter og  

 internationalt samarbejde - folkeslag, religioner og nationer - magt, ret, interesser og menneskerettigheder - økonomiske forhold, produktion, forbrug og forholdet til naturgrundlaget - personligheder, som tillægges historisk betydning (sagnfigurer,  

 foregangskvinder og -mænd) - kultur, identitet og livstolkning, herunder eksistentielle og moralske  

 spørgsmål - kulturmøder og kulturudveksling.
 Undervisningen skal udvikle elevernes færdighed i at kunne:
- beskrive, analysere og vurdere væsentlige historiske problemområder - søge og kritisk udnytte forskellige informationskilder - anvende historie- og samfundsfaglige begreber i behandlingen af emner og  

 temaer - formulere vedkommende historiske spørgsmål og forfølge dem - diskutere og tage stilling til forskellige tilgange til historiske  

 problemstillinger - eksperimentere med og konstruere historiske redskaber og situationer - lytte til, videregive og skabe historiske fortællinger på baggrund af  

 indsigt og indlevelse i historiske begivenheder og forløb - diskutere og reflektere over egne og andres holdninger og værdivalg.
§ 5.  Samfundsfag Undervisningen i samfundsfag har følgende formål og centrale kundskabs- og  

 færdighedsområder:
Formål Formålet med undervisningen i samfundsfag er, at eleverne udvikler lyst og  

 evne til at forstå hverdagslivet i et samfundsmæssigt perspektiv og til aktiv  

 medleven i et demokratisk samfund.
 Undervisningen skal medvirke til, at eleverne udvikler historie- og  

 samfundsbevidsthed, kritisk sans og færdighed i at iagttage, analysere og  

 vurdere nationale og internationale samfundsforhold og konflikter.
Undervisningen skal bidrage til, at eleverne på baggrund af et personligt  

 tilegnet værdigrundlag deltager aktivt i samfundsudviklingen.
Den enkelte  

 elev skal udvikle ansvarlighed for løsningen af fælles opgaver og erhverve  

 viden om samfundet og dets historiske forudsætninger.
Centrale kundskabs- og færdighedsområder Samfundsfag handler om relationer mellem mennesker, både som  

 enkeltpersoner og i fællesskaber, og deres forhold til stat, samfund og  

 naturen, set i et historisk perspektiv.
 Der arbejdes med:
- begrebet demokrati og demokratiske processer i samfundet, herunder det  

 danske politiske system, dets opbygning, aktører og funktionsmåder.
Der  

 lægges vægt på, hvorledes partier og organisationer søger at varetage deres  

 interesser i den politiske beslutningsproces.
Ideer og værdier, der ligger  

 til grund herfor, inddrages - det internationale samfund, internationaliseringen og Danmarks og  

 Nordens rolle i europæisk og global sammenhæng.
Der fokuseres på baggrunden  

 for samspil og konflikter mellem stater, internationale organisationer,  

 multinationale selskaber og etniske grupper, herunder relationer mellem den  

 rige og fattige del af verden - dansk økonomi og dens placering i det internationale samfund.
Dansk  

 erhvervs- og produktionsstruktur ses i sammenhæng med landets naturlige  

 ressourcer, den teknologiske udvikling og den førte politik - velfærdssamfundet i lyset af forskellige politiske ideer og den førte  

 fordelingspolitik - sociale relationer og grupperinger, individ og samfund.
Til belysning  

 heraf kan bruges begreber som identitet, roller, interaktion, gruppepres og  

 normer.
Befolkningens levevilkår og livsformer inddrages.
Desuden indgår  

 massekommunikation og medier - kultur og kulturmøder, herunder problemstillinger i tilknytning til  

 etniske grupper, racisme og menneskerettigheder - grundlæggende sammenhænge mellem økonomiske interesser og  

 naturgrundlaget.
Udnyttelsen af ressourcer, forbruget af energi og  

 forureningen af naturen diskuteres som en global miljøproblematik.  

 Forskellige natursyn, handlemuligheder og -initiativer diskuteres.
Undervisningen fokuserer på problemstillinger, der angår såvel elevernes  

 hverdag som samfundsmæssige forhold og konflikter.
Der lægges således op til  

 en problemorienteret undervisning.
 Begreber fra blandt andet politik, international politik, økonomi,  

 sociologi, antropologi og økologi anvendes funktionelt til belysning af de  

 valgte problemstillinger.
Undervisningens indhold sammensættes alsidigt med baggrund i de centrale  

 kundskabsområder.
Herigennem opøves eleverne i at kunne:
- analysere, fortolke og vurdere væsentlige samfundsproblemer og deres  

 historiske forudsætninger - formulere faglige spørgsmål og problemstillinger - anvende samfundsfaglige begreber og metoder i behandlingen af de valgte  

 problemstillinger - iagttage, diskutere og vurdere tolkninger og problemstillinger både  

 skriftligt og mundtligt - søge, fortolke og forholde sig kritisk til forskellige kundskabskilder.
 Yderligere skal eleverne gennem arbejdet opøves i at kunne:
- inddrage informationsteknologi i relevante sammenhænge - inddrage relevant viden fra andre fag i en samfundsfaglig sammenhæng.
§ 6.  Idræt Undervisningen i idræt har følgende formål og centrale kundskabs- og  

 færdighedsområder:
Formål Formålet med undervisningen i idræt er, at eleverne gennem alsidige  

 idrætslige oplevelser, erfaringer og refleksioner opnår færdigheder og  

 tilegner sig kundskaber, der giver mulighed for kropslig og almen udvikling.
 Eleverne skal have mulighed for at opleve glæde ved og lyst til at udøve  

 idræt og udvikle forudsætninger for at forstå betydningen af livslang fysisk  

 udfoldelse i samspil med natur, kultur og det samfund, de er en del af.
Eleverne skal opnå indsigt i og få erfaringer med vilkår for sundhed og  

 kropskultur.
Undervisningen skal give eleverne forudsætninger for at tage  

 ansvar for sig selv og indgå i et forpligtende fællesskab.
Centrale kundskabs- og færdighedsområder Idrætsundervisningen bygger på en mangfoldighed af bevægelsesaktiviteter,  

 der skal ses under perspektiver som det legende, det konkurrenceprægede, det  

 udtryksmæssige og det eksperimenterende.
I undervisningen indgår fysiske,  

 psykiske, sociale og kulturelle aspekter.
 Ved kobling mellem teori og praksis kan eleverne opnå forståelse for  

 sammenhænge mellem oplevelses-, færdigheds- og kundskabsaspekter og bygge bro  

 mellem det sansede og det erkendte.
 Det er af særlig betydning, at eleverne møder både kvindelige og mandlige  

 lærere, og at de deltager i såvel kønsintegreret som kønsadskilt  

 undervisning.
Alsidige bevægelsesformer Undervisningen skal omfatte alsidige bevægelsesformer og kundskaber om  

 krop og idræt.
Eleverne skal arbejde med grundlæggende kropslige færdigheder  

 og lære forskellige handlemåder i udøvelsen af idræt.
De skal fordybe sig og  

 have mulighed for at skabe, afprøve, øve, træne, samarbejde og konkurrere.
Personlige erfaringer I undervisningen indgår elevernes egne reaktioner og måder at forholde sig  

 til omverdenen på.
De skal gøre erfaringer med, at kroppen reagerer  

 forskelligt i forskellige situationer og arbejde med de reaktioner og  

 følelser, der opstår i samspil og modspil med andre.
Undervisningen omfatter  

 såvel det kropslige ind- og udtryk som kommunikation om krop og  

 kropsoplevelse i relation til den enkelte elevs udvikling og læring.
Fysiske og biologiske forhold I undervisningen skal eleverne gøre erfaringer med og lære om fysiske og  

 biologiske forhold, herunder blandt andet træningsformer og gode  

 motionsvaner.
Etiske og æstetiske værdier Etiske og æstetiske værdier indgår i undervisningen, ligesom der skal  

 lægges vægt på musiske aspekter.
Eleverne skal gøre erfaringer med  

 sammenhænge mellem krop, natur og samfund som grundlag for erkendelse og lære  

 om samspillet mellem sundhed, levevilkår og livsstil.
Kropskultur Undervisningen tager udgangspunkt i dansk idrætstradition, og eleverne  

 skal have mulighed for at tilegne sig erfaringer med kropskulturens  

 mangfoldighed.
Andre landes kropskultur inddrages, for at eleverne kan drage  

 sammenligninger.
§ 7.  Musik Undervisningen i musik har følgende formål og centrale kundskabs- og  

 færdighedsområder:
Formål Formålet med undervisningen i musik er, at eleverne udvikler deres evne  

 til at opleve musik og til at udtrykke sig i og om musik.
Undervisningen skal  

 bibringe dem forudsætninger for livslang og aktiv deltagelse i musiklivet og  

 for selvstændigt at kunne forholde sig til samfundets mangeartede  

 musiktilbud.
 Gennem aktiv og skabende beskæftigelse med musik skal undervisningen  

 medvirke til elevernes følelsesmæssige og intellektuelle udvikling, udvikling  

 af koncentration og motorik samt øge deres forståelse af sig selv som en del  

 af et fællesskab.
 Undervisningen skal fremme elevernes forståelse af dansk og udenlandsk  

 musiktradition som en del af kulturlivet, dels således som den indgår i det  

 aktuelle samfundsliv, dels i dens historiske perspektiv.
Centrale kundskabs- og færdighedsområder Musikundervisningen tager sit udgangspunkt i elevernes arbejde med at  

 gengive musik, med at komponere og med at improvisere.
 Samtidig skal eleverne nå til en forståelse af, hvorledes teknologien kan  

 udvide og udvikle de musikalske handlemuligheder.
 Der arbejdes med fire hovedområder, sang, instrumentalspil, bevægelse og  

 musiklære, som i videst muligt omfang integreres i de enkelte  

 undervisningsaktiviteter.
Sang I undervisningen indgår et bredt repertoire af danske og udenlandske sange  

 af såvel ældre som nyere dato, og der arbejdes med en- og flerstemmige  

 satser.
 Der arbejdes med stemmen, så den teknisk og udtryksmæssigt udvikles med  

 hensyn til smidighed, artikulation og klang.
Instrumentalspil I undervisningen inddrages relevante instrumenter.
Eleverne skal have  

 kendskab til forskellige instrumentgruppers klanglige og tekniske muligheder  

 og forskelligheder.
Centralt i arbejdet står udviklingen af puls- og rytmefornemmelse,  

 blæseteknik, melodispil, intonation, modstemmer og improvisation gennem brug  

 af stavspil og enkle rytme- og blæseinstrumenter.
Elevernes forståelse og  

 fornemmelse af rytme udvikles gennem brugen af slagtøj.
Harmonisk opbygning  

 samt skala- og akkordopbygning kan ske ved hjælp af akustiske og elektriske  

 strenge- og tangentinstrumenter.
 I undervisningen arbejdes der med udviklingen af grov- og finmotorik  

 gennem spil på instrumenter.
Bevægelse Med henblik på at udvikle elevernes erkendelse af musikalsk puls, form og  

 udtryk arbejdes der med gamle og nye sanglege, traditionelle danske og  

 udenlandske danse samt fri bevægelse og dramatisering.
Musiklære Gennem arbejdet med musiklære skal eleverne gøre erfaringer med musikkens  

 opbygning, ligesom de skal have skærpet deres evne til at lytte koncentreret,  

 aktivt og kritisk.
De skal have mulighed for at opleve musikken både gennem  

 de elektroniske medier og ved koncerter.
Det er væsentligt, at eleverne bevidstgøres om lydenes styrke, længde,  

 tonehøjde, klangfarve og konsonans/dissonans samt musikkens rytme, takt og  

 puls/ikke-puls.
Endvidere skal eleverne have indsigt i akkorder og  

 akkordforbindelser.
 I undervisningen inddrages brugen af et nodebillede, hvor det er  

 hensigtsmæssigt.
§ 8.  Billedkunst Undervisningen i billedkunst har følgende formål og centrale kundskabs- og  

 færdighedsområder:
Formål Formålet med undervisningen i billedkunst er, at eleverne ved at skabe,  

 opleve og analysere billeder bliver i stand til at se og sanse på en rig og  

 nuanceret måde og at bruge og forstå billedsprog som et personligt  

 meddelelses- og udtryksmiddel.
 Eleverne skal i arbejdet med plane, rumlige og elektroniske billeder  

 tilegne sig viden og indsigt og få lyst til og grundlag for at udtrykke sig i  

 og med billeder.
 Som led i deres æstetiske udvikling og som medskabere af kultur udvikler  

 eleverne fortrolighed med kunstens og massekulturens billedformer, og de  

 forstår betydningen heraf i egen og i fremmede kulturer.
Centrale kundskabs- og færdighedsområder Undervisningen i billedkunst handler om, at eleverne tilegner sig  

 billedmæssig kompetence i en kultur, hvor billedet har fået større betydning.  

 Fagets billedbegreb er dynamisk og omfatter alle typer to- og tredimensionale  

 billeder, elektroniske medier samt aspekter af design og arkitektur.  

 Billedkunst, folkekunst og billedkommunikation er de kulturområder, faget  

 beskæftiger sig med.
Det centrale i faget billedkunst er at udtrykke og meddele sig i  

 forskellige billedformer.
I arbejdet erhverver man viden om billedsprogets  

 funktioner og formelle aspekter samt om, hvorledes forestillinger, følelser,  

 holdninger og tanker kommer til udtryk i billeder.
I nær sammenhæng med denne virksomhed inddrages samfundets billeder til  

 oplevelse, analyse og vurdering.
Etiske aspekter belyses.
 Gennem arbejdet med faget erhverves kundskaber og færdigheder inden for  

 følgende områder, der i praksis indgår i et tæt samspil:
Billedets indhold Væsentlige og vigtige emner for børn og unge.
Fællesmenneskelige emner  

 hentet fra barnet selv og familien, naturen og økologien, samfundet og  

 billedkulturen.
Skildringsformer Kvalitativt forskellige måder at se, sanse og opleve på.
 Iagttagelse, fantasi- og forestillingsskildring samt skildring af form og  

 struktur.
Billedets værktøjer og teknikker Klassiske og nye materialer, redskaber og teknikker og deres betydning for  

 milepæle i menneskets erkendelsesudvikling.
Billedets formsprog Kreative billedskabende processer, hvori der gøres erfaring med billedets  

 formproblemer, linie, form, farve, rum og komposition indenfor kunstens  

 hovedområder: tegning, maleri, grafik, skulptur, design, arkitektur og  

 medier.
Billedanalyse Kategorisering, analyse og vurdering af egne billeder samt af billeder fra  

 dansk kultur og fremmede kulturer.
Billedet og informationsteknologien Informationsteknologiens begreber, metoder og arbejdsformer, som de kommer  

 til udtryk i computergrafik, layout, tekstbehandling og databaser.
Visuel kommunikation Forskellige formidlings- og præsentationsudtryk i form af egne og andres  

 arbejder samt forskellige måder at meddele sig på, fx gennem udstillings-,  

 udsmyknings-, teater- og medievirksomhed.
§ 9.  Håndarbejde Undervisningen i håndarbejde har følgende formål og centrale kundskabs- og  

 færdighedsområder:
Formål Formålet med undervisningen i håndarbejde er, at eleverne ved skabende  

 håndværksmæssigt arbejde opnår livsnære erfaringer og bliver i stand til at  

 overskue samspillet mellem forestilling, planlægning og udførelse og udvikler  

 færdighed i at formgive og fremstille ting, der har æstetisk og funktionel  

 værdi.
Gennem udfordringerne i den tekstile designproces får eleverne mulighed  

 for at opleve arbejdsglæde, fællesskab og følelsesmæssigt engagement.
Derved  

 udvikler eleverne tillid til egen formåen og erkender værdien af  

 æstetisk-praktisk arbejde.
 Eleverne skal blive fortrolige med tekstil kultur og udtryksform, så de  

 bliver i stand til at vurdere, udvikle og formidle den materielle kultur, de  

 selv og andre skaber og bruger.
Centrale kundskabs- og færdighedsområder Faget er karakteriseret ved, at det skabende håndværksmæssige arbejde  

 indgår i et tæt samspil med kulturelle og samfundsmæssige forhold.
 Der arbejdes med beklædning og brugstekstiler, billeder og skulpturer, rum  

 og scenografi, hvor udtryksformerne er af såvel æstetisk som funktionel art.
Arbejdet foregår i hele processer: Fantasi, ide og behov danner  

 udgangspunkt for eksperimenter, analyser, overvejelser og fører til  

 udformning af et konkret produkt.
Arbejdsmetoder og -teknikker, redskaber og  

 materialer er af væsentlig betydning for kvaliteten af arbejdet.
I processen  

 skal produktet til stadighed vurderes og forbedres i forhold til de  

 sammenhænge, det kommer til at fungere i, og dermed danne grundlag for det  

 videre arbejde.
 Kundskaber og færdigheder erhverves inden for følgende områder, der i  

 praksis indgår i et tæt samspil, med forskellig vægtning afhængig af det  

 valgte emne:
Den håndværksmæssige virksomhed Arbejdsmetoder og teknikker, der anvendes ved fremstilling af tekstile  

 produkter.
 Anvendelse og vurdering af materialer og redskaber, maskiner og andre  

 teknologiske hjælpemidler, der bruges i tekstile arbejdsprocesser.
 Tekstile materialers oprindelse, egenskaber og fremstilling.
 Ergonomiske og arbejdsmiljømæssige forhold.
Den skabende virksomhed Mangeartede sansepåvirkninger og oplevelser som grundlag for brug og  

 vurdering af forskellige æstetiske udtryksformer.
 Tekstil design, herunder komposition, farve, form, funktion og materialer  

 og samspillet herimellem.
Det samfundsmæssige og kulturelle indhold Æstetik og funktion og deres indbyrdes forhold.
 Naturgivne og kulturelle forudsætninger for menneskets udformning og  

 anvendelse af tekstiler.
 Forbrug i videste betydning samt de mekanismer, der styrer forbruget og  

 påvirker mode og design.
 Tekstiler som kommunikationsmiddel.
 Forskellige kulturmønstre, deres samspil og gensidige påvirkning.
§ 10.  Sløjd Undervisningen i sløjd har følgende formål og centrale kundskabs- og  

 færdighedsområder:
Formål Formålet med undervisningen i sløjd er, at eleverne tilegner sig  

 kundskaber og færdigheder, der knytter sig til skabende og håndværksmæssig  

 fremstilling.
De skal udvikle færdigheder i at formgive og fremstille ting,  

 der har æstetisk og funktionel værdi samt blive i stand til at forstå  

 samspillet i processen fra ide over planlægning til udførelse.
 Elevernes fantasi, glæde ved at skabe, eksperimenterende og vurderende  

 holdning udvikles gennem fordybelse i den praktiske produktfremstilling for  

 herigennem at styrke oplevelsen af tillid til egne muligheder.
Eleverne gøres fortrolige med historiske og nutidige teknologier samt  

 områder som arbejdsmiljø, miljø og ressourcebevidsthed.
Derved bidrager faget  

 til deres forståelse af samspillet med vor fysiske omverden og naturen.
 Eleverne opøves i samarbejde, medbestemmelse og medansvar gennem en  

 arbejdsform, hvor dialog og samarbejde er en del af undervisningsmiljøet.
Centrale kundskabs- og færdighedsområder Faget skal have et praktisk problemløsende, håndværksmæssigt og kulturelt  

 indhold.
Udgangspunktet er elevernes arbejde med materialerne træ, metal og  

 lignende.
 I undervisningen veksles mellem teori og praksis.
 Ved at vælge opgaver knyttet til elevens interesseområde fremmes glæden  

 ved arbejdsprocessen og det færdige produkt.
Kendetegnende for arbejdsprocessen i sløjd er blandt andet udvikling fra  

 ide til produkt gennem skitsering, planlægning, valg af materialer og den  

 praktiske udførelse.
Gennem arbejdet med faget skal eleverne opnå et  

 beredskab, som gør dem aktive i forhold til løsning af dagligdagens praktiske  

 problemer.
 Der skal gives eleverne mulighed for at lære om og gøre erfaringer med  

 materialernes oprindelse, bearbejdning, anvendelighed og plads i vor  

 omverden.
 Undervisningen skal omfatte risiko- og sikkerhedsstof knyttet til arbejdet  

 med materialer, værktøj og maskiner samt give indsigt i de teknologiske  

 udviklingsmuligheder inden for faget.
 I undervisningen lægges vægt på elevernes opnåelse af færdighed i at bruge  

 og vedligeholde værktøjerne.
 Elevernes produkter skal danne udgangspunkt for drøftelser, der kan  

 begrunde en æstetisk og funktionel vurdering.
 I undervisningen skal elevernes opmærksomhed rettes mod spørgsmål som  

 økonomi, økologi, miljø og arbejdsmiljø i forbindelse med ressourceudnyttelse  

 og arbejdsproces.
 Undervisningen skal give eleverne lejlighed til at stifte bekendtskab med  

 oprindelig håndværksmæssig fremstilling, formgivning og teknologi for at  

 skabe forståelse af den kulturhistoriske proces.
§ 11.  Hjemkundskab Undervisningen i hjemkundskab har følgende formål og centrale kundskabs-  

 og færdighedsområder:
Formål Formålet med undervisningen i hjemkundskab er, at eleverne tilegner sig  

 kundskaber og færdigheder, så de bliver i stand til at tage medansvar og  

 udvise omsorg for den virksomhed, der finder sted i hjemmet, og at de opnår  

 indsigt i de vilkår og værdier, dette livsområde har i samspil med natur,  

 kultur og samfund.
 Gennem praktiske, eksperimenterende og skabende opgaver får eleverne  

 mulighed for sansemæssige og æstetiske oplevelser og for at udvikle selvværd  

 og livsglæde, så de i fællesskab med andre og hver for sig får lyst til og  

 bliver i stand til at tage kritisk stilling og handle i hjem og samfund.
Gennem undervisningen fremmes elevernes forståelse af egen og andres  

 kultur, som den kommer til udtryk i udførelsen af hjemmets opgaver, samt for  

 den betydning, anvendelsen af ressourcer har for miljø, sundhed og  

 livskvalitet.
Undervisningen skal lægge op til, at eleverne oplever værdien  

 af et fællesskab og samarbejde, der bygger på ligeværd og tolerance.
Centrale kundskabs- og færdighedsområder I hjemkundskab beskæftiger man sig med nogle basale forudsætninger for det  

 daglige liv, der har grundlæggende betydning og brugsværdi for det enkelte  

 menneske, det nære fællesskab og samfundet.
Faget rummer dele af hverdagslivet, som eleverne har forskellige  

 erfaringer med.
Området giver mulighed for at forbinde praktisk arbejde med  

 mere teoretiske refleksioner og vurderinger.
 Det er hjemmets område, der er det overordnede tema og i særlig grad det,  

 der vedrører kost og husholdning i bred forstand.
 For at opfylde fagets formål skal følgende perspektiver i videst muligt  

 omfang anlægges på de centrale kundskabs- og færdighedsområder:
- betydning for sundhed og livskvalitet - betydning for ressourcer og miljø - betydning for æstetisk og skabende virksomhed - sammenhæng med teknologiske og samfundsmæssige vilkår - sammenhæng med sociale, kulturelle og historiske aspekter - etiske spørgsmål og overvejelser - handlemuligheder i skole, hjem og samfund.
 De centrale kundskabs- og færdighedsområder er indbyrdes sammenhængende,  

 hvilket betyder, at de i praksis indgår i et tæt samspil, der også kommer til  

 udtryk i arbejdsformen.
 Gennem praktisk-teoretiske læreprocesser, hvor redskaber, levnedsmidler,  

 teknikker og metoder indtager en central plads, arbejder eleverne med  

 følgende områder:
Madlavning Grundlæggende principper for planlægning og tilberedning af levnedsmidler.
Måltider Sammensætningen, anretning, normer, samvær og nydelse i forbindelse med  

 måltider.
Kost Kostvaner, kostanbefalinger og kostsammensætninger.
Vurdering og  

 planlægning i forbindelse med kost.
Levnedsmidler Levnedsmidlernes oprindelse, produktion, forarbejdning og tilberedning  

 samt kvalitet og levnedsmiddellovgivning.
Hygiejne Grundlæggende principper for opbevaring, konservering, hygiejne og  

 vedligeholdelse.
Forbrug Forbrugeroplysning og -lovgivning samt økonomi i relation til behov, valg  

 og vaner.
§ 12.  Matematik Undervisningen i matematik har følgende formål og centrale kundskabs- og  

 færdighedsområder:
Formål Formålet med undervisningen i matematik er, at eleverne bliver i stand til  

 at forstå og anvende matematik i sammenhænge, der vedrører dagligliv,  

 samfundsliv og naturforhold.
Analyse og argumentation skal indgå i arbejdet  

 med emner og problemstillinger.
Undervisningen tilrettelægges, så eleverne opbygger matematisk viden og  

 kunnen ud fra egne forudsætninger.
Selvstændigt og i fællesskab skal eleverne  

 erfare, at matematik både er et redskab til problemløsning og et kreativt  

 fag.
Undervisningen skal give eleverne mulighed for indlevelse og fremme  

 deres fantasi og nysgerrighed.
Undervisningen skal medvirke til, at eleverne oplever og erkender  

 matematikkens rolle i en kulturel og samfundsmæssig sammenhæng.
Med henblik  

 på at kunne tage ansvar og øve indflydelse i et demokratisk fællesskab, skal  

 eleverne kunne forholde sig vurderende til matematikkens anvendelse.
Centrale kundskabs- og færdighedsområder Matematikken anvendes i voksende omfang ikke blot inden for de tekniske  

 fag, men også ved planlægningsopgaver og ved beskrivelse af forandringer i  

 det daglige liv og i samfundet.
 Ved at behandle emner på forskellige abstraktionsniveauer og ved at  

 anvende forskellige arbejdsmetoder får den enkelte elev - alene eller i  

 samarbejde med andre - mulighed for at udvikle viden og kunnen.
Bestemmelse af antal og størrelse samt almindelig regning danner grundlag  

 for det mere formaliserede arbejde med faget.
Geometrien rummer gennem  

 visualisering særlige muligheder for at opnå indsigt i faget og for at støtte  

 problemløsning.
Matematisk kunnen får en ny dimension, når lommeregner og datamaskine  

 indgår som almindelige hjælpemidler.
Det indebærer blandt andet, at det  

 arbejde med beregning og tegning, som disse hjælpemidler kan anvendes til,  

 får en anden vægt i undervisningen.
I situationer, hvor fagets begreber og metoder anvendes sammen med andre  

 fag, får eleverne lejlighed til at opleve matematikkens rolle i bredere  

 sammenhænge.
I sådanne sammenhænge indgår hverdagssprog i samspil med  

 matematikkens sprog i form af tal, tegninger og andre fagudtryk.
Matematikundervisningens grundlag Undervisningens grundlag er beskæftigelse med tal, regning og geometrisk  

 beskrivelse knyttet til dagligdag og omverden.
 Gennem arbejdet med konkrete problemstillinger skabes der baggrund for at  

 udvikle faglige beskrivelsesmidler og for at erkende generelle sammenhænge.
 Undersøgelser, systematiseringer og ræsonnementer er bærende for  

 opbygningen af matematisk viden og kunnen.
Anvendelse af matematik i mange forskellige sammenhænge indgår i  

 undervisningen.
Gennem beskæftigelse med det matematiske modelbegreb opnås  

 erfaring om matematikkens muligheder og begrænsninger i praktiske  

 situationer.
 Der inddrages elementer af matematikkens historie, og fagets betydning for  

 samfundets udvikling belyses.
Færdigheder og faglige redskaber Gennem aktiviteter, der er relevante for eleverne, skal opnås færdighed i:
- at anvende tal - at beskrive størrelser ved måling og beregning - at bruge grafiske fremstillinger - at arbejde med geometri i plan og rum - at benytte variable og formler - at anvende og vurdere statistik - at forholde sig til sandsynligheder.
 Disse færdigheder indgår i fagets anvendelser som beskrivelsesmiddel og  

 som redskab ved forudsigelse af en udvikling eller en begivenhed.
 Eleverne skal være i stand til at benytte datatekniske hjælpemidler og  

 vurdere i hvilke sammenhænge, det er hensigtsmæssigt at anvende dem ved  

 problemløsning.
Problemløsning og arbejdsmetoder Ud fra analyse af data og informationer skal eleverne kunne formulere og  

 løse problemer ved brug af matematikken.
De skal kunne benytte ræsonnementer  

 og give faglige begrundelser for de fundne løsninger.
På grundlag heraf skal  

 de kunne vurdere og tage stilling til de betragtede problemer i den  

 sammenhæng, hvori de indgår.
Eleverne skal opnå et handleberedskab over for problemer, der ikke er af  

 rutinemæssig art, og de skal være fortrolige med eksperimenterende  

 arbejdsformer.
I elevernes selvstændige arbejde og gennem samtaler skal de  

 kunne benytte sproglige beskrivelser, hvori indgår faglige udtryksformer med  

 forskellig grad af præcision.
 I arbejdet med faget skal eleverne kunne veksle mellem praksis og teori.
§ 13.  Natur/teknik Undervisningen i natur/teknik har følgende formål og centrale kundskabs-  

 og færdighedsområder:
Formål Formålet med undervisningen i natur/teknik er, at eleverne gennem  

 oplevelser og erfaringer med natur og teknik opnår indsigt i vigtige  

 fænomener og sammenhænge og udvikler tanker, sprog og begreber, som har værdi  

 i det daglige liv.
Elevernes iagttagelser og eksperimenter skal medvirke til, at de udvikler  

 praktiske færdigheder, kreativitet og evne til samarbejde.
Undervisningen  

 skal vedligeholde og fremme elevernes glæde ved at beskæftige sig med natur,  

 teknik, livsbetingelser og levevilkår samt deres lyst til at stille spørgsmål  

 og lave undersøgelser.
 Undervisningen skal medvirke til, at eleverne udvikler forståelse af  

 samspillet mellem menneske og natur i deres eget og fremmede samfund samt  

 ansvarlighed over for miljøet som baggrund for engagement og handling.
Centrale kundskabs- og færdighedsområder Den nære omverden Elevernes førstehåndserfaringer med natur og teknik i den nære omverden er  

 et naturligt udgangspunkt for undervisningen.
Svar på egne spørgsmål som  

 »hvor kommer det fra?», »hvorfor ser det sådan ud?»,  

 »hvad indeholder det?» og »hvordan hænger det sammen?»  

 bliver mulige, når erfaringerne udbygges, ordnes og bearbejdes på en  

 hensigtsmæssig måde.
 Eleverne arbejder med:
- materialer, stoffer og fænomener, der bruges i det daglige eller er  

 vigtige i omgangen med hverdagens teknik - enkle redskaber og apparater fra dagligdagen - planter og dyr, deres livsbetingelser, levesteder, tilpasning og  

 indbyrdes samspil samt naturens mangfoldighed - menneskets sundhed, kroppens funktioner og de fysiske og kemiske  

 forhold, som påvirker krop og sanser - lokalområdets natur, dyrkede arealer og bebyggelse - fænomener, der knytter sig til vejr og årstider.
Den fjerne omverden Viden om og fortrolighed med den nære omverden er nødvendig, når man i  

 undervisningen beskæftiger sig med emner så langt væk fra dagligdagen, at det  

 ikke er muligt direkte at sanse, iagttage og undersøge.
De emner og  

 problemområder, som eleverne kender fra det nære, skal i videst muligt omfang  

 perspektiveres og sættes ind i en regional, global og universal ramme.
Herved  

 får eleverne også bedre mulighed for at inddrage de mange fragmentariske  

 oplevelser fra medierne i deres opfattelse af verden.
 Eleverne arbejder med:
- mennesker, dyr, planter og deres levevilkår forskellige steder på Jorden - regionale og globale mønstre i fordeling af land og hav, landskaber,  

 klimazoner og plantebælter samt kendskab til vigtige regioner og stater i  

 vores egen og andre verdensdele - hovedtræk af Jordens og livets udvikling, opbygning af solsystemet og  

 Jordens bevægelser heri.
Menneskets samspil med naturen Naturgrundlaget og samfundenes udnyttelse af dette har betydning for  

 levevilkår for mennesker og livsbetingelser for dyr og planter.
 Undervisningen må omfatte enkle eksempler på samspillet mellem mennesker  

 og natur såvel i elevernes nære omgivelser som i fremmede samfund.
 Det er vigtigt, at eleverne møder eksempler på de følgevirkninger, brug af  

 teknik har på samfundet og miljøet, og at de får forståelse af, at tekniske  

 nyskabelser ikke automatisk forbedrer menneskers levevilkår.
Det er også vigtigt, at eleverne erfarer, at samfundenes ressourceforbrug  

 og indgreb i naturen og dens kredsløb har konsekvenser for planter, dyr og  

 mennesker.
Derved får eleverne mulighed for at tage stilling til problemer i  

 forbindelse med den fremtidige udnyttelse af natur og ressourcer.
 Eleverne arbejder med:
- ressourceudnyttelse, teknik og produktion i eget og fremmede samfund - enkle redskaber og deres anvendelse i samfund på forskelligt  

 udviklingsniveau og fra forskellige tider - samfundets udnyttelse af teknik i forbindelse med energi- og  

 vandforsyning, spildevands- og affaldsbehandling, kommunikation og transport - miljøproblemer lokalt og globalt, herunder miljøets indvirken på  

 menneskers sundhed - naturanvendelse og naturbevarelse samt interessemodsætninger knyttet  

 hertil.
Arbejdsmåder og tankegange En vigtig side af undervisningen er at give eleverne mulighed for at få  

 indsigt i og oplevelse af, hvorledes naturfaglig viden fremkommer som et  

 samspil mellem menneskers iagttagelser, undersøgelser, læsning, tanker og  

 eksperimenter.
En anden vigtig side er, at eleverne arbejder med spørgsmål  

 som »hvad betyder det for omgivelserne?» og »hvad kan vi gøre  

 ved det?».
Afhængig af emne og problemstilling vælges der arbejdsformer,  

 således at eleverne opnår færdigheder i at:
- formulere spørgsmål og hypoteser - planlægge og gennemføre iagttagelser, undersøgelser og eksperimenter i  

 klassen, i »laboratoriet«, i den omgivende natur og i  

 lokalsamfundet - bruge udstyr, redskaber og andre hjælpemidler - bygge og designe enkle apparater og modeller - ordne og formidle erfaringer og resultater - anvende grundlæggende faglige begreber - anvende informationsteknologi - færdes i naturen på en hensigtsmæssig måde - vurdere problemer knyttet til miljø, sundhed og ressourceudnyttelse.
§ 14.  Geografi Undervisningen i geografi har følgende formål og centrale kundskabs- og  

 færdighedsområder:
Formål Formålet med undervisningen i geografi er, at eleverne tilegner sig viden  

 om og forståelse af de naturgivne og kulturskabte forudsætninger for  

 levevilkår i Danmark og i andre lande samt samfundenes udnyttelse af  

 naturgrundlag og ressourcer.
 Undervisningen skal bygge på elevernes egne iagttagelser, oplevelser og  

 undersøgelser og på geografiske kilder, så de udvikler interesse for selv at  

 udbygge deres viden om omverdenen.
 Undervisningen skal fremme elevernes forståelse af fremmede kulturer og  

 give dem mulighed for at udvikle engagement, selvstændig stillingtagen til og  

 ansvarlighed overfor problemer vedrørende udnyttelse af naturgrundlag,  

 ressourcer og den kulturskabte omverden og konsekvenserne for miljø og  

 levevilkår.
Centrale kundskabs- og færdighedsområder Eleverne møder gennem medier og rejser en kompleks verden, som de skal  

 færdes i og kunne forholde sig til.
Det er derfor en vigtig opgave for  

 geografiundervisningen at støtte og udvikle deres gradvise erhvervelse af en  

 geografisk referenceramme, hvori de udforsker og forstår deres omverden.
 Geografiundervisningen omfatter naturgrundlag, menneskenes aktiviteter,  

 samspillene herimellem og konsekvenserne heraf.
I skolens geografiundervisning indgår begreber, fremgangsmåder og  

 synsvinkler, som er såvel naturfaglige som humanistiske.
Sammenkoblingen af  

 disse faglige betragtningsmåder giver stor indholdsmæssig bredde og viser  

 fagets værdi ved at medvirke til, at eleverne bedre forstår mangfoldigheden i  

 samspillet mellem naturgrundlaget og menneskenes måder at indrette sig på i  

 verdens forskellige egne.
Geografisk baggrundsviden - Danmarks natur-, kultur- og samfundsforhold - jordens opdeling i verdensdele og stater - konkret omverdenskendskab med navngivne holdepunkter.
Naturgrundlaget og dets udnyttelse - større naturgeografiske mønstre, kredsløb og sammenhænge - sammenhænge mellem landskab, klima, jordbund og vand som grundlag for  

 menneskers eksistensmuligheder - samspil mellem ressourcer, produktion og miljø i lande på forskelligt  

 økonomisk og teknologisk niveau - globale sammenhænge og problemer i forbindelse med befolkningsudvikling,  

 urbanisering, økonomi, ressourceforbrug, miljø og forurening.
Kultur og levevilkår - det globale mønster af rige og fattige regioner samt årsager til og  

 virkninger af de ulige livsvilkår - levevis og traditioner hos forskellige folk udvalgt med henblik på at  

 bidrage til mellemfolkelig forståelse og mellemmenneskelig ansvarlighed - overnationale organisationers og det internationale samfunds funktioner  

 - herunder økonomiske og handelsmæssige samarbejder.
Færdigheder - anvendelse af globus, kort, fly- og satellitfotos - iagttagelser, undersøgelser, målinger og registreringer i forbindelse  

 med feltarbejde og ekskursioner - anvendelse af informationsteknologi - analyse af regioner og samspillet mellem disse ved hjælp af geografiske  

 fremgangsmåder, hjælpemidler og kilder - vurdering af og stillingtagen til udviklingsmuligheder for lande på  

 forskelligt økonomisk niveau.
§ 15.  Biologi Undervisningen i biologi har følgende formål og centrale kundskabs- og  

 færdighedsområder:
Formål Formålet med undervisningen i biologi er, at eleverne tilegner sig viden  

 om de levende organismer og den omgivende natur, om miljø og sundhed samt om  

 anvendelse af biologi.
Der skal lægges særlig vægt på forståelsen af  

 sammenhænge.
 Undervisningen skal i videst mulig omfang tage sit udgangspunkt i  

 elevernes egne oplevelser, undersøgelser og opfattelser samt søge at fremme  

 deres glæde ved naturen og lyst til at beskæftige sig med biologiske emner og  

 problemstillinger.
 Elevernes ansvarlighed overfor natur og miljø skal videreudvikles, og  

 undervisningen skal bidrage til at skabe grundlag for stillingtagen og  

 handlen i forhold til menneskets samspil med naturen.
Centrale kundskabs- og færdighedsområder På grundlag af oplevelser i naturen samt undersøgende og eksperimenterende  

 aktiviteter arbejdes med sammenhænge og samspil mellem organismer indbyrdes  

 og mellem organismer og den omgivende natur.
De biologiske sammenhænge skal ses i et økologisk og udviklingsmæssigt  

 perspektiv.
Ofte er disse sammenhænge præget af menneskelige aktiviteter, og  

 i denne forbindelse skal der også inddrages et værdimæssigt og et  

 samfundsmæssigt perspektiv.
Det samme gælder, når undervisningen direkte  

 handler om miljø- og sundhedsaspekter samt om anvendelse af biologi i  

 samfundet.
For skolefaget biologi er disse fire perspektiver, det økologiske, det  

 udviklingsmæssige, det værdimæssige og det samfundsmæssige, et vigtigt  

 grundlag for forståelse, stillingtagen og handlen.
Der bør derfor arbejdes  

 med flere forskellige kundskabs- og færdighedsområder i relation til et valgt  

 emne.
De levende organismer og deres omgivende natur - udvalgte planter, dyr og mikroorganismer samt deres livsytringer og  

 livsbetingelser - udvalgte danske og udenlandske biotoper med deres biologiske  

 mangfoldighed - planters og dyrs tilpasninger til forskellige livsbetingelser - opbygning og omsætning af organisk stof, stofkredsløb og energistrømme - arvelighed, variation og naturlig udvælgelse.
Miljø og sundhed - aktuelle miljøproblemer og deres betydning for menneskets sundhed og den  

 omgivende natur - menneskets kropsfunktioner og sundhed - menneskets brug og opfattelse af naturen.
Biologiens anvendelse - genteknologi samt dens anvendelse og betydning for den enkelte,  

 samfundet og naturen - de moderne bioteknologiers anvendelse på mennesket - biologiske processer i fødevareproduktionen - biologiske argumenter og modeller i samfundsdebatten og deres muligheder  

 og begrænsninger.
Færdigheder I arbejdet med kundskabsområderne skal eleverne lære at:
- iagttage og beskrive levende organismer og deres miljø - erkende, formulere og undersøge biologiske problemstillinger - planlægge og gennemføre enkle undersøgelser og eksperimenter i naturen  

 og »laboratoriet« - færdes i naturen med udbytte, fortrolighed og ansvarlighed - anvende informationsteknologi i biologiundervisningen - kunne afdække værdier og interessemodsætninger og forholde sig etisk til  

 problemstillinger med biologisk indhold samt handle derefter.
§ 16.  Fysik/kemi Undervisningen i fysik/kemi har følgende formål og centrale kundskabs- og  

 færdighedsområder:
Formål Formålet med undervisningen i fysik/kemi er, at eleverne tilegner sig  

 viden og indsigt om fysiske og kemiske forhold.
Undervisningen skal medvirke  

 til udvikling af naturvidenskabelige arbejdsmetoder og udtryksformer hos den  

 enkelte elev med henblik på at øge elevernes viden om og forståelse af den  

 verden, de selv er en del af.
 Undervisningen skal give mulighed for at stimulere og videreudvikle alle  

 elevers interesse og nysgerrighed overfor naturfænomener, naturvidenskab og  

 teknik med henblik på at udvikle erkendelse, fantasi og lyst til at lære.  

 Eleverne bør opnå tillid til egne muligheder for at forholde sig til  

 problemstillinger med naturvidenskabeligt og teknologisk indhold af betydning  

 for den enkelte og samfundet.
Undervisningen skal bidrage til elevernes grundlag for at få indflydelse  

 på og tage medansvar for brugen af naturressourcer og teknik både lokalt og  

 globalt.
Undervisningen skal give eleverne mulighed for at erkende  

 naturvidenskab og teknologi som en del af vor kultur og vort verdensbillede.
Centrale kundskabs- og færdighedsområder Fysik/kemi som skolefag er både teoretisk og praktisk.
I samarbejde med  

 eleverne skal fagets indhold vælges og tilrettelægges med udgangspunkt i de  

 fem kundskabs- og færdighedsområder, der nævnes i det følgende.
Den viden og  

 de teorier, der lægges ind i undervisningen, skal have brugsværdi for  

 eleverne.
Undervisningen skal tilrettelægges, så den inddrager elevernes  

 forhåndsopfattelse og hverdagsviden, og den skal bygge på de erfaringer og  

 færdigheder, eleverne blandt andet har opnået i natur/teknik.
Undervisningen  

 skal give eleverne mulighed for at føle glæden ved selv at undersøge og  

 eksperimentere samt opleve, at mange problemer af fysisk/kemisk art kan  

 belyses gennem enkle forsøg.
 Arbejdet skal give mulighed for varierede arbejdsformer og  

 forsøgsaktiviteter.
 Det eksperimentelle arbejde bør varieres således, at der både arbejdes  

 efter meget bundne forsøgsbeskrivelser og med åbne opgaver, hvor eleverne har  

 en høj grad af medindflydelse.
Undervisningen skal give eleverne mulighed for at arbejde aktivt med deres  

 egen læreproces og udvikle ansvar for egen læring.
Arbejdet skal give  

 eleverne baggrund for kritisk stillingtagen og refleksion.
Undervisningen skal lægges til rette, så eleverne får mulighed for - også  

 i samarbejde - at udvikle tanker, sprog og begreber.
Der skal arbejdes på at  

 skabe kobling mellem dagligsprog og fagsprog, således at eleven får mulighed  

 for at tilegne sig fagenes begreber og udtryksformer.
Fagets arbejds- og betragtningsmåder Undervisningen skal give eleverne mulighed for:
- at udvikle samarbejds- og udtryksformer - at opnå færdighed i at indsamle og bearbejde forsøgsresultater - at vurdere konsekvenserne af deres resultater og sætte dem ind i større  

 sammenhænge - at opnå færdighed i at formidle resultater og viden til andre - at opnå fortrolighed med brug af måleinstrumenter, laboratorieudstyr og  

 apparatur, herunder edb-udstyr.
Stoffer og fænomener omkring os Undervisningen skal omfatte fysiske og kemiske egenskaber ved nogle af  

 hverdagens stoffer og materialer.
Undervisningen skal rumme eksempler på fænomener fra dagligdagen samt  

 forbinde hverdagshændelser med fysiske og kemiske grundfænomener.
Der lægges  

 vægt på fænomener, der er tæt forbundet med brugen af vore sanser.
Det naturvidenskabelige verdensbillede Undervisningen skal indeholde:
- nogle grundlæggende træk af det naturvidenskabelige verdensbillede - eksempler på udviklingen af menneskers forklaringer på verdens kemiske  

 og fysiske opbygning - eksempler på forestillinger om universet til forskellige tider.
 Undervisningen skal omfatte den atomare beskrivelse af grundstoffer og  

 kemiske forbindelser samt grundstoffernes periodiske system.
 I undervisningen skal indgå eksempler på, at atom- og molekylemodeller kan  

 give forklaring på en række stofegenskaber og stofomdannelser.
Liv og miljø Undervisningen skal omfatte:
- et eller flere stofkredsløb i naturen - eksempler på, hvordan menneskers virksomhed medfører indgreb i naturens  

 stofkredsløb og energistrømme med følger for menneskers, dyrs og planters  

 levevilkår.
 I undervisningen skal indgå eksempler på fysiske og kemiske virkninger på  

 levende organismer, herunder virkningen af stråling på levende væv.
Teknologi Undervisningen skal inddrage:
- samfundets brug af lagerenergi og vedvarende energi - eksempler på de uundgåelige tab i energikvalitet, der forekommer, når  

 man udnytter de forskellige former for energi - fremstilling og distribution af elektricitet - principper bag brug af elektricitet - eksempler på foranstaltninger, der begrænser skadelige virkninger på  

 miljøet.
 Eleverne skal arbejde med enkle elektroniske principper med henblik på  

 anvendelsen af elektronik i samfundet.
 I undervisningen skal indgå eksempler på kemiske produktionsprocesser og  

 kemisk produktion samt fordele og ulemper ved fremstilling og anvendelse af  

 produkterne.
§ 17.  Tysk Undervisningen i tysk har følgende formål og centrale kundskabs- og  

 færdighedsområder:
Formål Formålet med undervisningen i tysk er, at eleverne tilegner sig kundskaber  

 og færdigheder, således at de kan forstå talt og skrevet tysk og kan udtrykke  

 sig mundtligt og skriftligt.
 Undervisningen skal samtidig udvikle elevernes bevidsthed om tysk sprog og  

 sprogbrug samt om sprogtilegnelse.
Undervisningen skal skabe rammer for oplevelse, indsigt og samarbejde samt  

 styrke elevernes aktive medvirken.
Herved skal undervisningen bidrage til, at  

 eleverne bevarer lysten til at beskæftige sig med sprog og kultur til fremme  

 af deres videre udvikling.
 Undervisningen skal give eleverne indsigt i kultur- og samfundsforhold i  

 tysktalende lande og derved styrke deres internationale forståelse og  

 forståelse af egen kultur.
Centrale kundskabs- og færdighedsområder Sprog udvikles i et menneskeligt fællesskab og er således udtryk for et  

 lands eller en gruppes kultur.
 Undervisningen i tysk skal give eleverne mulighed for at kunne bruge tysk  

 som kommunikationsmiddel i mellemeuropæiske og internationale sammenhænge.  

 Sproget er et redskab, som både kan give dem del i værdifulde kundskaber og  

 oplevelser samt muligheder for at udveksle tanker, holdninger, følelser osv.  

 Derved bidrager tilegnelsen af sproget til elevernes personlige udvikling.
Når eleverne møder tysk i skolen, har de fra undervisningen i dansk og  

 engelsk viden og erfaringer om sprog, sprogbrug og sprogtilegnelse.
Endvidere  

 møder de fleste elever i deres dagligdag uden for skolen fremmedsprog i et  

 stadigt stigende omfang.
Undervisningen i tysk må bygge på disse  

 forudsætninger.
 De centrale kundskabs- og færdighedsområder er angivelser af  

 undervisningens indhold, og de skal anvendes som pejlemærker både ved  

 planlægningen og ved evalueringen af undervisningsforløb.
Kommunikative færdigheder Eleverne skal bruge tysk til mange forskellige formål.
De skal derfor  

 arbejde med:
- at forstå talt tysk af forskellige typer og reagere på det på en måde,  

 der er relevant for situationen - at udtrykke sig hensigtsmæssigt både i samtaler og i sammenhængende  

 mundtlige fremstillinger - at forstå og bearbejde forskellige typer af tekster ud fra forskellige  

 formål, herunder billed-, film-, fjernsyns- og videotekster - at læse tekster, som kan opfylde behov for blandt andet information,  

 spænding og oplevelser - at udtrykke sig hensigtsmæssigt i sammenhængende skriftlige  

 fremstillinger.
Sprog og sprogbrug Sprogets brug bestemmes af en række forhold som hensigt, situation,  

 afsender og modtager.
Eleverne skal derfor arbejde med:
- det tyske sprogs opbygning og funktion, herunder ordforråd, udtale og  

 grammatik - sprogets forskellige virkemidler, herunder den betydning det har at  

 udtrykke sig præcist, varieret og sammenhængende - forskelle og ligheder både mellem tysk og dansk og mellem tysk og andre  

 fremmedsprog.
Sprogtilegnelse Eleverne skal udvikle deres forståelse af, hvordan de bedst tilegner sig  

 tysk.
De skal derfor arbejde med:
- strategier, der understøtter forståelsen af sproget og fremmer  

 sprogproduktionen - varierede arbejds- og samarbejdsformer - praktisk-musiske aktiviteter - grammatikker, ordbøger og andre opslagsværker - forskellige medier, herunder elektroniske, blandt andet til  

 tekstbehandling, informationssøgning og kommunikation.
Kultur- og samfundsforhold Eleverne skal opleve, at de igennem sprog får indblik i kultur.
De skal  

 derfor arbejde med:
- levevilkår, dagligliv, værdiforestillinger og normer i tysksprogede  

 lande - forskelle og ligheder mellem den tysksprogede kultur og egen kultur - at orientere sig om omverdenen gennem brug af tysk også som  

 internationalt kommunikationsmiddel og derved udvikle deres forståelse af  

 andres kulturelle forudsætninger og måder at leve på - tysk i tværfaglige sammenhænge, fx i tema- og projektarbejde.
§ 18.  Fransk Undervisningen i fransk har følgende formål og centrale kundskabs- og  

 færdighedsområder:
Formål Formålet med undervisningen i fransk er, at eleverne tilegner sig  

 kundskaber og færdigheder, således at de kan forstå talt og skrevet fransk og  

 kan udtrykke sig mundtligt og skriftligt.
Undervisningen skal samtidig  

 udvikle elevernes bevidsthed om fransk sprog og sprogbrug samt om  

 sprogtilegnelse.
Undervisningen skal skabe rammer for oplevelse, indsigt og samarbejde samt  

 styrke elevernes aktive medvirken.
Herved skal undervisningen bidrage til, at  

 eleverne bevarer lysten til at beskæftige sig med sprog og kultur til fremme  

 af deres videre udvikling.
 Undervisningen skal give eleverne indsigt i kultur- og samfundsforhold i  

 fransktalende lande og derved styrke deres internationale forståelse og  

 forståelse af egen kultur.
Centrale kundskabs- og færdighedsområder Sprog er et socialt fænomen, som udspringer af konkrete situationer og  

 kulturelle traditioner, og som især tjener til at formidle et indhold.
Derfor  

 kræver sprogbeherskelse mere end blot sproglige færdigheder.
Den kræver  

 tillige indsigt i de sociale regler for sprogets anvendelse og indsigt i den  

 bredere kulturelle sammenhæng, sproget optræder i.
 Således rummer franskundervisningen såvel en sproglig som en kulturel  

 side, hvorfor faget både er et færdigheds- og et orienteringsfag med  

 dannelsesmæssig værdi.
 Franskundervisningen skal give eleverne mulighed for at kunne bruge fransk  

 som kommunikationsmiddel i europæiske og andre internationale sammenhænge.
 De centrale kundskabs- og færdighedsområder er angivelser af  

 undervisningens indhold, og de skal anvendes som pejlemærker både ved  

 planlægningen og ved evalueringen af undervisningsforløb.
Kommunikative færdigheder Eleverne skal bruge fransk til mange forskellige formål.
De skal derfor  

 arbejde med:
- at forstå talt fransk af forskellige typer og reagere på det på en måde,  

 der er relevant for situationen - at udtrykke sig hensigtsmæssigt både i samtaler og i sammenhængende  

 mundtlige fremstillinger - at forstå og bearbejde forskellige typer af tekster, såvel skrevne som  

 audiovisuelle - at udtrykke sig hensigtsmæssigt i sammenhængende skriftlig fremstilling.
Sprog og sprogbrug Eleverne skal udvikle deres forståelse af sproget og dets brug.
De skal  

 derfor arbejde med:
- sprogets opbygning og funktion, herunder udtale, sætningsbygning og  

 ordforråd - sprogets forskellige virkemidler, herunder den betydning, det har at  

 udtrykke sig præcist og varieret - væsentlige forskelle på tale- og skriftsprog - væsentlige forskelle på formel og uformel sprogbrug - forskelle og ligheder mellem fransk og dansk og mellem fransk og andre  

 fremmedsprog.
Sprogtilegnelse Eleverne skal udvikle deres forståelse af, hvordan de bedst tilegner sig  

 fransk.
De skal derfor arbejde med:
- strategier, der understøtter forståelsen af sproget og fremmer  

 sprogproduktionen - varierede arbejds- og samarbejdsformer - praktisk-musiske aktiviteter - forskellige medier, herunder elektroniske, blandt andet til  

 tekstbehandling, informationssøgning og kommunikation - ordbøger, grammatikker og andre opslagsværker.
Kultur- og samfundsforhold Eleverne skal gennem undervisningen få indsigt i kultur- og  

 samfundsforhold.
De skal derfor arbejde med:
- væsentlige sider af kultur- og samfundsforhold i de lande, hvor sproget  

 tales, med hovedvægt på Frankrig - forskellige skrevne og talte tekster samt andre kunstformer, der kan  

 give eleverne oplevelse af de fransksprogede kulturer - at bruge det franske sprog til at orientere sig om omverdenen og derved  

 mere generelt udvikle deres forståelse af andre kulturer - fransk sprog og kulturs forekomst i verden - fransk i tværfaglige sammenhænge, fx i tema- og projektarbejde - forskelle og ligheder mellem andre kulturer og egen kultur.
§ 19.  Færdselslære Undervisningen i færdselslære har følgende formål og centrale kundskabs-  

 og færdighedsområder:
Formål Formålet med undervisningen i færdselslære er, at eleverne opnår sikkerhed  

 i at færdes i trafikken uden risiko for sig selv eller andre.
 Eleverne skal opnå viden om de faremomenter og muligheder, som de stilles  

 overfor i trafikken.
Undervisningen skal bidrage til, at eleverne bliver opmærksomme og  

 ansvarlige trafikanter.
De skal vide, at deres adfærd i trafikken er led i en  

 sammenhæng, som giver dem muligheder, men også medansvar og forpligtelser.
Centrale kundskabs- og færdighedsområder Undervisningen skal foregå i en vekselvirkning mellem praktiske øvelser,  

 iagttagelser og aktiviteter i og uden for skolen.
Ikke alle trafikanter  

 færdes hensigtsmæssigt og korrekt.
Menneskelige fejl er årsag til  

 størstedelen af færdselsulykkerne.
 Derfor skal undervisningen omfatte:
- egne og andre trafikanters muligheder og begrænsninger - relevante færdselsregler - bedømmelse af risiko i forhold til forskellige årstider og tidspunkter  

 samt i forhold til forskellige typer af køretøjer og veje - bedømmelse af trafiksituationer, hvori der forekommer farlige manøvrer  

 og bevægelser - hensigtsmæssig adfærd i trafikken - indsigt i miljømæssige konsekvenser af trafikken.
§ 20.  Sundheds- og seksualundervisning og  

 familiekundskab Undervisningen i sundheds- og seksualundervisning og familiekundskab har  

 følgende formål og centrale kundskabs- og færdighedsområder:
Formål Formålet med undervisningen i sundheds- og seksualundervisning og  

 familiekundskab er, at eleverne tilegner sig indsigt i vilkår og værdier, der  

 påvirker sundhed, seksualitet og familieliv.
Eleverne skal opnå forståelse af  

 den betydning, seksualitet og familieliv har for sundhed samt af samspillet  

 mellem sundhed og miljø.
 Undervisningen skal knyttes til elevernes egne oplevelser, erfaringer og  

 begreber for at medvirke til udvikling af engagement, selvtillid og livsglæde  

 samt støtte den enkelte i udvikling af egen identitet i samspil med andre.
 Undervisningen skal i enhver henseende bidrage til, at eleverne udvikler  

 forudsætninger for, at de i fællesskab med andre og hver for sig kan tage  

 kritisk stilling og handle for at fremme egen og andres sundhed.
Centrale kundskabs- og færdighedsområder I emnet betragtes sundhed, seksualitet og familieliv i en sammenhæng.
Et  

 personligt tilegnet værdigrundlag, lyst og mod til at involvere sig samt  

 indsigt i grundlæggende vilkår er afgørende for elevernes evne til at handle  

 i forbindelse med sundhed, seksualitet og familieliv.
De følgende kundskabs- og færdighedsområder skal ikke ses som isolerede og  

 enkeltstående emner.
De skal tværtimod supplere hinanden og naturligt indgå i  

 en undervisning, der knytter sig til mange fags indhold og betragtningsmåder.
 Kundskabs- og færdighedsområderne omfatter:
- levevilkårenes betydning for sundhed, seksualitet og familieliv ud fra  

 sociale, økonomiske, kulturelle og miljømæssige aspekter - livsstilens, seksualitetens og familielivets betydning for sundhed og  

 eksempler på forhold, der indvirker herpå - fysiske og psykiske aspekter af menneskets sundhed og samspillet mellem  

 disse - muligheder og barrierer for egne og fælles handlinger i forhold til  

 sundheds- seksual- og familieområdet - sundhed, seksualitet og familieliv i historisk, flerkulturelt og  

 internationalt perspektiv - familiens og andre sociale netværks betydning som udgangspunkt for  

 udvikling af værdier, ansvar og handling - følelsers og kærligheds betydning for sundhed, seksualitet og familieliv - sammenhænge mellem sundhed, forbrug og miljø - forskellige interesser bag nutidens informationsstrømme (kampagner,  

 reklamer m.m.) i relation til sundheds- seksual- og familieområdet - børns rettigheder i skolen, i familien og på arbejdspladsen - familielivets jura.
§ 21.  Uddannelses-, erhvervs- og  

 arbejdsmarkedsorientering Undervisningen i uddannelses-, erhvervs- og arbejdsmarkedsorientering har  

 følgende formål og centrale kundskabs- og færdighedsområder:
Formål Formålet med undervisningen i uddannelses-, erhvervs- og  

 arbejdsmarkedsorientering er, at den enkelte elev tilegner sig et bredt  

 kendskab til uddannelses- og erhvervsmuligheder og indser værdien af at  

 gennemføre en uddannelse.
Gennem undervisningen skal eleven opnå mulighed for at forberede sit  

 uddannelses- og erhvervsvalg og forstå valget som en række beslutninger, der  

 må træffes ud fra egne forudsætninger, behov, holdninger og de  

 samfundsmæssige muligheder.
Ved at inddrage det omgivende samfund får eleven  

 kendskab til forhold og vilkår, der er knyttet til uddannelse, beskæftigelse  

 og arbejdsmarked, samt kendskab til levevilkår og livsformer på og uden for  

 arbejdsmarkedet.
 Personlig rådgivning og vejledning skal medvirke til, at eleven opnår  

 erkendelse af egne forventninger og forudsætninger og bliver i stand til at  

 udarbejde en personlig uddannelsesplan og handlingsplan.
Centrale kundskabs- og færdighedsområder Uddannelsesorientering, erhvervsorientering og arbejdsmarkedsorientering  

 skal ses i en sammenhæng.
Undervisningen skal foregå i en vekselvirkning  

 mellem oplevelser i og uden for skolen og sammen med den personlige  

 rådgivning og vejledning give mulighed for at udvikle både faglig, social og  

 personlig kompetence.
 Det tilstræbes, at eleverne forstår betydningen af fortsat uddannelse og  

 opnår viden og indsigt, så de kan træffe et relevant valg af uddannelse.  

 Gennem undervisningen skal eleverne opbygge tillid til egne muligheder.
Hver enkelt skal have reelle muligheder for at opnå de bedst mulige  

 personlige og uddannelsesmæssige forudsætninger for et rigt voksenliv.
Et  

 personligt tilegnet værdigrundlag, lyst og mod til at uddanne sig er  

 afgørende for elevens evne til at få et »godt liv«.
 De centrale kundskabs- og færdighedsområder, der skal indgå i emnet, er  

 derfor:
- uddannelses- og erhvervsmuligheder lokalt, nationalt og internationalt - beslutningsprocesser og færdigheder i at træffe valg - informationssøgning - jobsøgning - arbejdsmarkedsforhold og vilkår for medarbejdere og selvstændige - etablering af egen virksomhed - livsformer på og uden for arbejdsmarkedet - internt og eksternt arbejdsmiljø og regler for børn og unges arbejde - ligestilling og ligeværd i uddannelsessystemet og på arbejdsmarkedet - udarbejdelse af personlig uddannelsesplan og handlingsplan - vejledningsordninger i og uden for folkeskolen, herunder  

 ungdomsvejledning.
§ 22.  Tekstbehandling Undervisningen i tekstbehandling har følgende formål og centrale  

 kundskabs- og færdighedsområder:
Formål Formålet med undervisningen i tekstbehandling er, at eleverne tilegner sig  

 viden om informationsteknologiens betydning for skrive- og  

 kommunikationsprocessen.
 Med udgangspunkt i egne erfaringer skal eleverne blive fortrolige med at  

 anvende de informationsteknologiske redskaber, der kan benyttes i skrive- og  

 kommunikationsprocessen.
Undervisningen skal fremme elevernes lyst til at arbejde åbent, skabende  

 og eksperimenterende med tekster, billeder og lyd.
Dette danner baggrund for,  

 at eleverne får viden om samspillet mellem indhold, æstetik og formidling.
 Undervisningen skal give eleverne baggrund for at vurdere, hvor og hvordan  

 det er hensigtsmæssigt at anvende de informationsteknologiske skrive- og  

 kommunikationsredskaber i og uden for skolen og for at forstå  

 tekstbehandlings samfundsmæssige betydning.
Centrale kundskabs- og færdighedsområder I undervisningen i valgfaget tekstbehandling er balancen mellem formelle  

 færdigheder og arbejdet med produktet og dets anvendelse af afgørende  

 betydning.
Grundlæggende for undervisningen er, at eleverne benytter  

 redskaberne i en kreativ og eksperimenterende proces, og at produktet indgår  

 i informations- og formidlingsopgaver.
Begreber, metoder og færdigheder Grundlæggende for de elektroniske skrive- og layoutredskaber er deres  

 fleksibilitet.
Hovedvægten i undervisningen skal derfor lægges på, at  

 eleverne lærer at udnytte mulighederne for en kreativ og eksperimenterende  

 behandling af tekster og billeder.
 Eleverne arbejder med begreberne data, information og kommunikation og  

 disse begrebers samspil i en kommunikationsproces.
 Eleverne skal uddybe deres kendskab til samspillet mellem datamaskinen og  

 det dokument/de dokumentdele, der arbejdes med.
 Eleverne skal bearbejde tekster og billeder/tegninger i funktionelle  

 sammenhænge.
 Eleverne videreudvikler deres færdighed i rationel brug af tastatur og  

 mus.
 Der arbejdes med de generelle funktioner i tekstbehandlings- og i  

 layoutprogrammer.
Samspillet mellem proces og produkt Informationsteknologien giver eleverne mulighed for at bearbejde tekster,  

 billeder og lyd på helt nye måder.
Derfor er det vigtigt, at eleverne lærer  

 de grundlæggende principper for opstilling og præsentation af tekster og for  

 grafisk kvalitet.
Derved skabes en vigtig forudsætning for en vellykket  

 kommunikation med modtagerne.
 Eleverne skal arbejde kreativt og eksperimenterende, og de skal lære at  

 vurdere og videreudvikle egne og andres produkter.
 Gennem praktisk brug af redskaberne arbejdes der med samspillet mellem  

 indhold, æstetik og formidling.
 Eleverne skal lære at vurdere, hvor de i skriveprocessens forskellige  

 faser med fordel kan anvende de elektroniske redskaber.
Betydning for den enkelte og for samfundet Eleverne skal have baggrund for at vurdere de informationsteknologiske  

 skrive- og layoutredskabers betydning i kommunikationsprocesser i fagene og i  

 funktioner uden for skolen.
 Der arbejdes med den betydning, det har for den enkelte at have kendskab  

 til tekstbehandling i forhold til fagene, i det videre uddannelsesforløb og i  

 arbejdslivet.
 Der arbejdes med de informationsteknologiske skrive- og  

 kommunikationsredskabers betydning for beskæftigelses- og kompetenceforhold,  

 for ressourceforbrug, arbejdsfordeling og virksomhedsorganisation.
§ 23.  Teknologi Undervisningen i teknologi har følgende formål og centrale kundskabs- og  

 færdighedsområder:
Formål Formålet med undervisningen i teknologi er, at eleverne gennem arbejde med  

 udvalgte teknologier får forståelse af, hvordan teknologi- og  

 samfundsudvikling hænger sammen og samvirker med naturgrundlaget.  

 Undervisningen skal give eleverne mulighed for at opnå viden om teknologiers  

 betydning for egne og andres levevilkår og livsstil.
 Gennem eksperimenter, iagttagelser og undersøgelser skal undervisningen  

 stimulere elevernes lyst til og interesse for at fordybe sig praktisk og  

 teoretisk i teknologiske emner og give dem mulighed for at analysere og  

 vurdere brugen af teknologi i dagligdagen.
 Undervisningen skal give eleverne baggrund for personlig stillingtagen og  

 for aktivt at kunne tage del i demokratiske beslutninger i et højteknologisk  

 samfund.
Centrale kundskabs- og færdighedsområder Et samfunds teknologier kan forstås som et kompliceret samspil mellem  

 teknik, viden, organisation og levevilkår, hvor - teknikaspektet vedrører de redskabs- og maskinmæssige forudsætninger for  

 udvikling og bearbejdning af stof og materialer, udvinding og forbrug af  

 energi samt informationsbehandling og -formidling; - vidensaspektet omfatter både naturvidenskabernes betydning for den  

 teknologiske udvikling og den enkeltes viden om redskaber,  

 fremstillingsprocesser og produkter; - organisationsaspektet vedrører planlægning, styring og kontrol af  

 teknologiudviklingen og -anvendelsen under forskellige historiske og  

 samfundsmæssige betingelser; - levevilkårsaspektet omfatter både teknologianvendelsens betydning for  

 levevilkårene i et samfund og menneskenes handlinger i forhold til valg af  

 teknologi og de miljømæssige, økonomiske, sociale, etiske og æstetiske  

 konsekvenser.
Faget teknologi bygger på konkrete undersøgelser og iagttagelser  

 underbygget af praktiske eksperimenter.
Indholdet kan tage sit udgangspunkt i  

 elevernes nære omgivelser.
Teknologiområder Der skal arbejdes med teknologier i hjemmet, på arbejdspladsen, i  

 lokalsamfundet, regionalt og globalt.
 Undervisningen skal omfatte:
- Udvalgte teknologier, der knytter sig til strømmene af stof og  

 materialer i samfundet i hele processen fra udvinding af råmaterialer over  

 bearbejdning og forbrug til ophobning i miljøet.
Der skal skelnes mellem åbne  

 strømme, hvor materialerne ender som affald, og lukkede strømme, hvor der  

 foretages genbrug, og strømmene for en periode indgår i et kredsløb.
Begrebet  

 »grøn/renere« teknologi skal inddrages og konkretiseres samt indgå  

 i den praktiske undervisning.
 Desuden skal den rolle, energien spiller for opretholdelsen af de  

 menneskeskabte stofstrømme, behandles.
- Udvalgte teknologier, der knytter sig til informationsstrømmene i  

 samfundet omfattende hele processen fra tilblivelse/bearbejdning over  

 lagring/distribution til anvendelse.
Der skal fokuseres på det  

 højteknologiske samfunds dominerende arbejdsform, informationsarbejdet.
 Desuden skal der arbejdes med anvendelse af information til automatisering  

 og styring.
 - Udvalgte bioteknologier, deres anvendelse og konsekvenser af denne  

 anvendelse.
Færdigheder Der skal lægges vægt på, at eleverne udvikler færdigheder i at undersøge  

 og analysere teknologierne ud fra de fire overordnede aspekter: teknik,  

 viden, organisation og levevilkår.
 Undervisningen skal videreudvikle elevernes færdigheder i at opbygge og  

 anvende både konkrete og abstrakte modeller, der kan give dem hensigtsmæssige  

 billeder af, hvordan teknologier fungerer og anvendes.
§ 24.  Medier Undervisningen i medier har følgende formål og centrale kundskabs- og  

 færdighedsområder:
Formål Formålet med undervisningen i medier er, at eleverne gennem oplevelse,  

 produktion og analyse skal udvikle deres færdigheder i at forstå og bruge  

 medier.
 Gennem arbejdet med forskellige medier skal eleverne erhverve sig indsigt  

 i formidling og få mulighed for at bruge medierne som personligt  

 udtryksmiddel.
 Eleverne skal opnå forståelse af massemediernes betydning både i egen og  

 fremmede kulturer, så de på den baggrund kan styrke deres handlemuligheder i  

 og uden for skolen.
Centrale kundskabs- og færdighedsområder Medierne er for børn og unge - ved siden af hjemmet og skolen - blevet den  

 mest betydningsfulde dannelsesfaktor.
Valgfaget medier omfatter både de  

 trykte og de elektroniske medier.
 Kundskaber og færdigheder erhverves inden for disse tre hovedområder, der  

 i praksis indgår i et tæt samspil:
 - Eleverne skal erhverve sig viden om mediernes betydning i samfundet.
Eleverne skal beskæftige sig med et alsidigt udvalg af mediernes  

 teksttyper.
De skal lære at skelne mellem dokumentarisk stof og fiktion samt  

 mediernes blandingsgenrer.
 - Gennem analyse og vurdering af egne og andres brug af medier, udvikles  

 elevernes forståelse af de hensigter, hvormed forskellige mediegenrer bliver  

 produceret.
Medieanalysen omfatter for de elektroniske mediers vedkommende analyse af  

 elementer som billede, lyd, montage og redigering.
Analysen af de trykte  

 medier omfatter først og fremmest tekst og billede og deres indbyrdes  

 relationer.
 - Eleverne skal gennem produktive forløb erhverve et grundigt kendskab til  

 mediernes teknikker, virkemidler og de måder, medieprodukter opfattes på.  

 Samtidig udvikler eleverne færdigheder i at bruge medierne til udtryk og  

 meddelelse i æstetiske og demokratiske processer.
§ 25.  Fotolære Undervisningen i fotolære har følgende formål og centrale kundskabs- og  

 færdighedsområder:
Formål Formålet med undervisningen i fotolære er, at eleverne i arbejdet med at  

 se og vælge motiver skal udvikle deres færdigheder i at bruge og forstå  

 fotografi som et personligt meddelelses- og udtryksmiddel.
 Eleverne skal udvikle færdighed i at analysere, vurdere og præsentere egne  

 og andres fotografiske udtryk.
 Eleverne skal opnå kendskab til og mulighed for at arbejde med forskellige  

 fotografiske teknikker og få forståelse af deres betydning i et  

 samfundsmæssigt og historisk perspektiv.
Centrale kundskabs- og færdighedsområder I fotolære er det billedskabende arbejde centralt.
Den særlige tekniske  

 mulighed, fotografiet rummer for at gengive de fysiske omgivelser, gør  

 iagttagelse og motivvalg til vigtige områder.
Der kan arbejdes med  

 forskellige former for billedudtryk.
Opfattelsen af fotografi som dokumentation spiller stadig en stor rolle i  

 samfundet.
Den moderne teknologi giver mulighed for at manipulere med det  

 fotografiske udtryk såvel i formidlingen af fakta som i fiktion.
 Kundskaber og færdigheder erhverves inden for følgende områder, der i  

 praksis indgår i et tæt samspil:
- Eleverne skal erhverve sig kundskaber om fotografi brugt både som udtryk  

 for fiktion og dokumentation.
De skal have et grundigt kendskab til nyere  

 teknikker.
Arbejdet med det computerredigerede fotografi skal indgå, ligesom  

 ældre fotografiske teknikker kan inddrages i relevante sammenhænge.
 - Gennem analyse og vurdering af egne og andres fotografier opnår eleverne  

 kundskaber om de hensigter, hvormed fotografiet bliver produceret, og om de  

 måder fotografiet anvendes og opfattes på.
- Der arbejdes med forskellige præsentations- og formidlingsformer af egne  

 og andres fotografier.
Heri indgår formelle principper for  

 udstillingsvirksomhed og grafisk tilrettelæggelse.
§ 26.  Filmkundskab Undervisningen i filmkundskab har følgende formål og centrale kundskabs-  

 og færdighedsområder:
Formål Formålet med undervisningen i filmkundskab er, at eleverne skal styrke  

 deres indlevelse og udtryksfærdighed i film- og tv-mediet som led i deres  

 personlige udvikling.
 Ved at udtrykke sig gennem levende billeder skal eleverne opnå indsigt i  

 filmmediernes virkemidler og produktionsforhold samt færdighed i at analysere  

 og vurdere film.
 Eleverne skal møde danske og udenlandske filmværker som led i udviklingen  

 af deres kulturelle identitet og forståelse af andre kulturer.
Centrale kundskabs- og færdighedsområder Film og tv er en stor del af elevernes verden, en verden af drøm,  

 illusion, fiktion og fantasi.
 Centralt for undervisningen er, at eleverne præsenteres for kvalitetsfilm  

 og tv-programmer, således at filmoplevelser af social, følelsesmæssig og  

 intellektuel karakter kan udvikle deres viden om filmmediernes særlige sprog.
 Kundskaber og færdigheder erhverves inden for følgende områder, der i  

 praksis indgår i tæt samspil:
 - Eleverne skal beskæftige sig med et alsidigt udvalg af film og  

 tv-programmer for at forstå filmmediernes fascinationsformer og deres  

 funktion som kulturbærende faktor.
 - Arbejdet med filmmediernes sprog, virkemidler, genrer og æstetik  

 indtager en central plads i undervisningen.
 - Gennem analyse og vurdering af centrale værker inden for fiktion og  

 dokumentarisme skal eleverne have indsigt i filmhistoriens hovedgenrer.
 Desuden analyseres og vurderes filmmedierne i en kulturel og  

 samfundsmæssig sammenhæng i relation til kunst, underholdning, nyheder og  

 information.
 Eleverne skal have kendskab til filmmediernes produktions-, distributions-  

 og receptionsforhold.
- Gennem praktisk film- og tv-produktion skal eleverne arbejde med  

 filmmediernes muligheder for at fortælle en historie.
Endvidere skal eleverne  

 udvikle indsigt i forskellige filmteknikker med henblik på formidling.
I  

 relevante sammenhænge inddrages teknikker, der forbinder film og den moderne  

 medieteknologi.
§ 27.  Drama Undervisningen i drama har følgende formål og centrale kundskabs- og  

 færdighedsområder:
Formål Formålet med undervisningen i drama er at udvikle elevernes lyst til og  

 færdighed i at bruge drama som udtryksmiddel og fremme deres indsigt i og  

 glæde ved teatrets særlige kommunikationsform.
 Undervisningen skal udvikle elevernes forståelse og brug af det dramatiske  

 udtryk som en mulighed for at indleve sig i mennesker, situationer og  

 miljøer.
 Eleverne skal gennem praksis øge deres forståelse af den dramatiske  

 udtryksforms særlige kropslige, æstetiske og sociale muligheder.
Centrale kundskabs- og færdighedsområder I drama udvikler eleverne færdigheder i at skabe og udføre, opleve og  

 bedømme dramatisk kunst.
Undervisningen omfatter mange facetter af de  

 grundlæggende processer i forbindelse med teaterarbejde: grundtræning af krop  

 og stemme, improvisation, strukturering og realisering af spil,  

 dramatisering, tekstrealisering og stykkeproduktion.
 Eleverne skal gennem egen praksis udvikle deres færdighed i at gøre  

 fiktionen levende ved at påtage sig roller og forholde sig til andre roller.
 Der arbejdes med dramaets formsprog og virkemidler, så eleverne bliver i  

 stand til at reflektere, vurdere og vælge i forbindelse med dramatisk  

 fremstilling.
 Undervisningen omfatter kundskaber om teatrets forskellige udtryksformer  

 og kunsttraditioner.
§ 28.  Motorlære Undervisningen i motorlære har følgende formål og centrale kundskabs- og  

 færdighedsområder:
Formål Formålet med undervisningen i motorlære er, at eleverne gennem praktiske  

 forløb opnår erfaringer med motorers og transportmidlers betydning i  

 dagligdagen.
 Undervisningen skal fremme elevernes lyst til at erhverve sig praktiske  

 færdigheder og viden om motorkøretøjers konstruktion, virkemåde og  

 hensigtsmæssige behandling.
Undervisningen skal bidrage til, at eleverne får et grundlag for at  

 vurdere og tage stilling til brugen af motorkøretøjer til transport.
Eleverne  

 skal samtidig opnå grundlag for at vurdere de miljømæssige aspekter.
Centrale kundskabs- og færdighedsområder Valgfaget motorlære er et værkstedsfag, hvor hovedvægten lægges på det  

 praktiske arbejde.
Undervisningen skal tage udgangspunkt i de typer af  

 motorer, som eleverne kan forventes at omgås i deres hverdag.
I  

 undervisningen skal der lægges vægt på, at arbejdet fører frem til  

 funktionsdygtige motorer og køretøjer.
 Den konkrete undervisning skal tilrettelægges i samarbejde med eleverne,  

 men undervisningen må også i høj grad indrettes efter de lokale forhold,  

 værkstedets indretning og udstyr samt de motortyper, der er til rådighed.
 Værkstedsarbejdet indeholder også undervisning i adfærd og omgangsformer,  

 som sikrer et sundt arbejdsmiljø med hensyn til sikkerhed og sundhed.
Praktisk værkstedsarbejde - brug af forskellige former for værktøj - hensigtsmæssige arbejdsformer - arbejdsmiljø Forbrændingsmotorers funktion - forbrænding og forbrændingsprodukter - brændstoftilførsel Justerings- og vedligeholdelsesarbejde - smøring og friktion - tænding - kraftoverførsel Motorkøretøjer og trafiksikkerhed - styretøj - bremser - lygter og signalgivere.
§ 29.  Arbejdskendskab Undervisningen i arbejdskendskab har følgende formål og centrale  

 kundskabs- og færdighedsområder:
Formål Formålet med undervisningen i arbejdskendskab er, at den enkelte elev  

 gennem konkrete oplevelser og fordybelse får mulighed for at tilegne sig  

 erfaringer og viden til forståelse af arbejdslivet og de hertil knyttede  

 kvalifikationskrav.
 Praktiske og teoretiske erfaringer med forskellige arbejdsforhold skal  

 medvirke til at udvikle elevens forståelse for de menneskelige og  

 samfundsmæssige værdier og holdninger, der knytter sig til arbejde.
 Undervisningen skal medvirke til, at eleven bliver i stand til at vurdere  

 de forhold, som betinger vilkårene på en arbejdsplads samt bliver fortrolig  

 med samspillet mellem virksomheder, institutioner og organisationer.
Centrale kundskabs- og færdighedsområder Arbejdsmarkedet er i stadig forandring.
Nogle arbejdsfunktioner og  

 arbejdsprocesser forsvinder, andre overtages af maskiner og nye dukker op.  

 Kvalifikationskravene ændres i samme takt.
Arbejde og uddannelse har traditionel betydning for det enkelte menneskes  

 identitet og forsørgelse, ligesom arbejde og uddannelse har betydning for  

 samfundshusholdningen.
Med udførelsen af arbejdet følger en række  

 menneskelige og ressourcemæssige konsekvenser.
 De centrale kundskabs- og færdighedsområder er derfor:
- kvalifikationskrav i arbejdslivet - uddannelses- og arbejdsforhold, lokalt, nationalt og internationalt - virksomhedernes tilpasning til samfundsudviklingen - forskellige indtjeningsformer og tilknytning til arbejdsmarkedet - miljø- og ressourcemæssige aspekter, der knytter sig til arbejde og  

 produktion - virksomhedens og institutionens opbygning og kultur - ligestillings- og ligeværdsproblematikken på arbejdsmarkedet - udviklingen på arbejdsmarkedet set i et historisk perspektiv - den ny teknologi og dens betydning på arbejdsmarkedet.
§ 30.  Latin Undervisningen i latin har følgende formål og centrale kundskabs- og  

 færdighedsområder:
Formål Formålet med undervisningen i latin er at give eleverne et grundlag for at  

 orientere sig i latinske tekster af forskellig type og give dem redskaber til  

 forståelse af teksternes indhold og sproglige opbygning.
 Undervisningen skal videreudvikle elevernes almene sprogforståelse, blandt  

 andet ved sammenligning med andre sprog, således at de kan anvende den i  

 fortsat sprogtilegnelse.
 Undervisningen i latin skal give eleverne et grundlag for forståelse af  

 sproglige fællestræk og kulturelle sammenhænge i Europa.
Centrale kundskabs- og færdighedsområder Latin er det gamle europæiske fællessprog.
Arbejdet med latin giver  

 eleverne mulighed for at få indblik i nutidens sproglige og kulturelle  

 forudsætninger fra Antikken gennem Middelalderen og nyere tid.
Latin er et  

 væsentligt grundlag for de europæiske sprogs almene ordforråd, dels ved lån  

 og dels som forbillede for orddannelse og betydning.
Elevernes beskæftigelse  

 med latin giver mulighed for at skærpe deres evne til at sammenligne forhold  

 vedrørende grammatik og ordforråd på latin og andre sprog og behandle  

 fælleseuropæiske forestillinger og deres sproglige udtryk i historisk lys.
 De centrale kundskabs- og færdighedsområder er angivelser af  

 undervisningens indhold, og de skal anvendes som pejlemærker både ved  

 planlægningen og ved evalueringen af undervisningsforløb.
Sprog og sprogtilegnelse Da kundskaber i latin skal være en indgang til almen sprog- og  

 tekstforståelse, skal eleverne inden for det sproglige område især arbejde  

 med:
- at udvikle bevidsthed om sprogets opbygning og funktion ved at arbejde  

 med ordfamilier, sætningsbygning, orddannelse og bøjninger - at genkende og forklare det latinske islæt i andre sprogs ordforråd - at anvende ordbøger, grammatikker, oversættelser samt elektroniske  

 hjælpemidler, således at de kan orientere sig i latinske tekster af  

 forskellig type - at bruge latin i tværfaglige sammenhænge, sprogligt såvel som kulturelt - at bruge forskellige arbejds- og samarbejdsformer.
Kultur Ved læsning af latinske tekster møder eleverne noget, som på en gang er  

 fremmed og en del af deres egen tradition.
Derfor skal de inden for det  

 kulturelle og litterære område især arbejde med:
- at forstå teksternes litterære karakter og deres plads i samtidens  

 samfund - at anvende lyd- og billedmateriale til belysning af teksters indhold og  

 baggrund samt det antikke islæt i den moderne hverdag - at stifte bekendtskab med væsentlige sider af oldtidens levevilkår og  

 forestillingsverden, således at de opnår et grundlag for historisk og  

 kulturel tekstforståelse - at få forståelse af deres egen kulturs særpræg gennem viden om livet i  

 tidligere kulturperioder.
 § 31.  Bekendtgørelsen træder i kraft den 1. august  

 1994.
 Stk. 2.  Bekendtgørelse nr. 313 af 15. juni 1972,  

 bekendtgørelse nr. 402 af 25. juli 1984, bekendtgørelse nr. 26 af 19. januar  

 1987, bekendtgørelse nr. 70 af 31. januar 1991 og bekendtgørelse 482 af 20.  

 juni 1991 ophæves.
