Nr LSF 34 Forslag til Lov om ændring af retsplejeloven m.v. (Ændring af  

 kompetencereglerne for meddelelse af anke- og kæretilladelse) Fremsat af justitsministeren (Engell) den 7. oktober 1992 § 1 I lov om rettens pleje, jf. lovbekendtgørelse nr. 748 af 1. december 1989  

 som ændret senest ved lov nr. 385 af 20. maj 1992, foretages følgende  

 ændringer:
 1. I § 2 a indsættes som stk. 4:
»Stk. 4. I afgørelsen af sager om anke- eller kæretilladelse deltager  

 1 eller 3 dommere efter rettens bestemmelse.« 2. I § 368, stk. 1, 2. pkt., ændres  

 »justitsministerens« til: »landsrettens«.
 3. § 368, stk. 2, affattes således:
» Stk. 2. Landsretten kan meddele tilladelse til anke af  

 domme, der er omfattet af stk. 1, 2. pkt., hvis sagen er af principiel  

 karakter, eller særlige grunde i øvrigt taler derfor.
Ansøgning om tilladelse  

 skal indgives til landsretten inden 4 uger efter dommens afsigelse.
Retten  

 kan dog undtagelsesvis meddele tilladelse, hvis ansøgning indgives senere,  

 men inden 1 år efter afsigelsen.
Landsretten træffer ved beslutning afgørelse  

 på skriftligt grundlag.
Landsrettens afgørelse kan ikke indbringes for  

 Højesteret.« 4. § 368, stk. 5, affattes således:
» Stk. 5. Bestemmelser om sagsomkostninger og processuelle  

 straffe i domme, som er afsagt af en landsret og af Sø- og Handelsretten i  

 København, kan kun ankes særskilt til Højesteret med tilladelse fra  

 Højesteret.
Bestemmelserne i § 371 finder tilsvarende anvendelse.« 5. § 371 affattes således:
» § 371. Domme, der er afsagt af en landsret som 2. instans,  

 kan ikke ankes.
Højesteret kan dog meddele tilladelse til prøvelse i 3.  

 instans, hvis sagen er af principiel karakter.
Stk. 2. Ansøgning om tilladelse efter stk. 1, 2. pkt., skal  

 indgives til Højesteret inden 8 uger efter dommens afsigelse.
Højesteret kan  

 dog undtagelsesvis meddele tilladelse, hvis ansøgning indgives senere, men  

 inden eet år efter afsigelsen.
Stk. 3. Højesteret træffer ved beslutning afgørelse efter stk. 1  

 og 2 på skriftligt grundlag.« 6. § 372, stk. 2, affattes således:
» Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 368, stk. 2 eller 5, eller § 371,  

 inden 4 uger efter, at tilladelsen er meddelt ansøgeren.
Indleveres  

 stævningen senere, afvises anken.
Ankeinstansen kan dog undtagelsesvis  

 tillade anke indtil 1 år efter dommens afsigelse.
Stævningen skal i så fald  

 indleveres inden 4 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandlingen af ansøgning om tilladelse til  

 anke efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« 7. § 389, stk. 2, ophæves, og i stedet indsættes:
» Stk. 2. Kendelser og beslutninger om sags- omkostninger, der er fastsat til højst 10.000 kr., kan ikke kæres.  

 Landsretten kan dog give tilladelse til kære, hvis særlige grunde taler  

 derfor.
Stk. 3. Ansøgning om kæretilladelse efter stk. 2 skal indgives til  

 landsretten inden 2 uger efter, at afgørelsen er truffet.
Retten kan dog  

 undtagelsesvis give tilladelse, hvis ansøgningen indgives senere, men inden 6  

 måneder efter, at afgørelsen er truffet.
Landsretten træffer ved beslutning  

 afgørelse på skriftligt grundlag.
Landsrettens afgørelse kan ikke indbringes  

 for Højesteret.« Stk. 3 bliver herefter stk. 4.
 8. § 391, stk. 2, affattes således:
» Stk. 2. Landsretten kan give tilladelse til kære af  

 bestemmelser i domme om sagsomkostninger, der efter stk. 1 ikke kan påkæres.  

 Bestemmelserne i § 389, stk. 3, finder tilsvarende anvendelse.« 9. § 392, stk. 2, affattes således:
» Stk. 2. Højesteret kan give tilladelse til kære af de i stk.  

 1 nævnte afgørelser, hvis kæren vedrører spørgsmål af principiel karakter.  

 Ansøgning om kæretilladelse skal indgives til Højesteret inden 2 uger efter,  

 at afgørelsen er truffet.
Højesteret kan dog undtagelsesvis give tilladelse,  

 hvis ansøgning indgives senere, men inden 6 måneder efter, at afgørelsen er  

 truffet.
Højesteret træffer ved beslutning afgørelse på skriftligt  

 grundlag.« 10. § 394, stk. 2, affattes således:
» Stk. 2. Kære skal ske inden kærefristens udløb eller, hvis  

 der er meddelt tilladelse efter § 389, § 391 eller § 392, inden 2 uger efter,  

 at tilladelsen er meddelt ansøgeren.
Iværksættes kære senere, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 6 måneder efter afgørelsen.
Kæreskriftet skal i så fald  

 indleveres inden 2 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandling af ansøgning om tilladelse til  

 kære efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« 11. I § 469, stk. 4, 2. pkt., ændres  

 »justitsministeren« til: »retten«.
 12. § 475, stk. 1, 3. pkt., ophæves, og i stedet indsættes  

 som nyt 4. pkt.:
»Bestemmelserne i § 372, stk. 2, 3.-7. pkt., finder tilsvarende  

 anvendelse.« 13. § 503, stk. 2 og 3, ophæves.
 14. § 584, stk. 2, ophæves, og i stedet indsættes:
» Stk. 2. Afgørelser om udlæg for krav, der har en økonomisk  

 værdi af højst 10.000 kr., kan ikke kæres.
Landsretten kan dog give  

 tilladelse til kære, hvis særlige grunde taler derfor.
Stk. 3. Ansøgning om kæretilladelse skal indgives til landsretten  

 inden 4 uger efter afgørelsen.
Landsretten kan dog undtagelsesvis meddele  

 tilladelse, hvis ansøgning indgives senere, men inden 1 år efter afgørelsen.  

 Landsretten træffer ved beslutning afgørelse på skriftligt grundlag.  

 Landsrettens afgørelse kan ikke indbringes for Højesteret.« Stk. 3 bliver herefter stk. 4.
 15. Efter § 584 indsættes:
» § 584 a.
Fogedrettens afgørelser om omkostninger, der er  

 fastsat til mere end 10.000 kr., kan særskilt kæres.
 Stk. 2. Når særlige grunde taler derfor, kan landsretten meddele  

 tilladelse til kære af fogedrettens afgørelse om omkostninger, der efter stk.  

 1 ikke kan påkæres.
Stk. 3. Ansøgning om kæretilladelse skal indgives til landsretten  

 inden 2 uger efter afgørelsen.
Landsretten kan dog undtagelsesvis meddele  

 tilladelse, hvis ansøgningen indgives senere, men inden 6 måneder efter  

 afgørelsen.
Landsretten træffer ved beslutning afgørelse på skriftligt  

 grundlag.
Landsrettens afgørelse kan ikke indbringes for Højesteret.« 16. § 585 affattes således:
 » § 585. Landsrettens afgørelse i en kæresag kan ikke kæres.  

 Højesteret kan dog meddele tilladelse til kære, hvis kæren vedrører spørgsmål  

 af principiel karakter.
Stk. 2. Ansøgning om kæretilladelse skal indgives til Højesteret  

 inden 8 uger, i auktionssager dog inden 4 uger, efter afgørelsen.
I andre  

 sager end auktionssager kan Højesteret dog undtagelsesvis meddele tilladelse,  

 hvis ansøgning indgives senere, men inden 1 år efter afgørelsen.
Stk. 3. Højesteret træffer ved beslutning afgørelse efter stk. 1  

 og 2 på skriftligt grundlag.« 17. I § 586, stk. 2, ændres »§ 585« til: »§  

 584, stk. 2 og 3, § 584 a, stk. 2, og § 585«.
 18. § 586, stk. 4, affattes således:
» Stk. 4. Iværksættes kære efter fristens udløb, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 1 år, i auktionssager dog indtil 6 måneder, efter afgørelsen.  

 Kæreskriftet skal i så fald indleveres inden 4 uger efter tilladelsens  

 meddelelse.
Bestemmelserne i § 398 finder tilsvarende anvendelse.  

 Landsrettens afgørelse kan kun indbringes for Højesteret efter reglerne i §  

 392, stk. 2.« 19. § 661, stk. 3, affattes således:
» Stk. 3. Landsretten kan dog undtagelsesvis tillade kære  

 indtil 6 måneder efter, at beslutningen er taget eller kendelsen afsagt.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 20. § 662, stk. 3, affattes således:
» Stk. 3. Landsretten kan dog undtagelsesvis tillade anke  

 indtil 1 år efter, at afgørelsen er truffet, eller skiftet er afsluttet.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« 21. I § 665, stk. 1, 2. pkt., ændres  

 »Justitsministeren« til: »Højesteret«.
 22. I § 665, stk. 3, 2. pkt., ændres »stk. 1, 3. pkt.,  

 og stk. 2« til: »stk. 2«.
 23. § 962, stk. 3 og 4, affattes således:
» Stk. 3. Landsretten kan tillade anke af domme, der efter  

 stk. 2 ikke kan indbringes for højere ret, hvis sagen er af principiel  

 karakter, eller særlige grunde i øvrigt taler derfor.
Ansøgning skal indgives  

 til landsretten inden 2 uger efter dommens afsigelse eller, hvis det er  

 tiltalte, der vil anke, og tiltalte ikke har være til stede ved dommens  

 afsigelse, efter dens forkyndelse.
Landsretten kan dog undtagelsesvis meddele  

 tilladelse, hvis ansøgning indgives senere, men inden 1 år efter dommens  

 afsigelse.
Under tilsvarende betingelser kan landsretten tillade anke af de i stk. 2,  

 3. pkt., nævnte afgørelser.
Landsretten træffer ved beslutning afgørelse på  

 skriftligt grundlag.
Landsrettens afgørelse kan ikke indbringes for  

 Højesteret.
Stk. 4. Når en ansøgning efter stk. 3 er indgivet til landsretten,  

 kan retten bestemme, at fuldbyrdelsen skal udsættes eller standses.
Dette  

 sker i hvert fald, når anke tillades.« 24. I § 963, stk. 3, litra b, ændres  

 »justitsministeren« til: »landsretten«.
 25. § 966, stk. 1, affattes således:
» § 966. Landsrettens dom i en ankesag kan ikke ankes.  

 Højesteret kan dog meddele tilladelse til anke, hvis sagen er af principiel  

 karakter, eller særlige grunde i øvrigt taler derfor.
Ansøgning om  

 anketilladelse skal indgives til Højesteret inden 2 uger efter dommens  

 afsigelse eller, hvis det er tiltalte, der vil anke, og denne ikke har været  

 til stede ved dommens afsigelse, efter dommens forkyndelse.
Højesteret kan  

 dog undtagelsesvis meddele tilladelse, hvis ansøgning indgives senere, men  

 inden 1 år efter dommens afsigelse.
Højesteret træffer ved beslutning  

 afgørelse på skriftligt grundlag.« 26. § 968, stk. 3, affattes således:
» Stk. 3. I sager, hvor anke kræver tilladelse efter § 966,  

 kan kæremål af en part kun rejses med tilladelse af Højesteret.
Reglerne om  

 tilladelse til anke finder tilsvarende anvendelse.« 27. § 973 affattes således:
» § 973. Landsrettens afgørelse i en kæresag kan ikke kæres.  

 Højesteret kan dog meddele tilladelse til kære, hvis kæren angår spørgsmål af  

 principiel karakter, eller særlige grunde i øvrigt taler derfor.
Ansøgning om  

 kæretilladelse skal indgives til Højesteret inden 2 uger efter kendelsens  

 afsigelse eller, hvis det er tiltalte, der vil kære, og tiltalte ikke har  

 været til stede ved afsigelsen, efter dens forkyndelse.
Højesteret kan  

 undtagelsesvis meddele tilladelse, hvis ansøgning indgives senere, men inden  

 1 år efter kendelsens afsigelse.
Højesteret træffer ved beslutning afgørelse  

 på skriftligt grundlag.« § 2 I konkursloven, jf. lovbekendtgørelse nr. 588 af 1. september 1986 som  

 ændret senest ved lov nr. 215 af 10. april 1991 og § 6 i lov nr. 363 af 6.  

 juni 1991, foretages følgende ændringer:
 1. § 250, stk. 2, affattes således:
» Stk. 2. Landsretten kan dog undtagelsesvis tillade anke  

 indtil 1 år efter konkursbehandlingens afslutning.
Retsplejelovens § 372,  

 stk. 2, 5.-7. pkt., finder tilsvarende anvendelse.« 2. I § 254 ændres i 1. pkt.  

 »Justitsministeren« til: »Højesteret«, og i 2.  

 pkt. ændres »§ 392, stk. 1, 3. pkt., og stk. 2« til: »§  

 392, stk. 2«.
§ 3 I lov om social bistand, jf. lovbekendtgørelse nr. 817 af 6. december 1990  

 som ændret senest ved lov nr. 501 af 24. juni 1992, foretages følgende  

 ændring:
 § 131 affattes således:
» § 131. Landsrettens afgørelse kan ikke indbringes for  

 Højesteret.
Højesteret kan dog meddele tilladelse til prøvelse af  

 landsrettens afgørelse, hvis sagen er af principiel karakter.
Højesteret  

 træffer ved beslutning afgørelse på skriftligt grundlag.
Ansøgning om  

 tilladelse til anke eller kære må fremsættes henholdsvis inden 6 og 3 måneder  

 efter afgørelsen.« § 4 I lov om skibsregistrering, jf. lovbekendtgørelse nr. 588 af 29. september  

 1988 som ændret ved lov nr. 186 af 23. marts 1992, foretages følgende  

 ændring:
 § 53, stk. 1 og 2 affattes således:
» § 53. Skibsregisterets afgørelser i henhold til denne lov  

 kan af enhver, der har en retlig interesse heri, indbringes for landsretten i  

 den landsretskreds, hvor det pågældende skibs rederi er hjemmehørende inden  

 14 dage efter den dag, afgørelsen er meddelt vedkommende.
Landsretten kan dog  

 indtil 6 måneder efter dette tidspunkt tillade, at Skibsregisterets afgørelse  

 indbringes for retten.
Hvis fagkundskab til søforhold skønnes at være af  

 betydning, kan retten tilkalde 2 søkyndige dommere, der udtages blandt de i  

 medfør af retsplejelovens § 92 beskikkede dommere.
De om kæremål i borgerlige  

 sager gældende regler finder i øvrigt med de fornødne lempelser tilsvarende  

 anvendelse på indbringelsen for og behandlingen ved landsretten.
Stk. 2. Landsrettens afgørelse efter stk. 1, 1. pkt., kan ikke  

 påkæres.
Højesteret kan dog meddele tilladelse til kære af en sådan  

 afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 5 I lov om registrering af rettigheder over luftfartøjer, jf.  

 lovbekendtgørelse nr. 620 af 15. september 1986 som ændret ved lov nr. 396 af  

 13. juni 1990, foretages følgende ændringer:
 1. § 14, stk. 1, 2. pkt., affattes således:
»Landsretten kan dog indtil 6 måneder efter dette tidspunkt, hvis  

 omstændighederne taler derfor, tillade kæren.
Retsplejelovens § 394, stk. 2,  

 finder tilsvarende anvendelse.« 2. § 14, stk. 2, affattes således:
» Stk. 2. Landsrettens afgørelse efter stk. 1, 1. pkt., kan  

 ikke påkæres.
Højesteret kan dog meddele tilladelse til kære af landsrettens  

 afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 6 I lov om mortifikation af værdipapirer, jf. lovbekendtgørelse nr. 639 af  

 16. september 1986, foretages følgende ændringer:
 1. § 8, stk. 2, 2. pkt., affattes således:
»Kun i dette tilfælde kan Højesteret meddele tilladelse til prøvelse  

 i 3. instans af en dom, der har givet mortifikation.
Højesteret træffer ved  

 beslutning afgørelse på skriftligt grundlag.« 2. § 8, stk. 3, affattes således:
» Stk. 3. Ankeinstansen kan ikke meddele tilladelse til, at en  

 dom, der giver mortifikation, påankes efter udløbet af de almindelige  

 ankefrister.« § 7 I lov om en værdipapircentral, jf. lovbekendtgørelse nr. 101 af 10.  

 februar 1992, foretages følgende ændring:
 § 25, stk. 3, affattes således:
» Stk. 3. Højesteret kan meddele tilladelse til kære af  

 landsrettens afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 8 Stk. 1. Loven træder i kraft den 1. januar 1994.
 Stk. 2. Er ansøgning om anke- eller kæretilladelse indgivet til  

 Justitsministeriet før lovens ikrafttræden, finder de hidtil gældende regler  

 anvendelse.
Bemærkninger til lovforslaget Almindelige bemærkninger Indholdsfortegnelse 1. Indledning s. 7 1.1. Ordningen fra retsplejelovens tilblivelse s. 7 1.2. Retsplejerådets betænkning nr. 698/1973 s. 7 1.3. Lovforslag i Folketinget 1978/79 s. 8 1.4. Beslutningsforslag i Folketinget 1988/1989 s. 9 1.5. Lovforslag i Folketinget 1990 s. 11 1.6. Retsplejerådets betænkning nr. 1222/1991 s. 12 2. Gældende regler s. 12 2.1. Gældende regler om 3. instansbevillinger s. 12 2.1.1. To-instansprincippet s. 12 2.1.2. Civile sager s. 12 2.1.3. Straffesager s. 13 2.1.4. Statistiske oplysninger om 3. instansbevillinger s. 14 2.2. Oprejsningsbevillinger s. 14 2.2.1. Civile sager s. 14 2.2.2. Straffesager s. 15 2.2.3. Statistiske oplysninger om oprejsningsbevillinger s. 15 2.2.3.1. Oprejsningsbevillinger i straffesager s. 16 2.3. 2. instanssager s. 16 2.3.1. Civile sager s. 16 2.3.2. Straffesager s. 16 2.3.3. Statistiske oplysninger om 2. instansbevillinger s. 17 3. Retstilstanden i andre lande s. 17 3.1. Sverige s. 17 3.2. Norge s. 18 3.3. Andre europæiske lande s. 19 4. Retsplejerådets betænkning nr. 1222/1991 s. 20 4.1. Indledning s. 20 4.2. 3. instansbevillinger s. 20 4.2.1. Den Særlige Klageret s. 20 4.2.2. Et særligt råd eller nævn s. 21 4.2.3. Domstolene s. 22 4.2.4. Kriterier for meddelelse af 3. instansbevilling s. 23 4.3. Oprejsningsbevillinger s. 25 4.4. 2. instansbevillinger s. 26 5. Høringssvar over betænkningen s. 26 5.1. Højesteret s. 26 5.2. Østre og Vestre Landsret s. 27 5.3. Rigsadvokaten s. 27 5.4. Advokatrådet s. 28 6. Justitsministeriets overvejelser s. 29 6.1. Indledning s. 29 6.2. Effektivitetsbetragtninger s. 30 6.3. Ressourcebetragtninger s. 30 6.4. Et politisk behov for kompetencen s. 30 6.5. Højesterets egen vurdering s. 31 6.6. Bivirkninger ved en kompetenceomlægning s. 31 6.7. Særligt om nævns-modellen s. 31 6.8. Særligt om oprejsningsbevillinger og 2. instansbevillinger s. 32 6.9. Konklusion s. 32 7. Lovforslagets administrative og økonomiske konsekvenser s. 32 1. Indledning.
Lovforslaget er en i det væsentlige uændret genfremsættelse af det  

 forslag, der blev fremsat den 31. januar 1992 (L 215) og var til  

 førstebehandling den 19. februar 1992, jf.
Folketingstidende 1991-92, sp.  

 6014 og 6609.
Lovforslaget har til formål at overføre kompetencen til at meddele 3.  

 instansbevillinger og andre procesbevillinger fra Justitsministeriet til  

 retterne.
Lovforslaget fremsættes til opfyldelse af Folketingsbeslutning af  

 19. maj 1989 om ændring af retsplejelovens regler om tredieinstansbevilling  

 (B 48, FT 1988/89, till.
C sp. 1081, jf. nedenfor under afsnit 1.4.).
Den ordning vedrørende kompetencen til at meddele procesbevillinger, der  

 gælder i dag og beskrives nedenfor under afsnit 2, blev fastsat i begyndelsen  

 af dette århundrede.
Siden er der ved en række lejligheder, der omtales  

 nedenfor, såvel af sagkyndige organer som fra politisk side stillet forslag  

 om, at kompetencen flyttes fra Justitsministeriet til domstolene.
Disse  

 forslag er ikke gennemført, ikke mindst fordi det har vist sig vanskeligt at  

 pege på en ordning, der kan sikre en bedre og billigere varetagelse af  

 sagerne om 3. instansbevilling end den gældende.
1.1. Tilladelse til at fravige de normale processuelle regler i  

 borgerlige og kriminelle sager blev før retsplejeloven i vidt omfang meddelt  

 ved kongelig bevilling i medfør af grundlovens almindelige  

 dispensationsbestemmelser.
I forarbejderne til retsplejeloven blev den  

 administrative bevillingsordning foreslået afskaffet, og kompetencen til at  

 meddele dispensation blev foreslået henlagt til domstolene.
Ved fremsættelsen  

 af retsplejelovforslaget i samlingen 1906-07 blev der foreslået et system,  

 hvorefter såvel Justitsministeriet som domstolene fik kompetence til at  

 meddele procesbevillinger, men disse regler blev under forslagets behandling  

 ændret til den ordning, der er gældende i dag.
Reglerne om procesbevillinger er senere foreslået ændret, først af det  

 stående retsplejeudvalg i 1924 og derefter af et af Justitsministeriet i 1929  

 nedsat udvalg.
Udvalgenes forslag om ændring af reglerne om processuelle  

 tilladelser, således at kompetencen skulle flyttes fra Justitsministeriet til  

 domstolene, blev imidlertid ikke gennemført.
 1.2. Retsplejelovens regler om meddelelse af procesbevillinger  

 blev herefter på ny behandlet i forbindelse med Retsplejerådets gennemgang af  

 reglerne om sagsbehandling i første instans og appel i borgerlige sager i  

 Retsplejerådets betænkning nr. 698/1973 om behandling af borgerlige sager.
Retsplejerådet, der dengang bestod af 3 medlemmer, som ikke længere er  

 medlemmer af rådet, gav i betænkningen udtryk for, at kompetencen til at  

 meddele 3. instansbevillinger, oprejsningsbevillinger og tilladelser efter  

 retsplejelovens § 962, stk. 2, efter rådets opfattelse burde overføres til  

 domstolene.
Rådet foreslog på den baggrund, at disse procesbevillinger skulle  

 meddeles af den ret, for hvilken sagen indbringes, dog således at 3.  

 instansbevillinger meddeles af Højesteret eller et udvalg bestående af mindst  

 3 af rettens medlemmer.
Rådet foreslog endvidere, at reglen om, at der  

 krævedes særlig tilladelse for at kære en doms bestemmelser om  

 sagsomkostninger, blev ophævet.
Retsplejerådet frarådede imidlertid udtrykkeligt en henlæggelse af  

 kompetencen til at meddele 3. instansbevilling i straffesager til Den Særlige  

 Klageret.
Denne indstilling begrundedes med, at retsplejen i videst muligt  

 omfang bør samles under de almindelige domstole, at Klageretten efter sin  

 sammensætning næppe er særlig egnet til behandling af disse sager, og at en  

 sådan løsning måtte antages at ville medføre en forsinkelse af sagerne, bl.a.  

 fordi klagerettens medlemmer, der ofte vil have bopæl forskellige steder i  

 landet, kun samles med visse mellemrum.
Som begrundelse for at overføre kompetencen til at meddele 3.  

 instansbevilling til Højesteret henviste rådet bl.a. til, at det stemte bedst  

 med retsplejelovens ånd, at retsplejen også på dette punkt opnåede en  

 uafhængig stilling af administrationen, og at det drejede sig om en på  

 retlige hensyn hvilende afgørelse, som burde træffes af domstolene.  

 Retsplejerådet anførte i den forbindelse, at afgørelsen af, om sagen kan  

 prøves af Højesteret, er nært beslægtet med afgørelsen af selve sagen.
Den  

 prøvelse af sagen, som Højesteret efter forslaget ville skulle foretage ved  

 behandlingen af en ansøgning om 3. instansbevilling, ville således efter  

 rådets opfattelse næppe adskille sig væsentligt fra den foreløbige gennemgang  

 af sagerne, der foretages med henblik på udskillelse til behandling i  

 afdelinger på henholdsvis 5 medlemmer og 7 medlemmer.
Rådet anførte  

 endvidere, at en sådan ordning var i overensstemmelse med de udenlandske  

 retsplejeordninger, man havde kendskab til.
Som et mere praktisk synspunkt,  

 der talte for at henlægge kompetencen til at meddele 3. instansbevilling til  

 Højesteret, anførtes, at Højesteret i de tilfælde, hvor rettens medlemmer var  

 indstillet på at overveje en ændring af gældende praksis på et område, ville  

 få mulighed for at bestemme, at en sag skulle prøves ved 3. instans for  

 dermed at få lejlighed til at tage stilling til den hidtidige praksis.
Forslaget om at overføre kompetencen til at meddele oprejsningsbevilling i  

 borgerlige sager til domstolene blev bl.a. begrundet med, at der burde  

 indføres samme ordning i civile sager, som der gælder for straffesager, samt  

 at man ved at overlade afgørelsen om oprejsningsbevilling til den domstol,  

 som senere skal tage stilling til selve sagen, samlet ville opnå en vis  

 arbejdsbesparelse og nedbringelse af den tid, det tager at få en endelig  

 retsafgørelse.
Rådet fandt endvidere, at den forskel i praksis mellem  

 straffesager og civile sager, der gav sig udtryk i, at Justitsministeriet i  

 højere grad accepterede uvæsentlige fristoverskridelser i civile sager, burde  

 søges udlignet gennem en skærpelse af praksis for så vidt angår disse sager.  

 Retsplejerådet gav i den forbindelse udtryk for, at en sådan forskel i  

 praksis efter rådets opfattelse ikke kunne begrundes i sagens betydning for  

 parterne, idet afgørelsen i en civil sag generelt ikke kunne anses for mere  

 indgribende for en part end afgørelsen i en straffesag.
 Retsplejerådets forslag om at give fri adgang til at kære en doms  

 bestemmelser om sagsomkostninger blev navnlig begrundet med, at der som følge  

 af det meget begrænsede sagsantal på dette område kun ville blive tale om en  

 ringe arbejdsmæssig belastning, hvortil kom, at der i de tilfælde, hvor  

 Justitsministeriet meddelte kæretilladelse, efter de dagældende regler ville  

 blive tale om en dobbelt behandling af sagen.
 For så vidt angår begrundelsen for rådets forslag om overførsel af  

 kompetencen til at meddele tilladelse efter § 962, stk. 2, til domstolene i  

 de (mindre) politisager, henvistes der til de synspunkter, der var anført  

 vedrørende 3. instansbevillinger.
1.3. I november 1978 blev der bl.a. på baggrund af denne  

 betænkning og de indkomne høringssvar i Folketinget fremsat et lovforslag (af  

 SV-regeringen) om ændring af retsplejeloven (behandling af borgerlige sager).  

 Lovforslaget med bemærkninger er optrykt i Folketingstidende 1978/79, tillæg  

 A, sp. 1539 ff.
Retsudvalgets betænkning er gengivet i Folketingstidende,  

 tillæg B, sp. 1427 ff og 2033 ff.
Endelig henvises der til Folketingets  

 Forhandlinger, sp. 11667 ff.
Dette lovforslag indeholdt bl.a.
Retsplejerådets forslag til ændring af  

 betingelserne for meddelelse af procesbevillinger.
Justitsministeriet var  

 imidlertid af den opfattelse, at den af rådet foreslåede kompetenceflytning  

 kunne give anledning til betænkeligheder, og fandt på den baggrund ikke  

 tilstrækkelig begrundelse for at opretholde den del af Retsplejerådets  

 forslag.
Disse betænkeligheder er bl.a. udtrykt i en udtalelse over betænkningen  

 afgivet af præsidenten for Højesteret den 1. juli 1974. I denne udtalelse,  

 hvis hovedindhold blev gengivet i lovforslagets bemærkninger, anførtes det  

 bl.a., at den historisk begrundede ordning, hvorefter Justitsministeriet  

 meddeler 3. instansbevillinger, efter Højesterets opfattelse havde fungeret  

 godt, og at en henlæggelse af disse sager til Højesteret ikke kunne antages  

 at ville medføre nogen væsentlig ændret praksis.
Fra Højesterets side havde  

 man derfor intet ønske om en ændring af den gældende ordning.
Højesteret  

 tilsluttede sig, at en kompetenceflytning burde foretages på den af rådet  

 foreslåede måde, hvis en sådan ændring skulle gennemføres.
En sådan ordning  

 ville imidlertid stærkt nærme sig etableringen af en ny 3. instans, således  

 at der i de tilfælde, hvor tilladelse gives, reelt ville blive tale om en 4.  

 instansbehandling.
Det var endvidere Højesterets opfattelse, at en overførsel  

 af disse sager til Højesteret ville indebære en anden sagsbehandlingsform end  

 i Justitsministeriet, hvilket bl.a. ville give sig udtryk i, at en ansøgning  

 ville skulle behandles af 3 højesteretsdommere.
Præsidenten for Højesteret  

 fandt derfor, at det på baggrund af den ikke ganske uvæsentlige forøgelse af  

 rettens arbejde, som der ville blive tale om, ville være nødvendigt at  

 foretage en efter rettens opfattelse i øvrigt uønsket udvidelse af  

 dommerantallet og ansættelse af yderligere juridisk og kontormæssig bistand.
Præsidenten for Højesteret vurderede på den baggrund, at behandlingen af  

 sagerne ville tage længere tid, hvis kompetencen overflyttedes til  

 Højesteret, end efter den gældende ordning.
Endelig understregede præsidenten  

 for Højesteret den meget betydelige vægt, som det må tillægges, at der ikke  

 hos parter, der skal have en sag afgjort af Højesteret, kan opstå nogen  

 følelse af forudindtagethed hos retten.
Efter præsidentens opfattelse kunne  

 det derfor medføre ulemper, som ikke findes under den gældende ordning.  

 Præsidenten gav derfor udtryk for betænkelighed ved at tilslutte sig den af  

 Retsplejerådet foreslåede ordning.
Disse synspunkter har højesteretspræsident  

 J.
Trolle endvidere givet udtryk for i en artikel i Ugeskrift for Retsvæsen  

 1974 B, side 209-213.
I artiklen blev der endvidere peget på, at de svenske erfaringer viste, at  

 der var en tendens til, at parterne opfattede muligheden for at søge 3.  

 instansbevilling som et naturligt led i førelsen af en sag ved domstolene.  

 Det havde medført, at den svenske Højesteret anvendte uforholdsmæssig mange  

 ressourcer på behandlingen af disse sager.
Højesteretspræsident J.
Trolle  

 oplyste i den forbindelse, at den svenske Højesteret brugte »ca. 3 af  

 ugens 5 dage på - åbenbart for det meste futile - dispenssager, og kun 2 dage  

 på egentlige sager, der er optaget til reel behandling.« Under lovforslagets behandling i Folketinget blev der i maj 1979 af et  

 mindretal i Retsudvalget stillet ændringsforslag til lovforslaget, hvorefter  

 kompetencen til at meddele 3. instansbevilling blev foreslået overført fra  

 Justitsministeriet til et udvalg under Højesteret. Ændringsforslaget, der  

 blev stillet af Det Konservative Folkepartis medlem af Retsudvalget og  

 tiltrådt af Fremskridtspartiet, Kristeligt Folkeparti og Retsforbundet, blev  

 i betænkningen begrundet med, at det fandtes mest hensigtsmæssigt, at disse  

 afgørelser træffes af domstolene, da det bør være en judiciel og ikke en  

 administrativ afgørelse.
Under lovforslagets anden behandling i Folketinget blev der fra de  

 forskellige ordførere fremført en række synspunkter vedrørende  

 ændringsforslaget.
Socialdemokratiet fandt, at kompetencen fortsat burde  

 ligge hos Justitsministeriet og henviste i den forbindelse til Højesterets  

 udtalelse.
Venstre tog ligeledes afstand fra ændringsforslaget, idet partiet  

 delte de af Højesteret i høringsudtalelsen fremsatte betænkeligheder.  

 Socialistisk Folkeparti begrundede bl.a. sin modstand mod ændringsforslaget  

 med, at man fandt det værdifuldt, at justitsministeren havde mulighed for at  

 meddele 3. instansbevilling i sager, hvor der politisk kunne være ønske om at  

 få Højesterets vurdering af forholdet.
 Det Konservative Folkeparti fastholdt under anden behandlingen i  

 Folketinget, at afgørelsen i sager vedrørende 3. instansbevillinger og  

 oprejsningsbevillinger er en retlig afgørelse, der bør træffes af en domstol,  

 og henviste i øvrigt til, at Retsplejerådet i betænkningen havde foreslået,  

 at kompetencen blev overført til Højesteret.
 Kristeligt Folkeparti tilsluttede sig som nævnt ændringsforslaget.
 Det Radikale Venstre var enig i, at kompetencen burde flyttes væk fra  

 Justitsministeriet, men fandt bl.a. for at undgå at skabe et system, hvor en  

 part kunne få indtryk af, at Højesteret gennem behandlingen af 3.  

 instansansøgningen var blevet forudindtaget, at kompetencen burde overføres  

 til Den Særlige Klageret.
 De af Det Konservative Folkeparti stillede ændringsforslag blev ved  

 afstemningen forkastet.
Under lovforslagets tredje behandling blev der af Det Radikale Venstre  

 stillet ændringsforslag, hvorefter kompetencen blev foreslået overført til  

 Den Særlige Klageret.
I bemærkningerne til ændringsforslagene anførtes det,  

 at muligheden for en politisk indblanding i en bevillingssag burde afskæres.  

 Der henvistes i øvrigt til synspunkter fremsat af landsretssagfører Ernest  

 Hartwig i Ugeskrift for Retsvæsen 1978 B, side 313, herunder navnlig  

 udtalelserne om, at den gældende ordning er i strid med såvel grundlovens § 2  

 som § 3. Bestemmelsen i grundlovens § 2, hvorefter Højesteret er landets  

 øverste domstol, måtte efter forslagsstillernes opfattelse anses for  

 tilsidesat i de tilfælde, hvor Justitsministeriet traf afgørelse om, hvilke  

 sager der skulle forelægges for Højesteret.
I disse tilfælde skete der  

 endvidere en indblanding fra Justitsministeriets side i den dømmende magts  

 område.
Ændringsforslaget fik tilslutning fra Danmarks Kommunistiske Parti og  

 Danmarks Retsforbund, der fandt hensigten i forslagene rigtig.
Centrum  

 Demokraterne og Socialistisk Folkeparti fandt ikke grundlag for at ændre den  

 bestående ordning, og Det Konservative Folkeparti og Kristeligt Folkeparti  

 kunne ikke tilslutte sig, at kompetencen blev henlagt til Klageretten.  

 Fremskridtspartiet kunne heller ikke støtte ændringsforslaget, men havde  

 sympati for de principielle synspunkter, der lå bag dette.
 Det stillede ændringsforslag blev forkastet, og lovforslaget blev for så  

 vidt angår spørgsmålet om Justitsministeriets kompetence til at meddele  

 procesbevillinger vedtaget i den form, det var fremsat (lov nr. 260 af 8.  

 juni 1979).
1.4. Spørgsmålet om en overførsel af kompetencen til at meddele  

3. instansbevilling i straffesager til Den Særlige Klageret blev på ny  

 rejst i januar 1989, hvor Socialistisk Folkeparti fremsatte forslag til  

 folketingsbeslutning om ændring af retsplejelovens regler om 3.  

 instansbevilling (B 48, Folketingstidende 1988/89, till.
A, sp. 4225).
Baggrunden for forslaget var ifølge bemærkninger bl.a., at det efter  

 forslagsstillernes opfattelse principielt er uhensigtsmæssigt, at  

 Justitsministeriet træffer afgørelse om 3. instansbevilling i straffesager,  

 hvor ministeriet med justitsministeren som øverste anklagemyndighed selv  

 repræsenterer den ene part i sagen.
Der henvistes i den forbindelse til de  

 statistiske oplysninger, der er gengivet i betænkning nr. 698/1973, og som  

 kan give indtryk af, at anklagemyndighedens begæringer om 3.  

 instansbevillinger i højere grad imødekommes end forsvarernes.  

 Forslagsstillerne henviste i øvrigt til artiklen i Ugeskrift for Retsvæsen  

 1978 B, side 313-320, af landsretssagfører Ernest Hartwig, der var optrykt  

 som bilag til forslaget.
Ved beslutningsforslagets første behandling i Folketinget  

 (Folketingstidende 1988/89, sp. 6213 ff) blev der fra Socialdemokratiet og  

 Fremskridtspartiet givet udtryk for en positiv holdning over for den del af  

 forslaget, der gik ud på, at kompetencen blev foreslået flyttet væk fra  

 Justitsministeriet.
Socialdemokratiet var derimod ikke enig i, at kompetencen  

 burde overflyttes til Den Særlige Klageret, og henviste bl.a. til de  

 argumenter, som Retsplejerådet i betænkning nr. 698/1973, fremførte mod en  

 sådan løsning.
Det Konservative Folkeparti, Venstre, Kristeligt Folkeparti og  

 Centrum Demokraterne kunne ikke gå ind for forslaget og henviste bl.a. til,  

 at man ikke alene på baggrund af nogle rent principielle synspunkter burde  

 gennemføre ændringer, der ville have væsentlige økonomiske konsekvenser.
Det  

 Radikale Venstre foreslog, at Retsplejerådet blev anmodet om på ny at  

 overveje spørgsmålet.
 Under Retsudvalgets behandling af beslutningsforslaget anmodede udvalget  

 justitsministeren om at indhente en udtalelse fra Højesteret vedrørende  

 overvejelserne om at henlægge kompetencen til at meddele 3. instansbevilling  

 til Højesteret.
 I sin udtalelse af 8. maj 1989 henviste Højesteret til de synspunkter, som  

 var blevet fremført af Højesteret i skrivelsen af 1. juli 1974 om de i  

 betænkning nr. 698/1973 indeholdte forslag samt af højesteretspræsident  

 Trolle i artiklen i Ugeskrift for Retsvæsen for 1974. Højesteret anførte i  

 den forbindelse, at Højesteret dengang havde frarådet en gennemførelse af  

 forslaget.
Herefter oplystes, at alle medlemmer af den daværende Højesteret siden er  

 afgået og erstattet med andre dommere.
Udskiftningen havde imidlertid ikke  

 medført, at Højesteret havde ændret standpunkt vedrørende det omhandlede  

 kompetencespørgsmål, og retten kunne derfor stadig i det væsentlige henholde  

 sig til de synspunkter, som fandt udtryk i skrivelsen af 1. juli 1974.
 Denne opfattelse havde Højesteret senest tilkendegivet over for  

 Retsplejerådet under rådets overvejelser om ændringer i retternes kompetence  

 i civile sager, jf. betænkning nr. 1130/1988, side 32.
Højesteret anførte endvidere, at de bestemmelser i retsplejelovens § 226,  

 der blev gennemført ved lov nr. 273 af 3. maj 1989 om henvisning af sager af  

 principiel karakter og visse andre sager fra byret til landsret i første  

 instans, i det væsentlige svarer til de retningslinier, som bør følges ved  

 meddelelse af 3. instansbevilling i borgerlige sager.
Først om nogle år ville  

 man kunne vurdere, hvilken betydning denne lovændring ville få med hensyn til  

 anvendelsen af henvisningsreglen i § 226 og interessen og behovet for 3.  

 instansbevillinger.
 Også under hensyn til disse usikkerhedsmomenter fandt Højesteret det  

 rigtigt, at der ikke ved lov nr. 273 af 3. maj 1989 samtidig skete ændringer  

 i de gældende regler om kompetencen til at meddele 3. instansbevilling i  

 borgerlige sager.
 På det strafferetlige område havde Højesteret foretaget bl.a. en  

 undersøgelse af, i hvilket omfang der blev meddelt 3. instansbevilling til  

 henholdsvis anklagemyndigheden og tiltalte, og hvor stor en procentdel af  

 landsrettens afgørelser i disse sager, der blev ændret af Højesteret.
Denne undersøgelse viste, at anklagemyndigheden havde fået medhold i den  

 overvejende del af sagerne (65 pct.) i modsætning til forsvaret, der alene  

 havde fået medhold i 25 pct. af sagerne.
Højesteret var derfor af den  

 opfattelse, at de meddelte 3. instansbevillinger til anklagemyndigheden havde  

 været velbegrundede.
Endelig anførte Højesteret, at såfremt den i forslaget til  

 folketingsbeslutning omhandlede kompetenceændring blev gennemført, ville  

 tilgangen af sager til Højesteret blive forøget med mindst 160 tilsvarende  

 til ca. 40 pct.
Når tilgangen i de sidste 3 år (1985-1988) blev lagt til  

 grund, ville antallet dermed komme til betydeligt at overstige de 489 sager,  

 der udgjorde den gennemsnitlige tilgang i årene 1981-85, som væsentligt  

 oversteg rettens kapacitet og derfor var årsagen til en uheldig ophobning af  

 sager, hvis virkninger det endnu ikke havde været muligt at afbøde fuldt ud.
Selv om det måtte antages, at en del af ansøgningerne ville kunne afgøres  

 summarisk - en behandlingsform som Højesteret principielt ellers ikke  

 anvender - ville det være uundgåeligt, at merarbejdet ville komme til at  

 forsinke afviklingen af mere betydningsfulde sager væsentligt.
Højesteret  

 fandt ikke at burde udtale sig om, hvorvidt principielle betænkeligheder ved  

 at lade afgørelsen om 3. instansbevilling i straffesager træffes af  

 justitsministeren som øverste chef for anklagemyndigheden har en sådan vægt,  

 at de desuagtet kunne føre til en ændring af de gældende regler.
 Højesteret pegede endvidere på, at det i Danmark i sammenligning med andre  

 lande er meget få straffesager, der indbringes for landets øverste domstol.  

 På denne baggrund ville det ikke være urimeligt at overveje, om der burde  

 sikres adgang til Højesteret for visse kategorier af landsrettens ankedomme.  

 Som eksempel nævntes domme, der af andre grunde end bevisbedømmelsen ikke er  

 enstemmige, og domme, hvorved der er idømt fængsel i 3-4 år eller mere eller  

 andre frihedsberøvende foranstaltninger af længere varighed.
 Efter Højesterets opfattelse havde retten - særlig med den nuværende  

 arbejdsbyrde - bedre muligheder for at domsforhandle nogle flere straffesager  

 end for at afse tid og personale til skriftlig behandling af et stort antal  

 ansøgninger om 3. instansbevilling.
 Under beslutningsforslagets behandling i Retsudvalget fremsatte et flertal  

 af udvalgets medlemmer (S, SF og FP's medlemmer af udvalget) et  

 ændringsforslag, der indebar, at det i beslutningsforslagets tekst alene  

 anførtes, at kompetencen skulle flyttes væk fra Justitsministeriet uden  

 angivelse af, til hvilken myndighed det i så fald skulle overføres.  

 Ændringsforslaget indebar endvidere, at også 3. instansbevillinger i  

civile sager blev omfattet af beslutningsforslaget.
Under anden og sidste behandlingen i Folketinget (Folketingstidende  

 1988/89, sp. 10340 ff) viste der sig et flertal for ændringsforslaget.
Efter  

 Socialdemokratiets opfattelse kunne den gældende ordning rejse tvivl om,  

 hvorvidt afgørelsen blev truffet af en upartisk myndighed, og  

 Socialdemokratiet kunne derfor tilslutte sig, at det blev undersøgt, om man  

 kunne finde frem til en bedre ordning.
Fremskridtspartiet og Kristeligt  

 Folkeparti tilsluttede sig ligeledes Socialistisk Folkepartis  

 ændringsforslag, idet Justitsministeriet efter disse partiers opfattelse ikke  

 burde træffe afgørelse om 3. instansbevilling.
Fremskridtspartiet gav  

 samtidig udtryk for, at hverken Højesteret eller Den Særlige Klageret var et  

 acceptabelt alternativ.
Efter Fremskridtspartiets opfattelse skulle  

 afgørelsen i disse sager træffes af en instans, der var helt uafhængig i  

 forhold til såvel domstolssystemet som administrationen.
En sådan instans  

 kunne efter Fremskridtspartiets opfattelse sammensættes af f.eks. en, to  

 eller tre professorer fra de juridiske fakulteter.
Det Konservative  

 Folkeparti, Venstre, Det Radikale Venstre og Centrum Demokraterne kunne ikke  

 tilslutte sig det fremsatte beslutningsforslag og ændringsforslag.
 Ændringsforslaget blev herefter vedtaget af et flertal i Folketinget den  

 19. maj 1989.
 Folketingsbeslutningen pålægger regeringen at fremsætte lovforslag om  

 ændring af retsplejeloven, således at kompetencen til at træffe afgørelse om  

 3. instansbevillinger ved anke- og kæremål ikke længere henligger under  

 Justitsministeriet eller anden instans inden for den udøvende magts område.
 Der blev ikke angivet nogen frist for, hvornår sådant lovforslag skulle  

 fremsættes.
 1.5. Under Folketingets behandling i maj 1990 af et lovforslag om  

 ændring af straffeloven og retsplejeloven m.v. (Forenkling og modernisering  

 inden for Justitsministeriets område) blev spørgsmålet om, hvem der skulle  

 have kompetencen til at meddele tilladelse til at indbringe en sag for en  

 højere instans, på ny berørt i forbindelse med drøftelserne af de foreslåede  

 regler om begrænsningen af adgangen til at appellere byrettens afgørelse i  

 civile sager til landsretten, jf. lov nr. 396 af 13. juni 1990.
 Socialdemokratiet var imod denne del af forslaget og anførte bl.a., at man  

 burde vente med at foretage ændringer i appelreglerne, til der skulle  

 foretages en samlet gennemgang af appelsystemet.
 Socialdemokratiet var i øvrigt af den opfattelse, at kompetencen til at  

 meddele tilladelse til at indbringe en sag for landsretten som 2. instans  

 lige så lidt burde ligge i Justitsministeriet som kompetencen til at meddele  

 3. instansbevillinger.
 Fremskridtspartiet tilsluttede sig dette synspunkt og udtalte i den  

 forbindelse, at man forestillede sig, at 2. instansbevillinger kunne meddeles  

 af Klageretten eller lignende, eller som bedste løsning en instans bestående  

 af »5-6 fornuftige pensionerede juridiske professorer«.
I den af Retsudvalget den 23. maj 1990 afgivne tillægsbetænkning over  

 lovforslaget (Folketingstidende 1989-90, till.
B, sp. 1687) tilkendegav et  

 mindretal bestående af Socialdemokratiets og Socialistisk Folkepartis  

 medlemmer af udvalget, at man lagde vægt på, at folketingsbeslutningen af 19.  

 maj 1989 vedrørende 3. instansbevillinger også blev tillagt virkning for så  

 vidt angår den eventuelle kommende administration af anketilladelserne.
 Under tredjebehandlingen af lovforslaget gav Fremskridtspartiet udtryk  

 for, at man ikke var tilhænger af, at Justitsministeriet skulle træffe  

 afgørelse i disse sager, men at man fandt det naturligt, at spørgsmålet om  

 kompetencen til at meddele 2. instansbevilling blev taget op i forbindelse  

 med behandlingen af folketingsbeslutningen om 3. instansbevillinger.
Om behandlingen i Folketinget af dette lovforslag henvises til  

 Folketingstidende 1989-90, sp. 276, 696, 10204, 10690, till.
A, sp. 749,  

 till.
B, sp. 1527 og 1687.
 1.6. Justitsministeriet anmodede ved skrivelse af 23. august 1989  

 Retsplejerådet om på baggrund af Folketingsbeslutningen af 19. maj 1989 at  

 foretage en gennemgang og vurdering af de forskellige muligheder for en  

 kompetenceoverførsel som nævnt i Folketingsbeslutningen og at udarbejde et  

 eller flere forslag til ændring af retsplejelovens kompetenceregler på dette  

 område.
Retsplejerådet afgav i maj 1991 betænkning nr. 1222/1991 om 3.  

 instansbevillinger og andre procesbevillinger.
Retsplejerådets forslag og  

 overvejelser er gengivet nedenfor i afsnit 4. Forud herfor gives i afsnit 2  

 en beskrivelse af de gældende regler på området samt statistiske oplysninger,  

 og i afsnit 3 gives en oversigt vedrørende udenlandsk ret på dette område.
I  

 afsnit 5 foretages en gennemgang af høringssvarene over betænkningen, og  

 afsnit 6 indeholder Justitsministeriets overvejelser om lovforslagets  

 fremsættelse og udformning.
 2. Gældende regler.
 2.1. Gældende regler om 3. instansbevillinger.
 2.1.1. To-instansprincippet.
Efter retsplejeloven er der i dag som hovedregel fri adgang til at få  

 prøvet en sag ved to instanser.
Er sagen behandlet ved landsretten i 1.  

 instans, vil landsrettens afgørelse således frit kunne indbringes for  

 Højesteret.
Tilsvarende kan en sag, der er afgjort af byretten i 1. instans,  

 af parterne frit indbringes for landsretten.
Derimod vil der ikke være  

 mulighed for at indbringe sagen for Højesteret, medmindre der er indhentet en  

 tilladelse fra Justitsministeriet (3. instansbevilling).
Efter ændringen af reglerne om retternes saglige kompetence, jf. lov nr.  

 273 af 3. maj 1989, er det i dag udgangspunktet, at en sag anlægges ved  

 byretten som 1. instans.
Dog er der efter § 226, stk. 1, mulighed for i visse  

 tilfælde at henvise sagen til behandling ved landsret i 1. instans, ligesom  

 afgørelser truffet af et ministerium eller en central statslig klageinstans  

 behandles af landsretten i 1. instans, jf. § 225, stk. 1.
 Princippet om, at der er fri adgang til at få prøvet en sag i to  

 instanser, gælder ikke undtagelsesfrit.
 Ankeadgangen i straffesager er således i visse mindre politisager  

 begrænset på en sådan måde, at byrettens afgørelser kun kan indbringes for  

 landsretten, såfremt der foreligger tilladelse fra Justitsministeriet.
Endvidere er der ved lov nr. 396 af 13. juni 1990 om ændring af  

 straffeloven og retsplejeloven m.v. indført en tilsvarende fravigelse af  

 to-instansprincippet for så vidt angår civile sager.
Sager af mindre værdi,  

 dvs. sager, der efter påstanden angår en økonomisk værdi af højst 10.000 kr.,  

 kan således kun indbringes for landsretten efter indhentet tilladelse fra  

 Justitsministeriet.
 2.1.2. Civile sager.
I overensstemmelse med to-instansprincippet fastslås det i retsplejelovens  

 § 371, stk. 1, at en dom, der er afsagt af landsretten som 2. instans, ikke  

 kan ankes til Højesteret.
Efter bestemmelsen har Justitsministeriet  

 imidlertid kompetence til at meddele 3. instansbevilling, hvis sagen er af  

 principiel karakter, eller særlige grunde i øvrigt taler derfor.
Fristen for indgivelse af ansøgning til Justitsministeriet svarer til  

 ankefristen ved appel til Højesteret (8 uger). Der er dog adgang til  

 undtagelsesvis at meddele tilladelse, hvis ansøgningen er indgivet inden eet  

 år efter landsrettens afgørelse.
Dette svarer til fristen for meddelelse af  

 oprejsningsbevilling ved for sen anke til Højesteret.
Særskilt anke af bestemmelser om sagsomkostninger og processuelle  

 straffe i domme, der er afsagt af en landsret og af Sø- og Handelsretten i  

 København, forudsætter efter retsplejelovens § 368, stk. 5, at der er meddelt  

 tilladelse dertil af Justitsministeren.
Tilladelse kan efter bestemmelsen  

 meddeles efter reglerne i § 371.
Efter retsplejelovens § 392, stk. 1, nr. 1, kan landsrettens afgørelse i  

 kæresager ikke påkæres til Højesteret.
Det samme gælder landsrettens  

 kendelser og beslutninger, der afsiges under behandlingen af en ankesag, hvis  

 byretten har taget stilling til det spørgsmål, som afgørelsen angår, jf. §  

 392, stk.1, nr. 2. Endelig er kæreadgangen til Højesteret efter § 392, stk.  

 1, nr. 3, afskåret for så vidt angår enstemmige kendelser og beslutninger,  

 der afsiges af landsretten som 1. instans under sagsforberedelsen eller  

 domsforhandlingen, eller som afsiges under behandlingen af en ankesag, hvis  

 der er tale om en afgørelse af procesledende karakter efter retsplejelovens §  

 378, eller §§ 381-384.
Justitsministeriet kan imidlertid efter § 392, stk. 2, meddele tilladelse  

 til, at sådanne landsretsafgørelser indbringes for Højesteret, når særlige  

 grunde taler derfor.
Fristen for indgivelse af ansøgninger er 2 uger.
Dog kan  

 der fremsættes anmodning om behandling af ansøgningen uanset  

 fristoverskridelse i indtil 6 måneder efter landsrettens afgørelse.
Dette  

 svarer til kærefristen og fristen for indgivelse af ansøgning om  

 oprejsningsbevilling ved kære til Højesteret.
 Landsrettens afgørelse i en ankesag om prøvelse af en administrativt  

 bestemt frihedsberøvelse kan kun ankes til Højesteret med  

 Justitsministeriets tilladelse, jf. retsplejelovens § 475, stk. 3, hvorefter  

 bestemmelserne i § 371, stk. 1, 2. pkt., og stk. 2, finder tilsvarende  

 anvendelse.
Afgørelser, der er truffet af fogedretten, kan efter ændringen af  

 appelreglerne i fogedsager, der blev gennemført ved lov nr. 731 af 7.  

 december 1988, kun indbringes for landsretten ved kære (§ 584). Landsrettens  

 afgørelser i disse kæresager kan efter § 585 ikke indbringes for Højesteret.  

 Dog kan Justitsministeriet efter § 585, stk. 1, 2. pkt., meddele tilladelse  

 til kære, når særlige grunde taler derfor.
Fristen for indgivelse af  

 ansøgning om kæretilladelse er 8 uger, i auktionssager dog kun 4 uger, jf. §  

 585, stk. 2. Ansøgningsfristen er absolut i auktionssager, hvorimod der i  

 andre fogedsager er mulighed for, at Justitsministeriet undtagelsesvis kan  

 meddele tilladelse til kære, hvis ansøgning er indgivet inden 1 år efter  

 landsrettens afgørelse.
I skiftesager kan landsrettens afgørelse i ankesager i reglen ikke  

 ankes til Højesteret.
Justitsministeriet kan dog efter § 665, stk. 1, meddele  

 tilladelse til anke efter reglerne i § 371, stk. 1, 2. pkt., og stk. 2.  

 Ligeledes kan landsrettens afgørelse i en påkæret skifteafgørelse kun  

 indbringes for Højesteret ved kære, såfremt Justitsministeriet meddeler  

 tilladelse dertil, jf. § 665, stk. 3, der indeholder en henvisning til de  

 tidligere regler i § 392, stk. 1, 3. pkt., og stk. 2 (nu § 392, stk. 2).
 Efter bistandslovens § 131, jf. bekendtgørelse nr. 637 af 27.  

 september 1989 af lov om social bistand, kan Justitsministeriet  

 undtagelsesvis meddele tilladelse til prøvelse ved Højesteret i sager, hvor  

 landsretten har taget stilling til en beslutning om at tvangsanbringe et barn  

 uden for hjemmet eller nægte at hjemgive et barn eller en beslutning om  

 flytning af et barn, der i mere end 2 år har haft ophold i en plejefamilie,  

 jf. bistandslovens § 128, jf. § 123, stk. 1, og § 124. Fristerne for  

 indgivelse af ansøgning om anke og kære er efter § 131, 2. pkt., henholdsvis  

 1 og og 6 måneder efter afgørelsen.
 Efter skibsregistreringslovens § 53, stk. 2, jf. lovbekendtgørelse  

 nr. 588 af 29. september 1988, kan Justitsministeriet meddele tilladelse til  

 prøvelse ved Højesteret efter reglerne i retsplejelovens § 392, stk. 2, i  

 sager, hvor landsretten har taget stilling til et kæremål vedrørende  

 skibsregisterets afgørelse i henhold til loven.
Lov om registrering af rettigheder over luftfartøjer, jf.  

 lovbekendtgørelse nr. 620 af 15. september 1986, indeholder i § 14, stk. 2,  

 en bestemmelse om, at Justitsministeriet undtagelsesvis kan meddele  

 tilladelse til prøvelse af landsrettens afgørelse i sager, hvor en afgørelse  

 vedrørende registrering har været påkæret til landsretten efter stk. 1. I  

 bestemmelsen angives det, at Justitsministeriet kan meddele tilladelse inden  

 6 måneders forløb.
Fristen må antages at løbe fra landsrettens afgørelse.
Lov om mortifikation af værdipapirer, jf. lovbekendtgørelse nr.  

 639 af 16. september 1986, indeholder i § 8, stk. 2, en bestemmelse, der i  

 begrænset omfang giver mulighed for, at Justitsministeriet kan meddele  

 tilladelse til, at en mortifikationsdom afsagt af landsretten kan indbringes  

 for Højesteret.
Tilladelse kan i disse tilfælde kun meddeles, hvis der er  

 rejst indsigelse under sagens behandling ved landsretten.
Efter § 23 i lov om en værdipapircentral, jf. lovbekendtgørelse nr.  

 21 af 16. januar 1990, kan en afgørelse om registrering indbringes for  

 værdipapircentralens klageafdeling.
Dennes afgørelse kan efter § 25, stk. 1,  

 påkæres til Østre Landsret.
I medfør af § 25, stk. 3, kan Justitsministeriet  

 tillade, at landsrettens afgørelse indbringes for Højesteret efter de samme  

 betingelser, som gælder for landsrettens afgørelser i kæresager  

 (retsplejelovens § 392, stk. 2).
 2.1.3. Straffesager.
Efter § 966, stk. 1, kan landsrettens dom i en ankesag som udgangspunkt  

 ikke ankes.
Landsrettens afgørelser i sager om opløsning af politiske  

 foreninger kan dog efter § 966, stk. 5, altid ankes til Højesteret.
I andre  

 tilfælde kan anke til Højesteret kun ske, hvis justitsministeren har meddelt  

 tilladelse til, at sagen indbringes for Højesteret.
En sådan tilladelse kan  

 gives, såfremt sagen er af principiel karakter, eller særlige grunde i øvrigt  

 taler derfor.
Ansøgning om anketilladelse skal indgives inden 2 uger efter dommens  

 afsigelse.
Indgives ansøgningen af tiltalte, og har denne ikke været til  

 stede ved dommens afsigelse, regnes fristen dog fra dommens forkyndelse.  

 Justitsministeren kan undtagelsesvis meddele tilladelse, hvis ansøgningen  

 indgives senere, men inden eet år efter dommens afsigelse.
 Kendelser og beslutninger, der afsiges af en landsret eller byret, kan  

 efter § 968, stk. 1, som udgangspunkt indbringes for højere ret ved  

kære, forudsat afgørelsen ikke kan inddrages under en ankebehandling i  

 medfør af bestemmelserne i § 940 og § 962.
 Efter § 968, stk. 2, kan kendelser og beslutninger, der afsiges under  

 domsforhandlingen eller under dennes forberedelse, dog kun kæres, hvis  

 afgørelsen går ud på, at sagen udsættes, afvises eller hæves, eller angår  

 fængsling, beslag, ransagning eller lignende eller pålægger straf eller  

 omkostninger eller er rettet mod nogen, som ikke er part i sagen.
Denne begrænsning i kæreadgangen gælder ikke, hvor der i loven er særlig  

 hjemmel til kære.
En sådan kæreadgang er hjemlet i retsplejelovens § 30, stk.  

 1, 2. pkt., modsætningsvis (rettens beslutning i straffesager om dørlukning),  

 § 31, stk. 3 (rettens nægtelse af at udstede referatforbud), § 64 (kendelser,  

 hvorved indsigelser mod en dommers habilitet forkastes), § 692, stk. 2  

 (retsafgørelser, hvorved en begæring om sagens påkendelse ved landsret  

 (nævningeret) eller under medvirken af domsmænd afslås), § 703 (beslutning,  

 hvorved en begæring om sagens overflytning til en anden ret nægtes), samt §  

 732, stk. 3 (beslutning, hvorved beskikkelse af forsvarer nægtes).
Efter § 968, stk. 3, kan kendelser afsagt af landsretten under  

 behandlingen af en ankesag kun kæres til Højesteret med tilladelse af  

 justitsministeren.
Bestemmelserne i § 966 om frist for indgivelse af  

 ansøgning m.v. finder i så fald anvendelse (2 uger).
Landsrettens afgørelse i en kæresag kan efter § 973 ikke kæres til  

 Højesteret.
Justitsmininisteren kan dog meddele tilladelse til, at sagen  

 indbringes for Højesteret, når særlige grunde taler derfor.
Reglerne om frist  

 for indgivelse af ansøgning til Justitsministeriet svarer til fristreglerne i  

 § 966.
 2.1.4. Statistiske oplysninger om 3. instansbevillinger.
 2.1.4.1. 3. instansbevillinger i civile sager.
 Der henvises til bilag 1 til lovforslagets bemærkninger.
 2.1.4.2. 3. instansbevillinger i straffesager.
 Der henvises til bilag 2 til lovforslagets bemærkninger.
 2.2. Oprejsningsbevillinger.
 2.2.1. Civile sager.
Efter retsplejelovens § 372, stk. 1, er ankefristen ved anke fra  

 byret til landsret 4 uger og ved anke fra landsret til Højesteret 8 uger. (I  

 ægteskabssager er ankefristen ved anke fra byret til landsret dog 8 uger, jf.  

 § 454, stk. 1). Indleveres ankestævningen for sent, skal den efter stk. 2  

 afvises af retten.
Anke vil herefter kun kunne ske, såfremt justitsministeren  

 undtagelsesvis har meddelt tilladelse (oprejsningsbevilling). En sådan  

 tilladelse kan gives i indtil eet år efter dommens afsigelse, og adgangen til  

 at meddele tilladelse er åben for såvel de tilfælde, hvor ankestævningen er  

 indgivet for sent ved ordinær anke, som i de tilfælde, hvor appellanten efter  

 at have fået tilladelse fra Justitsministeriet til anke i henhold til § 371  

 har indleveret ankestævningen senere end 4 uger efter, at tilladelsen blev  

 givet.
 020 Henvisningen i § 372, stk. 2, til tilladelser meddelt efter § 371  

 indebærer, at der kan meddeles oprejsningsbevilling såvel i de tilfælde, hvor  

 der foreligger tilladelse til anke til Højesteret af landsrettens afgørelse i  

 en ankesag, som i de tilfælde, hvor der foreligger tilladelse til særskilt at  

 anke bestemmelser om sagsomkostninger og processuelle straffe i domme, der er  

 afsagt af en landsret og af Sø- og Handelsretten, til Højesteret, jf.  

 henvisningen til § 371 i § 368, stk. 5.
Kærefristen i civile sager er 2 uger regnet fra den dag,  

 afgørelsen er truffet, jf. § 394, stk. 1. Er der meddelt tilladelse til kære  

 efter § 392, stk. 2, skal kære ske inden 2 uger efter, at tilladelsen er  

 meddelt.
En senere indgivet kære afvises af retten.
Efter retsplejelovens §  

 394, stk. 2, kan justitsministeren undtagelsesvis tillade kære indtil 6  

 måneder efter afgørelsen.
En administrativt bestemt frihedsberøvelse kan efter § 469, stk. 1,  

 kræves indbragt for byretten.
Begæring herom skal efter § 469, stk. 4,  

 fremsættes inden 4 uger efter frihedsberøvelsens ophør.
Justitsministeren kan  

 dog efter § 469, stk. 4, 2. pkt., undtagelsesvis i indtil 6 måneder efter  

 frihedsberøvelsens ophør tillade, at afgørelsen indbringes for retten, når  

 der foreligger særlig grund til at afvige fra fristen.
Fristen for at anke  

 byrettens dom i en sag om prøvelse af administrativt bestemt frihedsberøvelse  

 er ifølge § 475, stk. 1, 4 uger fra dommens afsigelse.
Efter samme  

 bestemmelse kan anke dog undtagelsesvis tillades af justitsministeren indtil  

 eet år efter dommens afsigelse.
Kærefristen i fogedsager er 4 uger, efter at forretningen er  

 foretaget.
Har fogedretten truffet afgørelse om, at forretningen nægtes  

 fremme, regnes kærefristen fra afgørelsestidspunktet, jf. § 586, stk. 1. Har  

 justitsministeren meddelt tilladelse til kære af landsrettens afgørelse i en  

 kæresag efter § 585, stk. 2, skal kære ske inden 4 uger efter, at tilladelsen  

 er meddelt ansøgeren.
Overskridelse af kærefristen medfører afvisning.  

 Justitsministeren kan dog efter § 586, stk. 4, undtagelsesvis tillade kære  

 indtil 1 år efter afgørelsen.
I auktionssager kan tilladelse dog kun gives i  

 indtil 6 måneder efter afgørelsen.
I skiftesager skal kære af kendelser og beslutninger, der  

 forefalder under boets behandling, i det omfang de kan påkæres, ske inden 2  

 uger efter, at afgørelsen er truffet.
Justitsministeren kan i disse sager  

 undtagelsesvis tillade kære i indtil 6 måneder efter, at beslutningen er  

 taget eller kendelsen afsagt, jf. § 661, stk. 3.
Anke af skifterettens afgørelser angående anmeldte fordringer eller  

 fremsatte krav skal iværksættes inden 4 uger efter, at afgørelsen er truffet,  

 eller skiftet i henhold til skiftelovens § 50 anses som sluttet.
I tilfælde  

 af overskridelse af fristen kan Justitsministeriet undtagelsesvis tillade  

 anke indtil 1 år efter, at afgørelsen er truffet eller skiftet afsluttet, jf.  

 § 662, stk. 3.
 Ved anke til Højesteret i skiftesager gælder de almindelige regler i  

 kapitel 36, herunder adgangen til for Justitsminiteriet efter § 372, stk. 2,  

 at meddele oprejsningsbevilling ved for sent indgivet anke.
Efter konkurslovens § 250, stk. 2, kan Justitsminiseriet i tilfælde  

 af overskridelse af ankefristen på 4 uger dog undtagelsesvis tillade anke  

 indtil 1 år efter konkursbehandlingens afslutning.
Tilladelse til kære efter  

 udløbet af kærefristen, der er 2 uger, kan efter § 251, stk. 2, der henviser  

 til § 250, stk. 2, undtagelsesvis gives i indtil 6 måneder efter  

 konkursbehandlingens slutning.
Efter skibsregisterlovens § 53, stk. 1, skal appel af  

 skibsregisterets afgørelse ske inden for en frist af 14 dage regnet fra den  

 dag, afgørelsen er meddelt vedkommende.
Justitsministeriet kan dog, når  

 omstændighederne taler derfor, i op til 6 måneder efter afgørelsen tillade,  

 at sagen indbringes for landsretten.
 Efter § 14 i lov om registering af rettigheder over luftfartøjer  

 kan Justitsministeriet meddele oprejsningsbevilling under samme betingelser  

 som efter bestemmelsen i skibsregisterlovens § 53, stk. 1.
Lov om mortifikation af værdipapirer indeholder i § 8, stk. 3, en  

 udtrykkelig bestemmelse om, at Justitsministeriet ikke kan meddele tilladelse  

 til, at en dom, der giver mortifikation, påankes til landsret eller  

 Højesteret efter udløbet af de almindelige ankefrister.
Bestemmelsen er  

 således udtryk for en undtagelse til de almindelige bestemmelser i  

 retsplejelovens § 371, stk. 1, og § 394, stk. 2.
Efter § 25, stk. 1, i lov om en værdipapircentral er der en frist  

 på 2 uger for indbringelse af en afgørelse truffet af centralens  

 klageafdeling for Østre Landsret.
Kære af afgørelsen skal ske ved indgivelse  

 af kæreskrift til klageafdelingen.
I øvrigt finder reglerne om kæremål i  

 borgerlige sager med de fornødne tillempelser anvendelse på indbringelse for  

 og behandling ved landsretten.
I forarbejderne til denne bestemmelse  

 (lovforslagets bemærkninger, Folketingstidende 1979-80, 2. samling, tillæg A,  

 sp. 3995) oplyses det, at »klagefristen er fastsat til 2 uger som ved  

 kære i borgerlige sager til landsretten, jf. retsplejelovens § 394«.
På  

 baggrund af henvisningen i bestemmelsen til reglerne om kæremål i borgerlige  

 sager og da bemærkningerne til bestemmelsen ligeledes indeholder en generel  

 henvisning til retsplejelovens § 394, må det antages, at reglerne i § 394,  

 stk. 2, om oprejsningsbevilling finder anvendelse i disse sager.
 For så vidt angår bistandsloven kan det oplyses, at der ikke i  

 denne lovs regler om domstolsprøvelse af afgørelser om tvangsfjernelse eller  

 nægtelse af hjemgivelse af børn er fastsat regler om oprejsningsbevilling.
 Efter Justitsministeriets praksis lægges der ved afgørelsen af en  

 ansøgning om oprejsningsbevilling navnlig vægt på, om fristoverskridelsen kan  

 anses for undskyldelig, hvilket f.eks. ikke antages at være tilfælde, hvis  

 overskridelsen skyldes fejl fra advokatens side.
 2.2.2. Straffesager.
I straffesager er det domstolene, der træffer afgørelse om, hvorvidt en  

 sag kan indbringes for retten efter appelfristens udløb.
Afgørelsen træffes  

 af appelinstansen.
Ankefristen ved anke af en byretsdom eller landsretsdom er 14 dage regnet  

 fra dommens afsigelse.
Har tiltalte ikke været til stede ved afsigelsen af  

 dommen, regnes fristen dog for tiltaltes vedkommende fra den dag, udskrift af  

 dommen er forkyndt for tiltalte.
Er der rejst anke fra den ene side, har  

 modparten adgang til at påanke sagen, når blot ankemeddelelsen iværksættes  

 inden 14 dage efter, at den anden parts anke er meddelt denne, jf.  

 retsplejelovens §§ 947-949 og § 963, stk. 3.
 Overskridelse af fristen for anke indebærer, at ankeinstansen afviser  

 anken, medmindre den ankende gør antageligt, at den omstændighed, hvorpå  

 anken grundes, først senere er blevet den ankende bekendt, eller at fristens  

 oversiddelse i øvrigt skyldes grunde, som ikke kan tilregnes denne, jf. §  

 949, stk. 2, og § 963, stk. 3.
I straffesager, der efter fristens udløb indbringes for ankeinstansen af  

 anklagemyndigheden, admitteres anken normalt kun i de tilfælde, hvor der har  

 været gjort en ihærdig indsats for at få forkyndt ankemeddelelsen, og hvor  

 det er lykkedes kort tid efter fristens udløb.
Praksis er noget lempeligere,  

 hvis domfældte anker for sent.
Det gælder både i de tilfælde, hvor  

 fristoverskridelsen begrundes med, at ankegrundene først er blevet domfældte  

 bekendt senere, og i de tilfælde, hvor domfældte anfører, at  

 fristoverskridelsen ikke kan tilregnes ham eller hende.
 2.2.3. Statistiske oplysninger om oprejsningsbevillinger.
 Der henvises til bilag 3 til lovforslagets bemærkninger.
 2.2.3.1. Oprejsningsbevillinger i straffesager.
 Som nævnt ovenfor under afsnit 2.2. er det domstolene, der træffer  

 afgørelser om admittering af for sent indgivet ankebegæring.  

 Justitsministerier er ikke i besiddelse af talmateriale, der belyser  

 domstolenes praksis vedrørende dette spørgsmål.
 2.3. 2. instansbevillinger.
 2.3.1. Civile sager.
I civile sager, der angår krav af højst 10.000 kr., kan byrettens  

 afgørelse efter en ændring af retsplejeloven i 1990 (lov nr. 396 af 13. juni  

 1990) kun indbringes for landsretten med tilladelse af Justitsministeriet.  

 Denne fravigelse af to-instansprincippet gælder ved anke, jf. § 368, stk. 1,  

 og ved kære, jf. § 389, stk. 2, ved særskilt kære af sagsomkostninger, jf. §  

 389, stk. 2, og § 391, stk. 1, og ved kære af fogedrettens afgørelser, jf. §  

 503, stk. 2 og 3, og § 584, stk. 2. Kriteriet for meddelelse af 2.  

 instanstilladelse svarer til de gældende kriterier for meddelelse af 3.  

 instansbevilling, dvs. at sagen er af principiel karakter, eller særlige  

 grunde i øvrigt taler derfor.
Fristen for indgivelse af ansøgning er i  

 ankesager og fogedsager 4 uger samt i kæresager 2 uger.
I øvrigt finder  

 reglerne vedrørende 3. instansbevillinger tilsvarende anvendelse.
 2.3.2. Straffesager.
Byrettens dom i en straffesag kan bortset fra afgørelsen i visse  

 politisager frit ankes til landsret, jf. § 962, stk. 1. Domme i mindre  

 politisager kan efter retsplejelovens § 962, stk. 2, som udgangspunkt kun  

 ankes af det offentlige, når andre offentligretlige følger end bøde og  

 konfiskation kan idømmes efter de lovbestemmelser, tiltalen lyder på.
Der er  

 endvidere kun fri adgang til anke for den tiltalte, såfremt denne har givet  

 møde i sagen, og højere straf end 20 dagbøder eller bøde på 3.000 kr. eller  

 konfiskation af genstande af tilsvarende værdi eller andre offentligretlige  

 følger er idømt.
Justitsministeren kan efter § 962, stk. 3, give tilladelse til anke,  

 såfremt sagen er af principiel karakter, eller særlige grunde i øvrigt taler  

 derfor.
Sager, der er afgjort ved advarsel efter retsplejelovens § 937 eller  

 vedtagelse af bøde eller konfiskation i retten, jf. § 936, kan ligeledes kun  

 ankes med justitsministerens tilladelse.
Ansøgning om anketilladelse skal  

 indgives inden 2 uger efter dommens afsigelse.
Indgives ansøgningen af  

 tiltalte, og har denne ikke været til stede ved dommens afsigelse, regnes  

 fristen dog fra dommens forkyndelse.
Justitsministeren kan undtagelsesvis  

 meddele tilladelse, hvis ansøgning indgives senere, men inden 1 år efter  

 dommens afsigelse.
 Beløbsgrænsen i retsplejelovens § 962, stk. 3, var tidligere blevet hævet  

 ved lov nr. 298 af 6. juli 1984 fra 60 kr. til 1.000 kr.
Af Retsplejerådets betænkning nr. 994/1983, der lå til grund for  

 lovændringen, fremgår det bl.a., at der i et ikke ubetydeligt omfang sker  

 formildelse eller frifindelse under landsrettens behandling af ankesager.  

 Rådet er derfor opmærksom på, at en begrænsning af tiltaltes ankeadgang kan  

 give anledning til betænkelighed ud fra et almindeligt retsplejemæssigt  

 synspunkt.
I det omfang sagspresset på landsretterne skal søges lettet inden  

 for de bestående personalemæssige rammer, er det imidlertid nødvendigt at  

 overveje gennemførelsen af foranstaltninger, der begrænser domstolenes  

 indsats i mindre betydningsfulde sager, uanset at det set udelukkende ud fra  

 sædvanlige retsplejemæssige synspunkter kan opfattes som en forringelse.
Det  

 anføres endvidere, at en sådan ændring formentlig vil kunne gennemføres, uden  

 at det vil medføre nogen reelt svækkelse af de tiltaltes retsstilling.
Det  

 forudsættes herved, at Justitsministeriet som hidtil - hvor det skønnes  

 rimeligt, at tiltalte får adgang til at få sagen prøvet i to instanser - vil  

 kunne meddele tilladelse til anke.
Endvidere fremgår det, at straffen for  

 mindre politiforseelser i overvejende grad udmåles efter nøje fastlagte  

 retningslinier i praksis.
En anke af en dom i en sådan sag med henblik på  

 ændring af den idømte straf vil derfor normalt ikke kunne føre til et for den  

 tiltalte gunstigere resultat.
Det anføres desuden til støtte for lovændringen, at omkostningerne ved  

 landsretsbehandlingen er betydelige og i mange tilfælde ikke står i rimeligt  

 forhold til bødestørrelsen.
Anke til landsretten medfører samtidig også, at  

 der skal beskikkes en forsvarer for den tiltalte.
Herved kan der påføres den  

 domfældte udgifter, der let kan overstige bøden betydeligt.
 Ved besvarelsen den 5. april 1984 af spørgsmål 25 og 26 fra Folketingets  

 Retsudvalg er det oplyst, at Justitsministeriet er indstillet på efter  

 gennemførelsen af den foreslåede forhøjelse af den gældende ankegrænse, der  

 hidrører fra 1922, at være imødekommende over for begæringer om  

 anketilladelser fra tiltaltes side, medmindre det må antages, at en anke  

 åbenbart ikke vil kunne føre til et for den tiltalte gunstigt resultat.
Justitsministeriet overvejede i 1985 den fremtidige praksis på området.  

 Man har på baggrund heraf siden 1985 anlagt den praksis, at der meddeles  

 tilladelse, såfremt sagen er af principiel karakter.
Herudover meddeles der  

 tilladelse, hvis der er en rimelig formodning for, at dommen ville blive  

 ændret under en ankebehandling.
Ved denne vurdering foretages der en  

 vurdering af såvel byrettens bevisvurdering som sanktionsfastsættelsen.  

 Endvidere kan anketilladelse meddeles, hvis afgørelsen forekommer  

 ekstraordinært byrdefuld i det enkelte tilfælde.
 Ombudsmanden har i en række sager tilkendegivet, at han ikke har  

 bemærkninger til Justitsministeriets praksis, hvorefter bl.a. det forhold, at  

 en dømt person er uenig i rettens konkrete bevisvurdering, ikke medfører, at  

 sagen er af principiel karakter.
Beløbsgrænsen blev ved lov nr. 396 af 13. juni 1990 justeret til de  

 nugældende beløbsbrænser.
Det fremgår af bemærkningerne til lovforslaget, at  

 sager, som bevismæssigt eller retligt frembyder tvivl, med  

 justitsministerens tilladelse vil kunne indbringes for landsretten i de  

 tilfælde, hvor det skønnes rimeligt, at tiltalte får adgang til at få sagen  

 prøvet i 2 instanser.
I en afgørelse af 29. januar 1991 har ombudsmanden henstillet, at  

 Justitsministeriet tager en sag op til fornyet overvejelse.
Der var tale om  

 en dom fra den 14. september 1989 - altså inden forhøjelsen af beløbsgrænsen  

 - hvor retten efter en helt konkret bevisvurdering dømte en person for at  

 have truet en anden med en kniv.
Der var ikke andre end de to, der overværede  

 forholdet.
Der er endvidere ikke i sagen oplysninger om objektive fund m.v.,  

 der skulle kunne afsvække den af forurettede afgivne forklaring, og  

 Justitsministeriet meddelte derfor ombudsmanden, at man efter et konkret skøn  

 havde lagt den bevisvurdering til grund, som byretten havde anlagt i sagen.
I  

 lyset af denne vurdering meddelte Justitsministeriet, at man ikke fandt, at  

 der forelå sådanne forhold, at særlige grunde skulle tale for, at sagen blev  

 indbragt for landsretten.
 Ombudsmanden har imidlertid i sin udtalelse tilkendegivet, at ministeriets  

 afgørelse er sket på et retligt grundlag, der ikke svarer til den ovennævnte  

 forståelse af retsplejelovens § 962. Udtalelsen må læses som et ønske om, at  

 praksis bør ændres, således at der meddeles anketilladelse, medmindre det må  

 antages, at en anke åbenbart ikke vil kunne føre til et for den tiltalte  

 gunstigt resultat.
Justitsministeriet har på baggrund af ombudsmandssagen ændret praksis,  

 hvilket har medført en kraftig stigning i antallet af meddelte 2.  

 instanstilladelser i straffesager.
Hvor tilladelser tidligere (som for  

 ansøgninger indgivet af anklagemyndigheden) kun blev meddelt, når sagen var  

 af principiel karakter, eller særlige omstændigheder i øvrigt talte derfor,  

 meddeles tilladelse til tiltalte nu, medmindre det må antages, at anke  

 åbenbart ikke vil kunne føre til et for den tiltalte gunstigt resultat.
Den  

 ændrede praksis afspejles da også klart i de statistiske oplysninger, se  

 bilag 5 til lovforslagets bemærkninger.
 2.3.3. Statistiske oplysninger om 2. instansbevillinger.
 Der henvises til bilag 4 og 5 til lovforslagets bemærkninger.
 3. Retstilstanden i andre lande.
 3.1. Sverige.
Borgerlige sager og straffesager anlægges som hovedregel ved tingsrætt  

 (byret) som 1. instans.
Byrettens afgørelse kan frit ankes til landsretten.
Højesteret prøver som sidste instans sager, der indbringes ved appel af  

 landsrettens afgørelse.
Desuden træffer Højesteret afgørelse i sager, hvor  

 der ansøges om genoptagelse eller oprejsningsbevilling for så vidt angår  

 landsretsafgørelser, samt klager vedrørende ugyldighed.
 Appel til Højesteret kan efter svensk ret kun ske med samtykke fra  

 Højesteret.
 Tilladelse til at indbringe en sag for Højesteret som 3. instans kan  

 gives, hvis det findes af betydning for retspraksis, at sagen prøves af  

 Højesteret, eller hvis der i øvrigt foreligger særlige grunde.
 Som eksempler på særlige grunde nævnes i den svenske retsplejelov, at der  

 foreligger en genoptagelsesgrund, ugyldighed, eller at man i forbindelse med  

 sagens behandling i landsretten groft har overset noget eller på anden måde  

 begået en grov fejltagelse.
Det følger således at lovens ordlyd, at Højesteret skal godtage en dom,  

 selvom landsrettens afgørelse åbenbart er forkert, når blot der ikke er tale  

 om en grov fejltagelse.
Medmindre fejlen i et sådant tilfælde har betydning  

 for retspraksis, skal Højesteret ikke give 3. instansbevilling.
 Den svenske retsplejelov indeholder endvidere en bestemmelse, der giver  

 Højesteret mulighed for at begrænse 3. instansbevillingen til at angå et  

 bestemt spørgsmål i sagen eller en bestemt del af sagen, hvis efterprøvelse  

 vil være af væsentlig betydning for retspraksis.
 En sag om 3. instansbevilling forberedes af en fuldmægtig, der forelægger  

 sagen for 1 eller - hvis sagen giver anledning til tvivl - 3 dommere.  

 Dommerne har i forvejen modtaget skriftligt materiale vedrørende sagen og  

 henvisning til lovmotiver, litteratur samt retspraksis.
 Højesterets afgørelse i sager om 3. instansbevilling begrundes ikke.
Den rolle, som Højesteret indtager i det svenske retssystem, har efter en  

 retsplejereform i 1971 først og fremmest karakter af en præjudikatsinstans.  

 Med denne reform afskaffedes de såkaldte ændrings- og  

 interessedispensationsgrunde, således at der ikke længere kunne meddeles 3.  

 instansbevilling, alene fordi der kunne være grund til at tro, at  

 landsrettens afgørelse burde ændres, eller fordi prøvelsen af spørgsmålene i  

 en sag var af særlig interesse.
Det er herefter ikke længere Højesterets  

 opgave at skabe ret i den enkelte sag, men at koncentrere ressourcerne om de  

 spørgsmål, der har præjudikatsværdi.
I samme forbindelse indførtes der adgang  

 til at meddele partiel 3. instansbevilling, således at kun en del af en sag  

 ville blive prøvet i Højesteret.
 Et væsentligt sigte med denne reform var at mindske tilstrømningen af  

 sager til Højesteret, således at denne fik frigjort ressourcer til at  

 behandle flere præjudikatsspørgsmål.
Reformen førte imidlertid ikke til den ønskede nedgang i sagsantallet ved  

 Højesteret.
Antallet af landsretsafgørelser, der ønskedes indbragt for  

 Højesteret, steg tværtimod til det dobbelte.
Derfor gennemførte man i 1981 en  

 ændring af reglerne, således at det blev muligt at lade een dommer træffe  

 afgørelse i sager om 3. instansbevilling.
Desuden mindskede man Højesterets  

 opgaver med hensyn til nogle andre sagstyper.
 Den i 1971 indførte adgang til at begrænse Højesterets prøvelse til en del  

 af den dom eller beslutning, der blev appelleret, blev ved en lovændring i  

 1989 videreudviklet, således at 3. instansbevillinger herefter kan begrænses  

 til ikke blot en bestemt del af sagen, men et bestemt spørgsmål i sagen, der  

 er af betydning for retsanvendelsen (præjudikatsspørgsmål).
Antallet af sager, hvor der meddeles 3. instansbevilling, og som  

 Højesteret derfor skal træffe afgørelse i, har i de seneste år udgjort en  

 meget lille andel af de sager, der blev indbragt for Højesteret med henblik  

 herpå.
I perioden 1986-1990 har tilladelsesprocenten således ligget på ca. 5,  

 jf. vedrørende statistiske oplysninger betænkning nr. 1222/1991, s. 31 ff.
 Det kan nævnes, at den svenske højesteret som følge af, at en meget stor  

 del af rettens ressourcer anvendes til behandlingen af ansøgninger om 3.  

 instansbevilling, har oparbejdet en betydelig sagsrestance.
Dette forhold må sammenholdes med, at den svenske højesteret består af 24  

 højeretsdommere, fordelt på 3 afdelinger og et lovråd.
Der er i øvrigt ansat  

 ca. 40 jurister ved retten, som for de flestes vedkommende har 10-15 års  

 erfaring, samt ca. 60 kontoruddannede m.v.
 3.2. Norge.
 Civile sager anlægges i Norge som hovedregel ved by- og herredsretten som  

 1. instans.
Byrettens afgørelse kan ankes til landsretten.
Anken kan dog ikke fremmes  

 uden landsrettens samtykke, hvis anken angår en formueværdi på under 20.000  

 n.kr.
Med samtykke fra Højesterets Kæremålsudvalg kan en anke af en  

 byretsafgørelse indbringes direkte for Højesteret.
Tilladelse kan meddeles,  

 hvis afgørelsen har betydning uden for den foreliggende sag, når sagen er  

 pådømt af sagkyndige domsmænd, eller hvis det af særlige grunde er påkrævet  

 af hensyn til partens personlige forhold af få sagen hurtigt afgjort.  

 Tilladelse gives dog sjældent, jf. vedrørende statistiske oplysninger  

 betænkning nr. 1222/1991, s. 35 ff.
Landsrettens afgørelser (i ankesager eller 1. instanssager) kan ankes til  

 Højesteret.
Gælder anken en formueværdi under 100.000 n.kr., kræves der dog  

 samtykke fra Højesterets Kæremålsudvalg.
Kæremålsudvalgets afgørelse om  

 anketilladelse i disse sager er endelig og kan ikke gøres til genstand for  

 genoptagelse.
 En anke afgøres af henholdsvis landsretten eller Højesterets  

 Kæremålsudvalg uden forhandling, hvis anken er behæftet med sådanne fejl, at  

 den må afvises, eller retten enstemmigt finder, at den påankede afgørelse  

 skal ophæves af en grund, som retten ex officio skal tillægge retsvirkning.
Ved anke til Højesteret kan Højesterets Kæremålsudvalg - efter at have  

 givet den ankende part adgang til at udtale sig - nægte at fremme anken helt  

 eller delvis, hvis kæremålsudvalget, der består af 3 medlemmer, enstemmigt  

 finder, 1) at det er klart, at anken ikke vil kunne føre til, at den ankende part  

 vinder sagen, 2) at den ankende part ikke vil kunne få medhold, uden at Højesteret skal  

 fravige den påankede afgørelse på et punkt, hvor det må antages at have været  

 af væsentlig betydning, at retten har haft mulighed for umiddelbart at høre  

 parters og vidners forklaringer eller foretage en undersøgelse, som ikke kan  

 foretages af Højesteret, 3) at den ankende part ikke har sandsynliggjort, at denne er uden skyld i,  

 at nye påberåbte beviser som nævnt under pkt. 2 ikke har været ført  

 umiddelbart for den ret, som har dømt i sagen, eller, 4) at hverken afgørelsens betydning uden for den foreliggende sag eller  

 andre forhold taler for, at spørgsmålet skal prøves ved Højesteret.
 Afgørelsen begrundes alene ved henvisning til hjemmelsbestemmelsen.
Kendelser og beslutninger afsagt af byretten kan som hovedregel indbringes  

 for landsretten ved kære.
På samme måde kan kendelser og beslutninger afsagt  

 af landsretten indbringes for Højesteret.
 I visse tilfælde kan kære ikke finde sted, fordi afgørelsen kan påankes  

 eller bruges som ankegrund, eller fordi afgørelsen efter sin art eller  

 særlige lovbestemmelser er uangribelig.
 Herudover er adgangen til at påkære landsrettens afgørelse i en kæresag  

 til Højesterets Kæremålsudvalg begrænset ud fra følgende kriterier:
1) når landsretten har afvist en sag fra den underordnede ret, fordi sagen  

 ikke hører under domstolene, eller fordi den allerede er retskraftigt  

 afgjort, 2) når kæremålet angår landsrettens sagsbehandling, 3) når kæremålet angår fortolkningen af en lovforskrift, eller 4) når kæremålet angår afgørelse om redaktørers vidnepligt.
 I straffesager er kompetencen i 1. instans delt mellem byret og  

 landsret, således at landsretten som hovedregel behandler sager angående  

 forbrydelser, som kan medføre strengere straf end fængsel i 5 år, og byretten  

 de øvrige sager.
En byrets eller landsrets afgørelse af skyldsspørgsmål kan tages under  

 fornyet behandling ved landsretten, hvis bevisspørgsmål vedrørende  

 skylsspørgsmålet påstås at være urigtigt afgjort.
Til en sådan fornyet  

 behandling kræves der samtykke fra Højesterets Kæremålsudvalg.
Samtykke skal  

 meddeles, hvis der kan være grund til tvivl om bevisbedømmelsens rigtighed,  

 eller andre særlige grunde taler for det.
Samtykket kan begrænses til en del  

 af sagen.
Højesterets kæremålsudvalgs afgørelse træffes ved beslutning, og  

 kæremålsudvalget kan i stedet træffe afgørelse om ophævelse eller  

 frifindelse, hvis kæremålsudvalget enstemmigt finder, at 1) dommen skal ophæves, 2) at sigtede bør frifindes, eller 3) at dommen i henhold til anken bør ændres til gunst for sigtede.
Landsrettens afgørelse vedrørende skyldsspørgsmålet kan ikke ankes  

 til Højesteret.
Det gælder såvel i de tilfælde, hvor landsretten har truffet  

 afgørelse ved en fornyet behandling, som når landsretten har truffet  

 afgørelse i 1. instans.
For så vidt angår strafudmåling, retsanvendelse og  

 sagsbehandling sker anke af en afgørelse i en straffesag, der er truffet af  

 byretten eller landsretten som 1. instans eller ved fornyet behandling, i  

 øvrigt altid til Højesteret.
Anken behandles først af kæremålsudvalget, der  

 prøver, om de formelle betingelser for anken er opfyldt.
Ligesom ved civile  

 sager kan kæremålsudvalget nægte at fremme en anke, hvis udvalget enstemmigt  

 finder, at den ankende part ikke har udsigt til at få medhold.  

 Kæremålsudvalget kan nægte at fremme en anke fra anklagemyndigheden, hvis  

 anken ikke er til gunst for sigtede, og udvalget enstemmigt finder, at anken  

 angår spørgsmål af mindre betydning, eller at der ikke i øvrigt findes at  

 være grund til, at anken prøves af Højesteret.
Angår anken domme afsagt af herreds- eller byretten, har kæremålsudvalget  

 adgang til selv at afgøre ankesagen, hvis kæremålsudvalget enstemmigt finder,  

 at dommen skal ophæves, at sigtede bør frifindes, eller at dommen i henhold  

 til anken bør ændres til gunst for sigtede.
Udvalget kan endvidere ophæve  

 dommen, hvis det enstemmigt finder det klart, at dommen af Højesteret vil  

 blive ændret til skade for sigtede, fordi lovens regler om fastsættelse af  

 straf eller anden retsfølge er urigtigt anvendt, eller fordi der har manglet  

 oplysninger af væsentlig betydning for straffastsættelsen.
Adgangen til ved kære at indbringe landsrettens afgørelse i en  

 straffesag for Højesteret er begrænset efter samme 4 kriterier som ved kære  

 af civile sager.
Desuden kan landsrettens afgørelse kæres til Højesteret,  

 hvis 5) kæremålet gælder sigtedes krav på erstatning, eller 6) kæremålet angår spørgsmålet, om sigtede under efterforskningen skal  

 holdes fængslet ud over 6 måneder efter pågribelsen.
Den norske højesteret består af 18 medlemmer.
Derudover er det ansat 8  

 juridiske medarbejdere og 10 kontoruddannede.
Retten sættes i to afdelinger,  

 hver på 5 medlemmer.
 Kæremålsudvalget beklædes af 3 højesteretsdommere. 5 af rettens juridiske  

 medarbejdere er knyttet til kæremålsudvalgets sekretariat.
 3.3. Andre europæiske lande.
 Det processuelle system i de øvrige europæiske lande afviger til dels  

 meget betydeligt fra, hvad der kendes i Skandinavien.
I nogle af landene, f.eks.
Tyskland, Irland, England og Wales, er  

 indbringelse for den højeste domstol i visse tilfælde betinget af en  

tilladelse fra underinstansen eller fra overinstansen selv.
Visse lande har ingen regler om tilladelse som forudsætning for  

 indbringelse af sager for den øverste domstol.
Bl.a. for at begrænse  

 sagspresset i den øverste instans er der i stedet f.eks. opstillet faste  

 kriterier for, på hvilket grundlag og i hvilke sager, der kan ske  

indbringelse for Højesteret ved appel (f.eks. i Belgien, Spanien og  

 Italien).
Også adgang til behandling af appelsager ved en særlig summarisk  

 proces forekommer (f.eks.
Tyskland).
Endelig kan det nævnes, at en begrænsning af den prøvelse, som den  

 højeste retsinstans kan foretage af underinstansens afgørelser, kan medvirke  

 til at begrænse antallet af appelsager.
Dette må således antages at være  

 tilfældet ved de såkaldte kassationsdomstole i f.eks.
Holland og Frankrig.
 Vedrørende nærmere oplysninger om forholdene i de andre europæiske lande  

 henvises til betænkning 1222/1991, s. 40 ff.
 4. Retsplejerådets betænkning.
 4.1. Indledning.
 På baggrund af folketingsbeslutningen anmodede Justitsministeriet som  

 nævnt i afsnit 1.5. den 23. august 1989 Retsplejerådet om at foretage en  

 gennemgang og vurdering af forskellige muligheder for overførelsen af  

 kompetencen til at meddele 3. instansbevilling i borgerlige sager og i  

 straffesager til en myndighed, der ikke ligger inden for den udøvende magts  

 område.
Retsplejerådet afgav i maj 1991 betænkning nr. 1222/1991 om 3.  

 instansbevillinger og andre procesbevillinger.
Retsplejerådet har ikke fundet  

 at burde tage stilling til, hvorvidt kompetencen til at meddele 3.  

 instansbevilling bør flyttes fra Justitsministeriet eller ej.
Rådet har  

 således heller ikke fundet anledning til at redegøre for de fordele, der kan  

 være forbundet med at lade kompetencen til at træffe afgørelse i 3.  

 instansbevilling forblive i Justitsministeriet, og ej heller til at foretage  

 en afvejning heraf i forhold til de andre muligheder, som Retsplejerådet har  

 undersøgt.
 Retsplejerådets betænkning kan således ikke tages som en anbefaling af, at  

 kompetencen fjernes fra Justitsministeriet, men indeholder alene en vurdering  

 af, hvorledes en overførsel af kompetencen i givet fald skal ske.
I betænkningen foreslår Retsplejerådet, at kompetencen til at meddele 3.  

 instansbevillinger i såvel straffesager som civile sager i givet fald  

 overføres til Højesteret.
Rådet foreslår endvidere, at kompetencen til at  

 meddele 2. instansbevillinger i mindre straffesager og mindre civile sager og  

 kompetencen til i civile sager at meddele tilladelse til appel efter  

 appelfristens udløb, overføres fra Justitsministeriet til domstolene.
 Nedenfor refereres Retsplejerådets overvejelser vedrørende de forskellige  

 sagsområder.
 4.2. 3. instansbevillinger.
 Retsplejerådets overvejelser har her været koncentreret om en  

 kompetenceoverførsel til Den Særlige Klageret, et særligt råd eller nævn  

 eller til domstolene.
 4.2.1. Den Særlige Klageret.
 Den Særlige Klageret behandler og påkender begæringer om genoptagelse af  

 en straffesag i tilfælde, hvor ankemulighederne efter lovens almindelige  

 regler er udtømt eller udelukket, jf. retsplejelovens §§ 975-987, kæremål  

 vedrørende udelukkelse af en forsvarer, jf. § 737, og sager om disciplinær  

 forfølgning mod dommere m.fl.
Klageretten består af 3 faste medlemmer, som skal være henholdsvis en  

 højesteretsdommer, en landsdommer og en byretsdommer.
Ved behandling af en  

 ansøgning om genoptagelse af en straffesag og ved behandling af kæremål  

 vedrørende udelukkelse af en forsvarer tiltrædes retten desuden af to  

 personer, hvoraf den ene skal være advokat, og den anden skal være  

 universitetslærer eller en anden jurist med særlig videnskabelig uddannelse.  

 Det er således efter retsplejeloven en forudsætning for at kunne være medlem  

 af Klageretten, at man er kvalificeret gennem en anden bestemt  

 hovedbeskæftigelse.
 Den Særlige Klageret har flere gange været foreslået som et muligt  

 alternativ til Justitsministeriet med hensyn til behandlingen af 3.  

 instansansøgninger.
I Festskrift til Stephan Hurwitz fra 1971 rejste professor W.
E. von Eyben  

 spørgsmålet om at henlægge kompetencen til at meddele ekstraordinære  

 procesbevillinger i straffesager til Den Særlige Klageret.
Von Eyben anførte  

 i den forbindelse, at det derved ville blive overladt til Klageretten at  

 vurdere, hvorvidt en genoptagelse eller en anke er den mest hensigtsmæssige  

 fremgangsmåde til bedømmelse af det foreliggende spørgsmål.
 Dette synspunkt blev herefter behandlet af Retsplejerådet i betænkning nr.  

 698/1973 om behandling af borgerlige sager.
Retsplejerådet fandt dengang ikke, at de af W.
E. von Eyben anførte  

 synspunkter burde føre til, at kompetencen til at meddele 3. instansbevilling  

 i straffesager skulle overføres til Klageretten.
Artiklen beskæftiger sig også med de ressourcemæssige konsekvenser ved en  

 overførsel til Klageretten.
Det fremhæves, at en overførsel vil give  

 Klageretten en del mere arbejde, og at det må betragtes som givet, at  

 Klageretten under den nuværende ordning ikke vil kunne overkomme dette  

 yderligere arbejde.
Spørgsmålet anses dog for at kunne løses ved en rimelig  

 normering og tilpasning af sekretariatsforhold, eventuelt således, at  

 Klageretten kommer til at arbejde i 2 afdelinger.
Ved fremsættelsen af forslaget til Folketingsbeslutning den 13. januar  

 1989 om ændring af retsplejelovens regler om 3. instansbevilling (B 48,  

 Folketingstidende 1988/89, sp. 4814, till.
A, sp. 4225) tilsluttede  

 forslagsstillerne (SF) sig fuldt ud landsretssagfører Ernest Hartwigs  

 synspunkt om, at kompetencen til at meddele 3. instansbevilling i  

 straffesager bør henlægges til Den Særlige Klageret, og henviste i  

 bemærkningerne direkte til artiklen, der var optaget som bilag til  

 beslutningsforslaget.
Retsplejerådet fremhæver herefter i sin seneste betænkning (nr. 1222/1991,  

 side 498), at Klagerettens kompetenceområde udgør en nøje afgrænset type af  

 sager, der er af ekstraordinær karakter, hvortil kommer, at Klageretten  

 overhovedet ikke behandler civile sager.
Såfremt Klageretten udover  

 behandlingen af de ekstraordinære sager, hovedsageligt ca. 80  

 genoptagelsessager, skulle behandle mindst 7-8 gange så mange sager som i  

 dag.
Dette ville indebære, at Klageretten skulle arbejde i flere afdelinger,  

 der hver især skulle udstyres med den fornødne sekretariatsbistand.
Efter  

 Retsplejerådets opfattelse ville der således reelt være tale om at oprette en  

 helt ny myndighed.
 Hertil kommer, at Klageretten efter rådets opfattelse bør forbeholdes  

 behandlingen af ekstraordinære sager som genoptagelsesansøgninger, hvorimod  

 spørgsmålet om meddelelse af 3. instanstilladelse ikke findes at være af en  

 sådan særlig karakter, at en behandling ved Klageretten kan anses for  

 påkrævet eller hensigtsmæssig.
 På denne baggrund fraråder Retsplejerådet fortsat en ordning, hvorefter  

 kompetencen til at meddele 3. instansbevilling overføres til Den Særlige  

 Klageret.
 4.2.2. Et særligt råd eller nævn.
 Retsplejerådet bemærker indledningsvis (side 51), at et eventuelt særligt  

 råd eller nævn må have karakter af et nyt organ, der må forudsættes at skulle  

 være uafhængigt af administrationen.
Under Folketingets andenbehandling den 22. maj 1990 om lovforslag nr.
L  

 23, forslag om lov om ændring af straffeloven og retsplejeloven m.v., gav  

 Fremskridtspartiet udtryk for den opfattelse, at et sådant råd eller nævn  

 f.eks. kunne bestå af indtil 6 (pensionerede) juridiske professorer, jf.  

 Folketingstidende 1989-90, sp. 10225.
 I en skrivelse af 21. december 1989 til Retsudvalget foreslog nogle  

 advokater, at kompetencen til at meddele 3. instansbevilling overføres til et  

 nævn på 3 medlemmer, der er sammensat af en landsdommer eller byretsdommer,  

 en universitetslærer i retsvidenskab eller en anden jurist med særlig  

 videnskabelig uddannelse og en advokat.
 Et sådant uafhængigt organ vil efter Retsplejerådets opfattelse ikke  

 adskille sig i nævneværdig grad fra Den Særlige Klageret.
Ligesom ved Klageretten vil det uafhængige organs medlemmer skulle være  

 kvalificeret gennem et bestemt juridisk hovederhverv, som sikrer, at flere af  

 medlemmerne har praktisk erfaring inden for retssystemet.
Det vil derfor på  

 tilsvarende måde som for Klagerettens medlemmer give anledning til  

 vanskeligheder for medlemmerne af et sådant organ at finde den fornødne tid  

 til at behandle sagerne, i hvert fald hvis det årlige sagsantal pr. medlem  

 overstiger 60-80 sager.
Såfremt det uafhængige organ blev sammensat af pensionerede juridiske  

 professorer - som foreslået af Fremskridtspartiet - ville dette forhold ikke  

 give anledning til problemer.
Retsplejerådet kan dog ikke anbefale en sådan  

 løsning.
Den sagsmængde, som et råd eller nævn som foreslået i henvendelsen fra  

 advokaterne ville skulle behandle, ville blive i størrelsesordenen mindst  

 500-600. Også dette uafhængige organ måtte derfor arbejde i flere, formentlig  

 mindst 4-5 afdelinger, der hver skulle have den fornødne sekretariatsbistand  

 stillet til rådighed.
Det skulle i den forbindelse sikres, at der var den  

 fornødne koordinering mellem de forskellige afdelinger for at undgå, at de  

 ikke anlagde en forskellig praksis.
 Det ville således kræve betydelig ressourcer at oprette et sådant  

 uafhængigt organ og ville være i modstrid med de igangværende bestræbelser på  

 at forenkle den offentlige administration.
Efter Retsplejerådets opfattelse er det af afgørende betydning for  

 retssystemet, at to-instansprincippet fastholdes i samme omfang som hidtil.  

 En 3. instansbevilling bør have undtagelsens karakter og være forbehold  

 principelle sager.
Bevillinger bør meddeles efter ensartede og faste  

 retningslinier.
Henlægges kompetencen til et nævn uden for retssystemet, vil  

 dette kunne medfører en mere usikker praksis og kunne føre til, at der gives  

 bevillinger i tilfælde, hvor begrundelsen (overvejende) er konkret.
 På den baggrund udtalte Retsplejerådet sig imod, at kompetencen til at  

 meddele 3. instansbevillinger overføres til et nyt uafhængigt råd eller nævn.
 4.2.3. Domstolene.
Efter Retsplejerådets opfattelse bør det være de almindelige domstole, der  

 træffer afgørelse i sager om 3. instansbevilling, hvis den gældende ordning  

 skal ændres.
Praktiske hensyn kunne tale for at overføre kompetencen til  

 landsretten, som under ankebehandlingen vil have fået et indgående kendskab  

 til sagen.
En sådan løsning er tidligere blevet foreslået af det stående  

 retsplejeudvalg i 1924 og igen i 1930 af et af Justitsministeriet ved  

 skrivelse af 7. juni 1929 nedsat udvalg.
Retsplejerådet finder imidlertid, at det vil være principielt uheldigt at  

 indføre en ordning, hvorefter den domstol, som har truffet afgørelse i sagen,  

 også skal afgøre, om der skal gives tilladelse til at indbringe sagen - og  

 dermed rettens egen afgørelse - for højere ret.
Retsplejerådet er således af  

 den opfattelse, at kompetencen til at meddele 3. instansbevilling - som også  

 foreslået i betænkning nr. 698/1973 - i givet fald bør overføres til  

 Højesteret.
 Retsplejerådet har på den baggrund vurderet en række forhold, som har  

 nærmere sammenhæng hermed.
 Det har navnlig om et sådant forsøg også tidligere været fremført, at det  

 indebærer en risiko for, at Højesterets afgørelse om 3. instansbevilling vil  

 blive opfattet som en forhåndstilkendegivelse om Højesterets afgørelse af  

 selve sagen.
 Retsplejerådet er således opmærksom på, at der ved en overførsel af  

 kompetencen til at meddele 3. instansbevilling til Højesteret ikke vil kunne  

 ses bort fra, at parterne får en opfattelse af, at Højesteret som følge af  

 behandlingen af 3. instansansøgningen vil være forudindtaget.
Rådet finder imidlertid, at grundlag for en sådan opfattelse vil kunne  

 begrænses betydeligt, såfremt den eller de dommere, der træffer afgørelse om  

 3. instansbevilling, ikke deltager i afgørelsen af selve sagen.
Dertil  

 kommer, at en tilladelse til at få en sag prøvet ved 3. instans kun i ringe  

 omfang vil kunne danne grundlag for formodninger om sagens udfald, forudsat  

 afgørelsen om 3. instansbevilling træffes efter en vurdering af sagens  

 principielle interesse.
I forlængelse heraf anføres endelig, at Højesterets  

 praksis inden for dette sagsområde må antages med tiden i sig selv at ville  

 fjerne grundlaget for en sådan »fortolkning« af en tilladelse til  

 3. instansbevilling.
Retsplejerådet bemærker endvidere, at de  

 betænkeligheder, der knytter sig til andre ordninger med hensyn til at sikre  

 en ensartet praksis m.v., ikke vil være forbundet med en overførsel af  

 kompetencen til Højesteret.
 En overførsel af 3. instansbevillinger til Højesteret forudsætter dog, at  

 domstolen får tilført de fornødne ressourcer, og at behandlingen af sagerne  

 gennemføres på en enkel, men samtidig fuldt forsvarlig måde, jf. nedenfor.
 På baggrund af erfaringerne fra den svenske højesteret finder  

 Retsplejerådet det således væsentligt, at reglerne om Højesterets behandling  

 af sagerne udformes således, at de ikke kommer til at indtage en dominerende  

 plads i forhold til Højesterets øvrige opgaver.
Retsplejelovens § 2 a indeholder bestemmelser om, hvor mange dommere, der  

 mindst skal deltage i en højesteretsafgørelse.
Som udgangspunkt skal mindst 5  

 dommere deltage i afgørelser ved Højesteret.
Det gælder dog ikke afgørelser  

 truffet af anke- og kæremålsudvalget, der består af (mindst) 3 dommere.
I  

 bestemmelsens stk. 3 er der givet mulighed for, at et enkelt af udvalgets  

 medlemmer kan handle på udvalgets vegne i det omfang, retten finder det  

 formålstjentligt.
Alle udvalgets 3 medlemmer skal dog deltage i vedtagelsen  

 af domme og kendelser undtagen i de tilfælde, hvor kendelsen lyder på  

 afvisning af kæremål.
I sidstnævnte tilfælde kan afgørelsen træffes af een  

 dommer.
Reglerne for, hvor mange dommere, der skal deltage i en afgørelse om 3.  

 instansbevilling, bør efter Retsplejerådets opfattelse udformes således, at  

 det overlades til Højesteret at bestemme, om der i den enkelte sag skal  

 deltage 1 eller 3 dommere.
Retsplejerådet har herved lagt vægt på, at  

 Højesteret derved får mulighed for at tilrettelægge arbejdet således, at  

 afgørelsen af f.eks. de sager, hvor det er (forholdsvis) klart, at der ikke  

 skal meddeles 3. instansbevilling, kan træffes af een dommer.
Efter Retsplejerådets opfattelse bør det så vidt muligt undgås, at  

 Højesterets afgørelse kan opfattes som en egentlig afgørelse af selve sagen,  

 og Højesteret bør derfor som begrundelse for et eventuelt afslag ikke nærmere  

 uddybe, hvorfor man ikke har fundet sagen af principiel karakter.
En sådan  

 ordning må endvidere anses for nødvendig for at sikre, at disse sager ikke  

 kommer til at bebyrde Højesteret i unødigt omfang.
Det kan iøvrigt vedrørende  

 spørgsmålet om begrundelse henvises til ordningen i Sverige, hvor den svenske  

 højesterets afgørelser om afslag eller tilladelse til 3. instansprøvelse ikke  

 begrundes nærmere.
 Med hensyn til de ressourcemæssige konsekvenser af en overførsel af  

 kompetencen til Højesteret tilslutter Retsplejerådet sig Højesterets  

 vurdering, hvorefter det vil være nødvendigt at udvide rettens dommerantal og  

 ansætte yderligere juridisk sekretærbistand m.v.
 En overførsel af kompetencen til Højesteret vil indebære, at afgørelserne  

 bliver judicielle med den deraf følgende grundige behandling.
Som nærmere omtalt ovenfor, vil der skulle deltage 1 eller 3  

 højesteretsdommere i afgørelsen om 3. instansbevilling.
På samme måde som ved  

 Højesterets behandling af f.eks. kæresager vil afgørelsen skulle træffes,  

 efter at sagen er forberedt af en juridisk uddannet fuldmægtig  

 (protokolsekretær) og normalt har været sendt til udtalelse hos partnerne.  

 Afgørelsen træffes på skriftligt grundlag og skal som anført ovenfor ikke  

 begrundes nærmere.
Afgørelsen kan ændres efter reglen i retsplejelovens §  

 222.
Det fremgår af de statistiske oplysninger i afsnit 2, at der i 1988, 1989,  

 1990 og 1991 blev indgivet henholdsvis 458, 458, 407 og 413 ansøgninger om 3.  

 instansbevilling til Justitsministeriet.
Højesteret har i årene 1988-1990  

 behandlet henholdsvis 322, 318 og 298 retssager.
Selv om sager om 3.  

 instansbevilling vil være væsentlig mindre arbejds- og tidskrævende, er det  

 dog klart, at en henlæggelse af 3. instansansøgningssagerne til Højesteret  

 vil betyde en ikke uvæsentlig forøgelse af Højesterets arbejdsbyrde.
 På grund af det ovenfor anførte er det Retsplejerådets samlede skøn, at  

 der ved en overførsel af kompetencen til Højesteret vil være behov for at  

 udvide Højesteret med mindst 2 dommere og justitskontoret med mindst 4  

 fuldmægtige (protokolsekretærer) samt den fornødne kontorbistand.
Højesteret består i dag af en præsident og 16 andre højesteretsdommere,  

 een justitssekretær, een retsassessor, 5 dommerfuldmægtige og 4 heltids og  

 een halvtids kontorfunktionær.
Heraf er 2 højesteretsdommere og 1  

 dommerfuldmægtig udtryk for en midlertidig udvidelse af Højesteret på grund  

 af den ekstra arbejdsbyrde, Højesteret er blevet pålagt som følge af  

 nedsættelsen af flere kommissionsdomstole og undersøgelsesretter under  

 ledelse af en højesteretsdommer.
 4.2.4. Kriterier for meddelelse af 3. instansbevilling.
 Retsplejerådet anfører, at reguleringen af adgangen til at indbringe sager  

 for Højesteret bør tage udgangspunkt i to-instansprincippet, således at der  

 ved fastlæggelsen af, hvilke sager der skal eller kan indbringes for landsret  

 i 1. instans, samtidig sker en generel udvælgelse af de sagstyper, som kan  

 anses for egnede til frit at kunne indbringes for Højesteret som 2. instans.
 Behovet for og udformningen af regler om 3. instansbevilling bør derfor  

 efter Retsplejerådets opfattelse vurderes under hensyntagen til, hvorvidt  

 reglerne om retternes saglige kompetence må antages at kunne virke efter  

 deres hensigt.
 Civile sager anlægges som udgangspunkt ved byretten i 1. instans,  

 jf. retsplejelovens § 224. Er der tale om prøvelse af administrative  

 afgørelser truffet af visse overordnede myndigheder, indeholder  

 retsplejelovens § 225 og en række særlove bestemmelser om behandling ved  

 landsret i 1. instans.
 Muligheden for i øvrigt at indbringe en sag for landsret i 1. instans er  

 reguleret ved henvisningsreglerne i retsplejelovens § 226 og bestemmelsen i §  

 227.
 Kriterierne for, hvornår byretten efter begæring fra en af parterne kan  

 henvise en sag til behandling ved landsret i 1. instans, er i § 226 angivet  

 på følgende måde:
 ». . .
1) sagen er af principiel karakter, 2) sagens udfald kan få væsentlig betydning for andre end parterne, 3) sagen har særlig indgribende betydning for en part, 4) sagen rejses af eller mod en offentlig myndighed eller institution, 5) sagen rejser spørgsmål om anvendelse af fællesmarkedsret eller fremmed  

 ret, eller 6) sagen efter indhentet udtalelse fra landsretten findes mest  

 hensigtsmæssigt at kunne behandles i forbindelse med en anden sag, der  

 verserer ved landsretten.
 Stk. 2. Reglerne i stk. 1 gælder ikke for de i kapitel 42, 42a,  

 43, 43a, 43b og 44 omhandlede sager.
 Stk. 3. Byretten kan efter begæring af en part henvise sager, der  

 opstår af ansættelsesforhold mellem arbejdsgivere og deres ansatte, til  

 behandling ved Sø- og Handelsretten i København, såfremt fagkundskab til sø-  

 og handelsforhold skønnes at være af betydning for sagens afgørelse og  

 henvisningen er begrundet i en eller flere af bestemmelserne i stk. 1, nr.  

 1-5.
 Stk. 4. . . .
Stk. 5. . . .« Sager, der angår krav over 500.000 kr., kan anlægges direkte ved landsret  

 i 1. instans.
Er sagen anlagt ved byretten, skal retten henvise sagen til  

 landsretsbehandling, hvis en af parterne anmoder derom, jf. retsplejelovens §  

 227. Efter § 226, stk. 2, skal visse sagstyper dog altid anlægges ved byret i  

 1. instans.
De kapitler i retsplejeloven, der er henvist til i bestemmelsen,  

 angår sager om ægteskab eller forældremyndighed (kapitel 42), faderskabssager  

 og sager om umyndiggørelse og lavværgemål (kapitel 42 a og 43), sager om  

 prøvelse af administrativt bestemt frihedsberøvelse (kapitel 43 a), sager om  

 prøvelse af beslutning om adoption uden samtykke (kapitel 43 b) og sager om  

 erhvervelse af mortifikations- eller ejendomsdom (kapitel 44). Endvidere er  

 det undertiden i særlovgivningen fastsat, at en eventuel retssag skal  

 anlægges ved byretten i 1. instans.
 I udtalelse af 8. maj 1989 har Højesteret givet udtryk for, at de på det  

 tidspunkt netop gennemførte bestemmelser om henvisning af sager af principiel  

 karakter og visse andre sager fra byret til landsret i 1. instans i det  

 væsentlige svarer til de retningslinier, som bør følges ved meddelelse af 3.  

 instansbevillinger i civile sager.
Retsplejerådet finder, at de i retsplejeloven opstillede kriterier for,  

 hvornår retten kan (§ 226) eller skal (§ 227) henvise en sag, må antages i  

 det væsentlige at dække de sagstyper, der kan være behov for at få prøvet ved  

 Højesteret.
Rådet finder derfor, at henvisningsreglerne - hvis de anvendes  

 efter deres hensigt - vil være egnede som udgangspunkt for reguleringen af  

 adgangen til at få en civil sag prøvet for Højesteret.
Der må dog her bortses  

 fra tilfælde, hvor behandling ved byret i 1. instans er bestemt ved lov,  

 eller henvisning er udelukket efter reglen i retsplejelovens § 226, stk. 2.
Selv om det efter retsplejelovens § 226 er overladt til retten at afgøre,  

 om en anmodning om henvisning til behandling ved landsret i 1. instans skal  

 imødekommes, vil et rimeligt begrundet ønske om henvisning efter  

 Retsplejerådets opfattelse blive fulgt.
Rådet antager derfor, at en part kun  

 undtagelsesvis vil komme i den situation, at adgangen til at få sagen prøvet  

 ved Højesteret er blevet afskåret som følge af rettens afslag på et henvise  

 sagen efter § 226.
Uanset dette er det dog Retsplejerådets vurdering, at der fortsat vil være  

 et behov for at kunne indbringe sager for Højesteret som 3. instans.  

 Retsplejerådet har herved bl.a. peget på, at erfaringerne med anvendelsen af  

 henvisningsreglerne i praksis endnu er begrænsede, idet disse regler først  

 blev gennemført ved lov nr. 273 af 3. maj 1989. Endvidere anfører  

 Retsplejerådet, at parterne ikke altid under sagens indledende fase vil kunne  

 have fuldt overblik over sagens mulige principielle betydning.
Endelig  

 omfatter henvisningsreglerne ikke processuelle spørgsmål.
 Af disse grunde finder Retsplejerådet, at der udover henvisningsadgangen  

 bør være en begrænset mulighed for at få landsrettens afgørelse prøvet ved  

 Højesteret.
 Retsplejerådet har i forbindelse med behandlingen af kommissoriet  

 overvejet og vurderet, om adgangen til at få en sag prøvet ved Højesteret som  

 3. instans fortsat udelukkende bør være reguleret ved et  

tilladelsessystem.
Bag disse overvejelser ligger bl.a. et ønske om i videst muligt omfang at  

 begrænse de ressourcer, som Højesteret i givet fald skal anvende på at  

 behandle ansøgninger om 3. instansbevilling.
I sammenhæng hermed kunne noget  

 endvidere tale for at udforme ordningen på en sådan måde, at de ressourcer,  

 der vil skulle bruges ved en tilladelsesordning, i stedet anvendes på at  

 afgøre flere sager.
Synspunkter at denne karakter er i øvrigt kommet til  

 udtryk i Højesterets udtalelse af 8. maj 1989.
For så vidt angår civile sager kunne et supplement til  

 tilladelsesordningen f.eks. være at give visse nærmere bestemte sagstilfælde  

 fri adgang til 3. instansprøvelse ved Højesteret.
Fastlæggelsen af, hvilke  

 sager der skulle være omfattet af denne regel, kunne f.eks. foretages  

 således, at sager, hvor byrettens afgørelse er ændret af landsreten, og hvor  

 der i landsretten er afgivet dissens, frit skulle kunne indbringes for  

 Højesteret.
Ligeledes kunne der samtidig fastsættes regler om, at adgangen  

 til at få en sag prøvet ved Højesteret i visse tilfælde skulle være helt  

 afskåret.
Som eksempel på et kriterium får en sådan sagsgruppe kunne tænkes  

 sager, hvor byrettens afgørelse er blevet stadfæstet af en enig landsret.
Sådanne bestemmelser måtte dog i givet fald kombineres med en  

 dispensationsadgang for alle andre tilfælde.
En sådan ordning ville indebære  

 den ressourcemæssige fordel, at antallet af ansøgninger om 3.  

 instansbevilling, der skulle behandles af Højesteret, blev reduceret meget  

 betydeligt.
 På det strafferetlige område har det på tilsvarende måde været overvejet i  

 Retsplejerådet, om man kunne begrænse antallet af sager om 3.  

 instansbevilling ved henholdsvis at afskære adgangen og indføre fri adgang  

 til 3. instansprøvelse for visse grupper af sager.
 De sager, der frit skulle kunne indbringes for Højesteret som 3. instans,  

 kunne være sager, hvor der ved landsretten var idømt en frihedsstraf på  

 mindst 4 år eller en anbringelsesdom efter straffelovens § 68 eller § 70. Den  

 frie appeladgang til Højesteret kunne desuden eventuelt omfatte sager, der i  

 landsretten var behandlet under medvirken af domsmænd, og hvor  

 byretsafgørelsen var ændret under dissens af mindst to dommere for så vidt  

 angår spørgsmål, der kunne påkendes af Højesteret.
Endelig kunne ansøgningsreglen suppleres med en bestemmelse om, at visse  

 afgørelser ikke kunne indbringes for Højesteret.
Kriteriet kunne f.eks.  

 udformes som sager, hvor byrettens afgørelse var stadfæstet i landsretten  

 uden dissens for så vidt angår spørgsmål, der kunne påkendes af Højesteret.
Resultatet af Retsplejerådets overvejelser er blevet, at rådet ikke  

 anbefaler sådanne ordninger hverken for civile sager eller straffesager.  

 Rådet har herved bl.a. lagt vægt på, at der vil kunne være tilfælde, hvor  

 dommen er afsagt med de nævnte dissenser, men uden at sagen er egnet til at  

 blive prøvet for Højesteret.
Omvendt vil der være sager, der er afgjort uden  

 dissens, men hvor dommerne i varierende grader kan have været i tvivl om  

 resultatet.
Hertil kommer ifølge Retsplejerådet, at der vel ikke helt kan ses  

 bort fra, at betydningen for adgangen til 3. instansprøvelse ville kunne  

 influere på spørgsmålet om, hvorvidt der skal afgives dissens.
På den ene  

 side vil appelordningen hermed kunne få en utilsigtet indflydelse på  

 voteringen, og på den anden side ville den lavere instans gennem sin  

 afgørelse kunne få adgang til at bestemme, om sagen ville kunne indbringes  

 for højere ret.
Under alle omstændigheder ville der blive tale om et  

 indviklet system, der også vil kunne opfattes som præget af en vis  

 tilfældighed.
Endelig nævner Retsplejerådet, at en sådan ordning såvidt vides  

 ikke kendes i noget andet land.
 Retsplejerådet har på denne baggrund endvidere overvejet, i hvilket  

 omfang kriterierne for meddelelse af tilladelse bør ændres.
Som anført ovenfor bør muligheden for at få en sag prøvet ved Højesteret  

 efter Retsplejerådets opfattelse i civile sager basere sig på  

 anvendelsen af henvisningsreglen i retsplejelovens § 226 og bestemmelserne i  

 lovens § 227, suppleret med en regel om adgang til at få 3. instansbevilling  

 for sager af principiel betydning.
Afgrænsningen bør efter Retsplejerådets  

 opfattelse gælde for såvel anke- som kæresager.
 Retsplejerådet finder det af stor betydning, at det af lovteksten kommer  

 til at fremgå, at der kun vil kunne meddeles 3. instansbevillinger i civile  

 sager, som indeholder spørgsmål af principiel karakter.
Herved opnås efter Retsplejerådets opfattelse en tydelig understregning  

 af, at to-instansprincippet er hovedreglen.
Samtidig vil ændringen indebære,  

 at der ikke efter lovens ordlyd vil være grundlag for at Højesterets  

 behandling af en ansøgning om 3. instansbevilling kan opfattes som en  

 egentlig 3. instansprøvelse.
Den nærmere udfyldning af det af Retsplejerådet foreslåede kriterium har  

 rådet fundet det ubetænkeligt at overlade til Højesteret.
Rådet har alene  

 fremhævet, at principiel interesse omfatter tilfælde, hvor der skønnes behov  

 for at få fastlagt eller afstukket en praksis på området eller - efter en vis  

 periode - at få afklaret, om en bestående retstilstand, udmålingspraksis m.v.  

 bør ændres eller justeres.
I straffesager har parterne ikke samme mulighed for at øve  

 indflydelse på, om sagen skal behandles ved byret eller landsret i 1.  

 instans.
Kompetencefordelingen mellem retterne er på strafferetsområdet helt  

 fastlagt i loven.
Denne fordeling er ikke i samme omfang som på det civile  

 område fastlagt efter, hvorvidt sagen er egnet til prøvelse for Højesteret.  

 Også andre civile sager end principielle kan pådømmes af landsretten i 1.  

 instans med fri prøvelsesadgang til Højesteret.
Skulle kun rent principielle  

 straffesager kunne prøves af Højesteret, ville der derfor ifølge  

 Retsplejerådet for så vidt være en vis ubalance i forhold til det civile  

 område.
Hvis der på strafferetsområdet i lovteksten skete en indskrænkning til  

 »principiel karakter«, vil det endvidere efter Retsplejerådets  

 opfattelse kunne tages som udtryk for, at der i mindre omfang end hidtil  

 skulle gives 3. instansbevilling i straffesager.
Efter rådets opfattelse bør  

 dette ikke være tilfældet.
På den baggrund foreslår Retsplejerådet, at det gældende kriterium for  

 anketilladelse i straffesager opretholdes, således at prøvelse for Højesteret  

 kan ske, hvis sagen er af principiel karakter, eller særlige grunde i øvrigt  

 taler derfor.
Ved kæremål foreslås den samme formulering.
Medtagelsen af  

 kriteriet »principiel karakter« vil ifølge Retsplejerådet ikke være  

 udtryk for en realitetsændring, og rådet finder derfor ikke nogen grund til  

 at have en forskellig formulering ved anke og kære.
 Vedrørende Retsplejerådets overvejelser om kriterierne for meddelelse af  

 3. instansbevilling henvises i øvrigt i det hele til betænkning nr.  

 1222/1991, s.58 ff, hvor der også gives oplysninger om rådets tidligere  

 behandling af disse spørgsmål.
 4.3. Oprejsningsbevillinger.
 I betænkning nr. 698/1973 om behandling af borgerlige sager foreslog  

 Retsplejerådet i forbindelse med forslaget om at overføre kompetencen til at  

 meddele 3. instansbevilling til domstolene, at kompetencen til at meddele  

 oprejsningsbevilling i civile sager skulle overføres til domstolene bl.a.  

 under henvisning til, at en sådan ordning vil være arbejdsbesparende og  

 medvirke til at nedbringe den tid, det tager at få en endelig retsafgørelse.
Retsplejerådet omtaler i betænkningen de problemer, der vil kunne opstå,  

 hvis kompetencen til at træffe afgørelse om oprejsningsbevilling fjernes fra  

 den myndighed, som tager stilling til ansøgninger om fri proces, og hvis  

 sagsbehandlingstid ofte bevirker, at appelfristerne overskrides.
Rådet peger  

 imidlertid på, at appellanten i sådanne tilfælde vil være nødt til selv  

 (foreløbigt) at afholde udgifterne til retsafgift, og at rettens praksis med  

 hensyn til oprejsningsbevillinger i sådanne tilfælde i øvrigt formentlig vil  

 være mere lempelig.
 Retsplejerådet fandt det således i ovennævnte betænkning naturligt at  

 foreslå kompetencen til at meddele oprejsningsbevilling i civile sager  

 overflyttet til domstolene i forbindelse med overførslen af kompetencen til  

 at meddele 3. instansbevilling.
 I den forbindelse anfører Retsplejerådet i betænkning nr. 1222/ 1991, at  

 en overførsel af kompetencen til at meddele 3. instansbevilling til  

 domstolene indebærer, at domstolene i disse sager vil skulle tage stilling  

 til, om en ansøgning kan behandles, selv om den ordinære frist for indgivelse  

 af en sådan ansøgning er overskredet.
 Retsplejerådet har af de ovenfor anførte grunde fundet at burde udarbejde  

 udkast til lovforslag, hvorefter også kompetencen til at meddele  

 oprejsningsbevilling overføres til domstolene.
 Retsplejerådets forslag er udformet således, at en part i tilfælde, hvor  

 fristen for anke eller kære er overskredet, først skal indlevere ankestævning  

 eller kæreskrift og indbetale retsafgift, når tilladelse til at indbringe  

 sagen foreligger fra den ret, hvortil sagen skal ankes eller kæres.
 4.4. 2. instansbevillinger.
 Retsplejerådet har fundet det naturligt i forbindelse med behandlingen af  

 spørgsmålet om overførsel af kompetencen til at meddele 3. instansbevilling  

 også at behandle reglerne om 2. instansbevillinger.
 Rådet henviser i øvrigt til, at det under Folketingets behandling af  

 forslaget om appelbegrænsning i mindre civile sager, der blev gennemført ved  

 lov nr. 396 af 13. juni 1990, af Socialdemokratiet, Socialistisk Folkeparti  

 og Fremskridtspartiet blev fremhævet, at også disse tilladelser skulle  

 flyttes væk fra Justitsministeriet i forbindelse med overførslen af  

 kompetencen i sager om 3. instansbevilling, jf. ovenfor under pkt. 1.5.
Det af Retsplejerådet udarbejdede udkast til lovforslag indebærer alene,  

 at kompetencen til at meddele 2. instansbevilling overføres fra  

 Justitsministeriet til landsretterne.
Der er således ikke foreslået ændringer  

 i kriterierne for meddelelse af 2. instansbevilling.
Rettens afgørelse  

 træffes ved beslutning på grundlag af det indkomne skriftlige materiale.  

 Landsrettens afgørelse om 2. instanstilladelse er ifølge rådets forslag  

 endelig og skal således ikke kunne indbringes for højere ret.
Retsplejerådet har peget på, at de nye regler om appelbegrænsning i civile  

 sager har givet anledning til visse tvivlsspørgsmål i praksis.
Rådet har  

 endvidere særligt peget på muligheden for at søge disse spørgsmål afklaret i  

 forbindelse med spørgsmålet om 3. instansbevillinger.
 5. Høringssvar over Retsplejerådets betænkning.
Justitsministeriet har hørt en række myndigheder, organisationer m.v. over  

 Retsplejerådets betænkning.
Af særlig interesse i den forbindelse er  

 høringssvarene fra Højesteret, Østre og Vestre Landsret, Rigsadvokaten og  

 Advokatrådet.
 5. 1. Højesteret.
 Med hensyn til den hidtil gældende ordning henholder Højesteret sig  

 fortsat til de synspunkter, som retten fremkom med i forbindelse med  

 behandlingen af det i folketingssamlingen 1988/89 fremsatte  

 beslutningsforslag (B 48), se herom afsnit 1.4. Højesterets synspunkter, der  

 er gengivet ovenfor i afsnit 1.4., er anført i Retsplejerådets betænkning  

 side 132 f.
Hvis den hidtidige ordning ændres, således at kompetencen til at meddele  

 3. instansbevillinger i overensstemmelse med det vedtagne beslutningsforslag  

 ikke længere skal henligge under Justitsministeriet eller anden instans inden  

 for den udøvende magts område, er Højesteret ligesom Retsplejerådet af den  

 opfattelse, at kompetencen bør overføres til Højesteret.
Højesteret kan  

 tiltræde de synspunkter, som er anført i betænkningens kapitel 4 om  

 overførelse af kompetencen til Den særlige Klageret eller et særligt råd  

 eller nævn.
Højesteret er således enig i, at en sådan løsning ikke er  

 anbefalelsesværdig.
Højesteret kan ligeledes tiltræde rådets forslag med hensyn til  

 kriterierne for meddelelse af 3. instansbevillinger.
Retten lægger i denne  

 forbindelse ligesom rådet vægt på samspillet mellem henvisningsreglerne i  

 retsplejelovens § 226 og § 227 og kriterierne for meddelelse af 3.  

 instansbevillinger i civile sager.
Man er således enig med Retsplejerådet i,  

 at kriteriet i disse sager bør være, om sagen er af principiel karakter,  

 medens man for straffesagernes vedkommende bør opretholde de hidtil gældende  

 kriterier.
Retten kan henholde sig til argumentationen i betænkningens s. 58  

 ff, herunder rådets synspunkter med hensyn til det uhensigtsmæssige i  

 ordninger, der ville indebære, at der i visse tilfælde ville være adgang til  

 at indbringe sager for Højesteret som 3. instans uden forudgående tilladelse,  

 medens der i andre tilfælde ikke ville være mulighed for indbringelse for  

 Højesteret.
Det bemærkes i denne forbindelse, at de overvejelser om fri  

 ankeadgang i visse straffesager, som Højesteret har redegjort for i bidrag  

 til besvarelsen af et spørgsmål fra Retsudvalget (betænkningen s. 139 f), må  

 ses på baggrund af rettens synspunkter med hensyn til den hidtil gældende  

 ordning.
Hvis denne ordning ændres i sin helhed, finder Højesteret det ikke  

 hensigtsmæssigt, at man undtager visse straffesager fra de almindelige regler  

 om tilladelse fra retten som forudsætning for sagens indbringelse for  

 Højesteret som 3. instans.
Højesteret lægger afgørende vægt på, at reglerne om Højesterets behandling  

 af sager om 3. instansbevilling udformes på en sådan måde, at sagerne ikke  

 kommer til at indtage en dominerende plads i forhold til rettens øvrige  

 opgaver.
Reglerne bør derfor åbne adgang til en smidig tilrettelæggelse af  

 arbejdet, samtidig med, at de krav, som må stilles til en judiciel  

 behandling, honoreres.
Retten kan på denne baggrund tiltræde rådets forslag i  

 betænkningen s. 55 ff.
 Med hensyn til de ressourcemæssige konsekvenser af at overføre kompetencen  

 henviser Højesteret til Retsplejerådets betænkning side 57 f, som er gengivet  

 ovenfor i afsnit 4.2.3.
Højesteret kan endelig tiltræde, at kompetencen til at meddele 2.  

 instansbevilling i mindre civile sager og mindre straffesager henlægges til  

 domstolene.
Det forudsættes, at den nærmere udformning af reglerne sker i  

 lyset af de synspunkter, som må forventes at fremkomme fra landsretterne, jf.  

 betænkningen s. 73.
 Hvis kompetencen til at meddele 3. og 2. instansbevillinger overføres til  

 domstolene, finder Højesteret ligesom Retsplejerådet, at også kompetencen til  

 i civile sager at meddele tilladelse til appel efter fristens udløb  

 (oprejsningsbevillinger) bør overføres til domstolene.
 5. 2. Østre og Vestre Landsret.
Præsidenterne for Østre og Vestre Landsret har afgivet en fælles udtalelse  

 over Retsplejerådets betænkning.
Landsretterne har ikke bemærkninger til de  

 af Retsplejerådet foreslåede kompetenceomlægninger.
Særligt for så vidt angår reglerne om appelbegrænsning i civile sager  

 henleder landsretterne dog opmærksomheden på, at de nye  

 appelbegrænsningsregler har givet anledning til visse tvivlsspørgsmål i  

 praksis.
En tvivl som også Retsplejerådet var opmærksom på i sin betænkning,  

 se betænkningen s. 73. Landsretterne foreslår derfor, at der - uafhængigt af  

 en gennemførelse af Retsplejerådets forslag - af Justitsministeriet nedsættes  

 en arbejdsgruppe til nærmere gennemgang af og præcisering af rækkevidden af  

 appelbegrænsningerne.
Der henvises herom til bemærkningerne nedenfor i afsnit  

 6.8.
 5. 3. Rigsadvokaten.
Rigsadvokatens bemærkninger knytter sig til procesbevillinger på  

 strafferettens område.
Rigsadvokaten bemærker indledningsvis, at det synes at  

 fremgå af forhandlingerne om beslutningsforslaget, at Folketingets medlemmer  

 var opmærksomme på, at beslutningsgrundlaget ikke var særlig fyldestgørende,  

 og at man bl.a. godt kunne have ønsket sig flere oplysninger om, hvordan den  

 eksisterende ordning fungerede i praksis, se således f.eks. udtalelserne fra  

 ordføreren for Socialdemokratiet, Folketingstidende 1988/1989,  

 forhandlingerne, sp. 10344.
 For strafferetsplejens område synes der udelukkende at være gjort  

 gældende, at det er principielt betænkeligt, at afgørelser om 3.  

 instansbevilling træffes af Justitsministeren, som samtidig formelt er den  

 øverste chef for anklagemyndigheden, se således udtalelsen i Folketingstiden  

 1988/89, sp. 10353.
I bemærkningerne til forslaget til folketingsbeslutning anføres det i den  

 forbindelse, at ministeren derved udsætter sig for den givetvis ubegrundede  

 mistanke, at forsvareranmodninger ikke underkastes en ganske uvildig  

 vurdering.
Dernæst hedder det, at de på det tidspunkt foreliggende  

 oplysninger om antallet af bevillinger, sat i forhold til antallet af  

 ansøgninger fra henholdsvis forsvaret og anklagemyndigheden viser, at en  

 sådan mistanke kan være begrundet.
Rigsadvokaten oplyser, at man uden en  

 nærmere analyse af de statistiske oplysninger må give forslagsstillerne  

 medhold.
Rigsadvokaten har imidlertid foretaget en nærmere analyse af  

 ankesagerne og udtaler i den forbindelse, at undersøgelsen viser, at der er  

 en naturlig og selvfølgelig forklaring på, i hvilket omfang henholdsvis  

 anklagemyndigheden og de tiltalte får tilladelse til at indbringe  

 straffesager for Højesteret som 3. instans, og at der derfor ikke er grundlag  

 for at kritisere Justitsministeriets administration i praksis på det  

 pågældende område, hverken hvad angår afslag eller imødekommelse af  

 ansøgninger.
Rigsadvokaten udtaler endvidere, at der herefter kan gøres det synspunkt  

 gældende, at det ud fra principielle inhabilitetslignende betragtninger kan  

 forekomme uheldigt, at Justitsministeren har kompetencen, samtidig med at han  

 formelt som den øverste anklagemyndighed kan give anklagemyndigheden  

 instruktioner om den enkelte straffesags behandling.
Dette særlige spørgsmål  

 er også omtalt i den juridiske litteratur.
Rigsadvokaten henviser herved til  

 Hurwitz side 178 ff i Nordiske Kriminalratføreningarnas Årsbok 1938 og til  

 side 159 f i Gammeltoft-Hansens Strafferetspleje I, 1991.
 Rigsadvokaten peger i den forbindelse på den mulighed, at det i  

 retsplejelovens regler om anklagemyndighedens organisation fastsættes, at  

 justitsministeren ikke kan give anklagemyndigheden instruktioner om den  

 enkelte straffesags behandling, medmindre det følger af anden lovgivning.  

 Efter Rigsadvokatens opfattelse ville dette bl.a. indebære, at de mere  

 principielle invendinger mod, at Justitsministeriet fortsat meddeler 3.  

 instansbevillinger, falder væk.
 Rigsadvokaten anfører endvidere, at han navnlig af to grunde finder det  

 vigtigt, at det påny overvejes at lade behandlingen af disse sager forblive i  

 Justitsministeriet.
 For det første synes det at fremgå af forhandlingerne i 1989 om  

 beslutningsforslaget, at flere ordførere gik ud fra, at en overflytning af  

 kompetencen fra Justitsministeriet til Højesteret eller et andet organ, ikke  

 ville medføre øget ressourceforbrug, se således Folketingstidende 1988/89,  

 sp. 10344 og sp. 10351.
Sagernes placering i Justitsministeriet medfører, at sagerne behandles  

 sideløbende og indpasses smidigt med behandlingen af andre typer sager i et  

 hierakisk system, hvor indsatsen helt naturligt tilpasses efter sagernes  

 sværhedsgrad, således at ukomplicerede sager behandles af yngre medarbejdere,  

 medens vanskeligere sager »lægges op« i hierakiet, ligesom der -  

 helt uformelt - kan indhentes særlig juridisk bistand fra andre afdelinger i  

 Justitsministeriet, f.eks.
Lovafdelingen.
Sagsbehandlingen er hurtig og  

 uformel, og er efter Rigsadvokatens vurdering af meget høj faglig standard.
Som det fremgår af Retsplejerådets betænkning side 57, vil overførelse af  

 sagerne til Højesteret medføre, at afgørelsen bliver judicielle med den deraf  

 følgende grundige behandling.
Det anføres, at der hertil vil skulle deltage  

 en eller tre højesteretsdommere i afgørelsen om 3. instansbevilling.
På samme  

 måde som ved Højesterets behandling af f.eks. kæresager vil afgørelsen skulle  

 træffes, efter at sagen er forberedt af en juridisk uddannet fuldmægtig  

 (protokolsekretær) og normalt har været sendt til udtalelse hos parterne.  

 Afgørelsen tænkes truffet på skriftligt grundlag, og det foreslås, at den  

 ikke skal begrundes nærmere.
En overførelse vil efter Retsplejerådets samlede  

 skøn medføre en udvidelse af Højesteret med mindst to højesteretsdommere og  

 mindst fire fuldmægtige, samt den fornødne kontorbistand.
 En overførsel af sagerne til Højesteret vil derfor efter Rigsadvokatens  

 opfattelse medføre et øget ressourceforbrug indenfor den samlede retssektor.
 For det andet anfører Rigsadvokaten et synspunkt af mere retlig karakter,  

 der vedrører spørgsmålet om, i hvilket omfang Højesterets afgørelse kan  

 opfattes som en egentlig afgørelse af selve sagen, og som er omtalt i  

 Retsplejerådets betænkning side 56.
Rigsadvokaten anfører herom, at det efter hans opfattelse for så vidt  

 angår straffesager, ikke vil kunne undgås, at et afslag fra Højesteret om 3.  

 instansprøvelse af en sag, hvori der indgår et lovfortolkningsspørgsmål - i  

 modsætning til et afslag fra en administrativ myndighed som  

 Justitsministeriet - vil medføre, at den af landsretten anlagte fortolkning  

 tillægges en særlig præjudikatsværdi, formentlig svarende til en afsagt  

 højesteretsdom.
En sådan udvikling, hvorefter der opstår en type  

 landsretsafgørelser med særlig præjudikatsværdi ved siden af de  

 »rigtige« højesteretsdomme, finder Rigsadvokaten uheldig.
Rigsadvokaten anfører endvidere, at det forhold, at en overførsel vil  

 medføre en relativt mindre udvidelse af ressourceforbruget i retssektoren,  

 for så vidt kunne være ligegyldigt, hvis retssektoren i øvrigt havde de  

 ressourcer, der skulle til for, at den fungerede tilfredsstillende.
Det må  

 imidlertid være åbenbart for enhver, at det ikke er tilfældet.
Navnlig den  

 samlede sagsbehandlingstid, i alt fald for straffesager, er stærkt  

 kritisabel.
Rigsadvokaten finder derfor ikke, at der ud fra nogle overvejende  

 principielle og formelle synspunkter - der som nævnt ovenfor fuldt ud kan  

 imødekommes på en anden måde - bør anvendes ressourcer til en sådan  

 omlægning.
Selv hvis lovgiveren var villig til at tilføre retssektoren de  

 øgede ressourcer, der var nødvendige til omlægningen, ville Rigsadvokaten  

 finde, at sådanne ressourcer langt hellere måtte bruges til f.eks. at holde  

 domstolenes berammelsestider nede på et acceptabelt niveau.
 For så vidt angår spørgsmålet om 2. instansbevillinger anfører  

 Rigsadvokaten, at fordelen ved den nuværende ordning med, at kompetencen til  

 at meddele anke- og kærebevillinger, også i 2. instanssager, ligger hos en og  

 samme centrale myndighed, nemlig Justitsministeriet, er, at der opnås en  

 ensartet og billig administration.
 Flyttes 3. instansbevillingerne imidlertid af principielle grunde fra  

 Justitsministeriet, må de samme synspunkter formentlig føre til, at 2.  

 instanssagerne flyttes til landsretterne, således som Retsplejerådet har  

 peget på.
 5.4. Advokatrådet.
 For så vidt angår 3. instansbevillingerne tager Advokatrådet klar afstand  

 fra Retsplejerådets forslag om at henlægge kompetencen til at behandle  

 sagerne fra Justitsministeriet til Højesteret.
Det er Advokatrådets opfattelse, at kompetencen til at behandle disse  

 sager i stedet bør overføres til et særligt nævn, således at nævnet består af  

 en dommer, en juridisk professor og en advokat.
Advokatrådet henviser i den  

 forbindelse til skrivelse af 21. december 1989 fra advokaterne Ernest  

 Hartwig, Jørgen Jacobsen, Erling Andersen og Thorkild Høyer, til Folketingets  

 Retsudvalg.
I skrivelsen, der er optaget som bilag 4 i Retsplejerådets  

 betænkning side 141 f, anføres bl.a., at ønsket om hurtig sagsbehandling  

 begrunder, at nævnet kun foreslås at være på 3 medlemmer.
Som dommermedlem foreslås en landsdommer eller byretsdommer, der vil være  

 naturlig som formand for nævnet.
Forslaget er begrundet i, at Højesteret selv  

 har udtalt betænkelighed ved, at kompetencen henlægges til denne ret, et  

 synspunkt, som advokaterne støtter, idet de findet det principielt rigtigst,  

 at afgørelsen om, hvilke sager der skal indbringes for Højesteret, træffes  

 uafhængigt af dommerkollegiet i Højesteret.
 Advokaterne påpeger endvidere, at deltagelse af en universitetslærer  

 kendes fra Den Særlige Klageret, og fremhæver, at en universitetslærer  

 repræsenterer en særlig sagkundskab, som er uafhængig af retssystemet, og som  

 må antages at have særlige forudsætninger for at bedømme, om en sag er af en  

 sådan interesse, at den bør prøves ved Højesteret.
 Advokaterne finder endvidere, at det tredje medlem bør være en advokat,  

 hvorved der sikres nævnet en repræsentation fra det praktiske retsliv.  

 Advokatmedlemmet forudsættes beskikket efter indstilling fra Advokatrådet.
Vedrørende det af Retsplejerådet i betænkningen side 51, se afsnit 4.2.2.,  

 anførte om, at en nævnsbehandling ville give anledning til vanskeligheder med  

 hensyn til, at medlemmerne kan afse den fornødne tid til behandling af  

 sagerne, udtaler Advokatrådet, at man ikke kan tiltræde dette synspunkt.
Det  

 fremhæves, at erfaringerne fra Flygtningenævnet viser, at det er muligt på en  

 hensigtsmæssig og smidig måde at behandle et meget stort antal sager i et  

 nævn bestående af personer med andet fuldtidsarbejde, og således at det  

 sikres, at der følges en ensartet praksis.
Advokatrådet bemærker i den forbindelse, at det er rigtigt, at der til et  

 nævn må knyttes et sekretariat, og at nævnet sikkert skal arbejde i flere  

 afdelinger.
Det er imidlertid Advokatrådets opfattelse, at en nævnsordning  

 ikke bliver mere besværlig eller mere omkostningskrævende end, hvis  

 kompetencen overføres til Højesteret.
 For så vidt angår 2. instansbevillingerne er det Advokatrådets  

 opfattelse, at de nugældende appelbegrænsninger, der udelukker anke til 2.  

 instans uden særlig tilladelse, strider mod væsentlige retssikkerhedsmæssige  

 hensyn, og at de derfor bør ophæves.
 I straffesager går den gældende ordning ud på, at Justitsministeriet kan  

 meddele anketilladelse, såfremt en sag er af principiel karakter, eller  

 særlige grunde i øvrigt taler derfor, jf. retsplejelovens § 962, stk. 3.
 Udtrykket »særlige grunde i øvrigt taler derfor« skal i medfør  

 af Justitsministeriets svar til Folketingets Retsudvalg af 5. april 1984  

 forstås således, at ministeriet vil imødekomme en anmodning om anketilladelse  

 fra tiltaltes side, medmindre det antages, at en anke »åbenbart ikke vil  

 kunne føre til et for den tiltalte gunstigt resultat«.
 Advokatrådet anfører i sit høringssvar herefter et konkret eksempel, der  

 illustrerer de betænkeligheder, der kan ligge i, at kompetencen til at  

 meddele anketilladelse henhører under den instans, der tillige er  

 ressourcebevilligende myndighed i forhold til domstolene.
 Efter sin gennemgang af den konkrete sag, hvor der efter henstilling fra  

 Folketingets Ombudsmand blev givet anketilladelse, anfører Advokatrådet, at  

 det, hvis man lægger Justitsministeriets egen udtalelse til grund, kun vil  

 være i nogle forholdsvis få sager, der nærmest vil være af kværulantagtig  

 karakter, at der kan blive tale om at nægte 2. instansbevilling.
 Arbejdet med 2. instansbevillingerne vil på den baggrund komme til at stå  

 klart i misforhold til de få sager, hvor der skal gives afslag, og til den  

 tid, landsretterne skal bruge på at behandle de sager, hvor der ellers kunne  

 være meddelt afslag på 2. instansbevilling.
Tilsvarende synspunkter gør sig efter Advokatrådets opfattelse gældende i  

 de civile sager.
På det civile område gælder der ikke en regel om, at 2.  

 instansbevilling skal meddeles, medmindre anke åbenbart vil være udsigtsløs,  

 men sagsomkostningssystemet fører til, at det vil bære straffen i sig selv at  

 gennemføre en udsigtsløs anke af en sag med en sagsgenstand på 10.000 kr.  

 eller derunder.
Hertil kommer, at civile sager med en sagsgenstand på højst  

 10.000 kr. oftest behandles af ganske unge og urutinerede dommerfuldmægtige.
 Det er tilsvarende Advokatrådets opfattelse, at de gældende begrænsninger  

 vedrørende kære af sagsomkostningsafgørelser fra byret til landsret bør  

 ophæves.
 Advokatrådet har ikke bemærkninger til Retsplejerådets forslag om at  

 overføre kompetencen til at meddele oprejsningsbevillinger til domstolene.
 6. Justitsministeriets overvejelser.
 6. 1. Indledning.
Den ordning vedrørende kompetencen til at meddele procesbevillinger, der  

 gælder i dag, blev fastlagt i begyndelsen af dette århundrede.
Der er siden  

 ved en række lejligheder stillet forslag om, at kompetencen flyttes fra  

 Justitsministeriet.
Disse forslag er imidlertid ikke gennemført.
Der henvises  

 herved til afsnit 1. Det fremgår bl.a. heraf, at Højesteret i 1974 og igen i  

 1989 og 1991 har understreget, at Justitsministeriets administration på dette  

 område har virket godt.
Rigsadvokaten har som nævnt i sit høringssvar over  

 Retsplejerådets betænkning foretaget en gennemgang af straffesagerne  

 vedrørende 3. instansbevilling i 1989 og 1990 og finder ligeledes, at  

 administrationen har været sagligt velbegrundet.
Heroverfor står, at der navnlig i de senere år har været skiftende  

 holdninger hos Folketingets partier til spørgsmålet om kompetencen til at  

 meddele 3. instansbevillinger.
Under behandlingen af lovforslag fra  

 SV-regeringen i 1978/79, se afsnit 1.3. ovenfor, stillede Det konservative  

 Folkepartis medlem af Retsudvalget således ændringsforslag, hvorefter  

 kompetencen blev foreslået overført fra Justitsministeriet til et udvalg  

 under Højesteret. Ændringsforslaget blev bl.a. tiltrådt af Fremskridtspartiet  

 og Kristeligt Folkeparti, hvorimod Socialdemokratiet fandt, at kompetencen  

 fortsat burde ligge i Justitsministeriet, ligesom Venstre ligeledes tog  

 afstand fra ændringsforslaget, idet partiet delte de af Højesteret fremførte  

 synspunkter.
Socialistisk Folkeparti begrundede bl.a. sin modstand mod  

 ændringsforslaget med, at man fandt det værdifuldt, at justitsministeren  

 havde mulighed for at meddele 3. instansbevilling i sager, hvor der politisk  

 kunne være ønske om at få Højesterets vurdering af forholdet.
Det Radikale  

 Venstre foreslog dengang kompetencen overført til Den Særlige Klageret.
Ved Folketingets forhandlinger om SF's beslutningsforslag i  

 folketingssamlingen 1988/89, se afsnit 1.4., var holdningerne til spørgsmålet  

 afgørende ændret.
Nu gik Socialdemokratiet, Socialistisk Folkeparti,  

 Fremskridtspartiet og Kristeligt Folkeparti ind for, at kompetencen skulle  

 fjernes fra Justitsministeriet, hvorimod Det Konservative Folkeparti,  

 Venstre, Det Radikale Venstre og Centrum Demokraterne ikke kunne tilslutte  

 sig forslaget.
 Efter Justitsministeriets opfattelse er der på baggrund heraf og på  

 grundlag af Retsplejerådets betænkning og de indkomne høringssvar behov for  

 på ny at overveje de synspunkter, der bør være bestemmende for den fremtidige  

 ordning på dette område.
 6.2. Effektivitetsbetragtninger.
Justitsministeriets behandling af sagerne om 3. instansbevilling har  

 gennemgående været bredt accepteret.
Sagsbehandlingen er foregået rimeligt  

 hurtigt - også under hensyn til, at der i disse sager skal foretages høring  

 af parterne - og de ressourcer, der medgår til sagsbehandlingen, er klart  

 mindre end sammenlignet med de ressourcer, der ville medgå til en  

 domstolsbehandling eller nævnsbehandling af ansøgningerne, jf. nedenfor under  

 afsnit 7.
I debatten om en omlægning af kompetencen har det da heller ikke været  

 fremhævet, at det øgede ressourceforbrug, der vil være forbundet med  

 ændringen, er begrundet i et ønske om en effektivitetsmæssig og  

 kvalitetsmæssig forbedring.
Der er på den anden side naturligvis heller ikke  

 grundlag for at antage, at en henlæggelse af kompetencen til retterne ikke  

 vil kunne ske på en sådan måde, at ordningen kan fungere tilstrækkeligt  

 effektivt og administrativt hensigtsmæssigt.
Det vil derimod være  

 vanskeligere at sikre, at en nævnsordning - selv under et øget  

 ressourceforbrug - vil kunne fungere ligeså effektivt.
 6.3. Ressourcebetragtninger.
Retsplejerådet fraråder i sin betænkning at henlægge kompetencen til Den  

 Særlige Klageret eller et særligt råd eller nævn, se afsnit 4.2.1. og 2.  

 ovenfor.
Retsplejerådet henviser i den forbindelse bl.a. til synspunkter om  

 øget ressourceanvendelse i en tid, hvor bestræbelserne går på at forenkle den  

 offentlige administration.
Som nævnt nedenfor i afsnit 7 vil også en henlæggelse af kompetencen til  

 domstolene medføre en øget ressourceanvendelse i forhold til i dag.
Det er  

 næppe muligt mere præcist at opgøre, om den øgede ressourceanvendelse vil  

 være større ved en henlæggelse til et særligt nævn frem for til Højesteret,  

 omend det alt andet lige vil stille større krav med hensyn til organisatorisk  

 fleksibilitet at opbygge et helt nyt nævn, der på en effektiv måde fungerer i  

 en række afdelinger.
Efter Justitsministeriets opfattelse bør afgørelsen af  

 dette væsentlige spørgsmål imidlertid ikke i særlig grad bero på rent  

 ressourcemæssige betragtninger, men i højere grad afhænge af nogle mere  

 principielle synspunkter.
Det er formentlig også en forskellig vægtning af  

 sådanne mere fundamentale holdninger, der har bevirket en skiftende politisk  

 vurdering af spørgsmålet.
 6.4. Et politisk behov for kompetence.
Under den politiske debat har det været fremhævet, at den gældende  

 ordning, hvorefter 3. instansbevillinger og andre procesbevillinger meddeles  

 af Justitsministeriet, tilgodeser et politisk behov.
En overførelse af  

 kompetencen til at meddele 3. instansbevilling til Højesteret eller et  

 uafhængigt nævn, vil kunne medføre, at der meddeles afslag på en ansøgning om  

 3. instansbevilling i tilfælde, hvor stærke samfundsmæssige eller politiske  

 hensyn taler for, at sagen indbringes for Højesteret.
Det var bl.a.  

 synspunkter af denne karakter, der blev anført af Socialistisk Folkeparti  

 under Folketingets behandling af spørgsmålet i 1978/79. Som eksempel herpå  

 kan nævnes det tilfælde, at der f.eks. er politisk ønske om at få en ny  

 vurdering i opadgående eller nedadgående retning i henseende til  

 straffastsættelsen for en bestemt forbrydelsestype.
Synspunktet måtte i så  

 fald være, at en ændret kompetenceordning ikke på samme måde som den  

 nugældende kan tilgodese sådanne samfundsmæssige eller politiske behov.
Ud fra overordnede synspunkter vil det således efter Justitsministeriets  

 opfattelse i nogle tilfælde kunne opleves som principielt uheldigt og i  

 enkeltstående tilfælde vanskeligt acceptabelt, hvis regeringen ikke har  

 mulighed for at sikre, at en sag efterprøves af Højesteret.
Synspunkter af  

 denne karakter træder formentlig særlig klart frem og antager en endnu mere  

 principiel karakter, hvis man forestiller sig, at kompetencen som foreslået  

 af Advokatrådet henlægges til et nyt uafhængigt nævn, jf. nedenfor under  

 afsnit 6.7.
 6.5. Højesterets egen vurdering.
Højesteret har som nævnt flere gange givet udtryk for, at den gældende  

 ordning har fungeret godt, og at retten derfor ikke har noget ønske om en  

 ændring af ordningen.
I rettens skrivelse af 8. maj 1989, der er afgivet i  

 forbindelse med Folketingets behandling af beslutningsforslaget om  

 procesbevillinger, anfører Højesteret samtidig, at retten ikke finder at  

 burde udtale sig om, hvorvidt principielle betænkeligheder ved at lade  

 afgørelsen om 3. instansbehandling i straffesager træffes af  

 justitsministeren som øverste chef for anklagemyndigheden har en sådan vægt,  

 at de desuagtet kunne føre til en ændring af de gældende regler.
I  

 forbindelse med høringen over Retsplejerådets betænkning har Højesteret  

 henholdt sig til disse synspunkter.
 6.6. Bivirkninger ved en kompetenceændring.
Det er såvel i den politiske debat som af Retsplejerådet nævnt, at der  

 knytter sig nogle mere eller mindre uhensigtsmæssige virkninger til en  

 kompetenceomlægning.
Der er således bl.a. peget på, at en afgørelse fra  

 Højesteret kan blive opfattet som en forhåndstilkendegivelse om Højesterets  

 afgørelse af selve sagen.
Retsplejerådet har imidlertid selv i sin betænkning stillet en række  

 forslag, som har til formål dels at begrænse sådanne uheldige bivirkninger,  

 dels at sikre, at disse afgørelser ikke kommer til at indtage en dominerende  

 plads i Højesterets arbejde.
Der henvises herved til redegørelsen i afsnit  

 4.2.3. ovenfor.
Justitsministeriet kan i det hele tilslutte sig  

 Retsplejerådets forslag til de ændrede bestemmelser i retsplejeloven,  

 herunder om kriteriet for 3. instansbevilling, såfremt der ønskes en  

 omlægning af de gældende kompetenceregler.
 6.7. Særligt om nævns-modellen.
Forslag om at henlægge kompetencen til at meddele 3. instansbevilling til  

 et særligt uafhængigt nævn blev drøftet allerede under Folketingets  

 forhandlinger om beslutningsforslaget.
Forslag herom er endvidere stillet i  

 Advokatrådets høringssvar.
Retsplejerådet udtaler sig imod en sådan løsning, og såvel Højesteret som  

 Rigsadvokaten tiltræder Retsplejerådets synspunkter.
Justitsministeriet kan  

 også på dette punkt tiltræde Retsplejerådets opfattelse.
Ud over de af  

 Retsplejerådets fremhævede forhold kan der også over for en nævnsmodel peges  

 på synspunkter af mere principiel karakter.
Ordningen indebærer, at det  

 uafhængige nævn kan nægte eller tillade sager indbragt for Højesteret efter  

 en praksis, som Højesteret er uden indflydelse på, og eventuelt tillade sager  

 indbragt i et omfang, som Højesteret muligt ikke kan nå at behandle inden for  

 rimelig tid, medmindre retten udvides.
Højesterets arbejde vil således kunne  

 vise sig at være helt afhængig af nævnet og dets praksis for meddelelse af 3.  

 instansbevillinger, uden at nævnet som modstykke hertil er undergivet nogen  

 form for retlig eller politisk kontrol.
 Ved overvejelserne om kompetenceplaceringen syntes valget således at måtte  

 stå mellem Højesteret selv eller den myndighed, der har det almindelige  

 ansvar for retsvæsenets hensigtsmæssige funktion, og som i konsekvens heraf  

 er undergivet en løbende politisk kontrol på dette område.
Rigsadvokaten har i sit høringssvar over Retsplejerådets betænkning peget  

 på, at en del af indvendingerne imod, at Justitsministeriet træffer afgørelse  

 i disse sager, kan fjernes ved at lovfæste den gældende praksis, hvorefter  

 Justitsministeriet kun helt undtagelsesvis giver anklagemyndigheden  

 instruktioner om behandlingen af konkrete straffesager.
Der henvises herved  

 til afsnit 5.3. ovenfor.
En lovbestemmelse af denne karakter vil imidlertid  

 efter Justitsministeriets opfattelse kun kunne tjene som argument for at  

 bibeholde de straffeprocessuelle bevillinger i Justitsministeriet.
Hertil kommer, at Retsplejerådet i betænkning nr. 1194/1990 bl.a. har  

 behandlet spørgsmålet om Justitsministeriets rolle og opgaver som øverste  

 anklagemyndighed i relation til konkrete straffesager.
Retsplejerådet fandt,  

 at der fortsat bør være mulighed for, at Justitsministeriet griber ind i  

 forbindelse med behandlingen af konkrete straffesager.
En bestemmelse som  

 foreslået af Rigsadvokaten vil således være i strid med Retsplejerådets  

 anbefaling og vil tillige stride mod de politiske hensyn, der er nævnt  

 ovenfor i afsnit 6.4., og som mere generelt taler for at bevare kompetencen  

 hos den udøvende magt.
 6.8. Særligt om 2. instansbevillinger.
For så vidt angår kompetencen til at meddele oprejsningsbevillinger i  

 civile sager og 2. instansbevillinger i civile sager og straffesager kan som  

 udgangspunkt anføres de samme principielle synspunkter, som kan anføres for  

 og imod en overførsel af 3. instansbevillinger.
Såfremt kompetencen til at  

 meddele 3. instansbevillinger flyttes fra Justitsministeriet, finder  

 ministeriet det også mest konsekvent, at også oprejsningsbevillingerne og 2.  

 instansbevillingerne overføres til retterne.
 Justitsministeriet kan derfor for så vidt i det hele tiltræde  

 Retsplejerådets forslag med de nedenfor anførte bemærkninger for så vidt  

 angår 2. intansbevillinger.
Som nævnt ovenfor i afsnit 2.3.2. har den ændrede praksis for meddelelse  

 af 2. instansbevillinger i straffesager ført til, at  

 Justitsministeriet kun i relativt få tilfælde afslår ansøgninger om 2.  

 instanstilladelse i straffesager.
Ved en opretholdelse af denne nyere praksis  

 kunne der derfor på et senere tidspunkt være anledning til at overveje, om  

 landsretsbehandling af disse sager, ligesom spørgsmålet om  

 oprejsningsbevilling, bør besluttes af landsretterne i forbindelse med ankens  

 admittering frem for, som forudsat i Retsplejerådets betænkning og i  

 lovforslaget som en selvstændig forudgående tilladelse fra retterne.
 For så vidt angår spørgsmålet om meddelelse af 2. instansbevillinger i  

 civile sager har såvel Retsplejerådet som præsidenterne for Østre og  

 Vestre Landsret anført, at dette område har givet anledning til en række  

 tvivlsspørgsmål, der særligt angår spørgsmålet om, for hvilke sagstyper  

 tilladelse er fornøden, og om anvendelsen af beløbsgrænserne på de konkrete  

 sager.
 Justitsministeriet antager, at disse fortolkningsspørgsmål i det  

 væsentlige vil blive afklaret gennem bestemmelsernes anvendelse i praksis, på  

 linie med andre fortolkningsspørgsmål indenfor retsplejens område.
 Både for den civile og kriminelle retsplejes vedkommende har Advokatrådet  

 anført, at ordningen med 2. instansbevillinger strider imod væsentlige  

 retssikkerhedshensyn, og at den derfor bør ophæves.
Justitsministeriet kan ikke på nuværende tidspunkt tiltræde Advokatrådets  

 opfattelse.
Reglerne om 2. instansbevilling vedrører sager, der typisk er af  

 mindre indgribende betydning, ligesom reglerne har virket i så kort tid, at  

 det ikke på nuværende tidspunkt er muligt at foretage en retssikkerhedsmæssig  

 vurdering af reglerne.
Justitsministeriet finder på denne baggrund ikke nu at burde fremsætte  

 forslag, hvorved bestemmelserne ændres, bortset fra kompetencen til at  

 meddele tilladelse.
Ministeriet er imidlertid indstillet på at følge  

 retsudviklingen på dette område.
Såfremt der fortsat består væsentlige  

 uafklarede retlige spørgsmål, eller der foreligger væsentlige  

 ressourcemæssige betragtninger, vil disse spørgsmål blive taget op i et  

 udvalg eller en arbejdsgruppe vedrørende retternes administration af 2.  

 instansbevillingerne.
I denne udstrækning kan Justitsministeriet således  

 tilslutte sig det under afsnit 5.2. refererede forslag fra præsidenterne fra  

 Østre og Vestre Landsret.
 6.9. Konklusion.
Justitsministeriet har valgt at fremsætte Retsplejerådets lovudkast som  

 lovforslag.
Retsplejerådets udkast er gennemarbejdet og lever op til  

 Folketingsbeslutningen af 19. maj 1989. En henlæggelse af kompetencen til at  

 meddele anke- og kæretilladelser til domstolene er efter Justitsministeriets  

 opfattelse den løsning, der giver anledning til de færreste betænkeligheder  

 ved en flytning af kompetencen og i hvert fald ikke vil være i strid med mere  

 principielle og grundlæggende synspunkter.
Hertil kommer, at denne løsning  

 svarer til ordningen i andre europæiske lande.
På den anden side har kompetencespørgsmålet vist sig at være af  

 kontroversiel karakter set ud fra de skiftende politiske holdninger, der har  

 manifesteret sig gennem en årrække.
På denne baggrund og under hensyn til de  

 synspunkter, der er peget på i de forskellige høringssvar, er det regeringens  

 opfattelse, at der er behov for en yderligere debat og afklaring, før der  

 gennemføres en omlægning af den gældende kompetenceordning.
Såfremt den  

 nuværende ordning ønskes ændret, kan Justitsministeriet i det hele tiltræde  

 Retsplejerådets forslag.
 7. Lovforslagets administrative og økonomiske konsekvenser.
Overflytning af kompetencen til at meddele 3. instansbevilling til  

 Højesteret vil betyde en ikke uvæsentlig forøgelse af Højesterets  

 arbejdsbyrde.
I overensstemmelse med bemærkningerne i Retsplejerådets  

 betænkning skønner Justitsministeriet, at der vil være behov for at udvide  

 Højesteret med i alt 8 årsværk, herunder 2 årsværk som højesteretsdommer, 4  

 årsværk som juridisk fuldmægtig og 2 årsværk som kontorfunktionær.
Der  

 henvises i øvrigt til bemærkningerne ovenfor i afsnit 4.2.3. Hertil kommer  

 udgifter til indretning og drift af lokaler m.v. til de pågældende.
 Justitsministeriet skønner endvidere, at en samtidig overflytning af  

 kompetencen til at meddele 2. instansbevillinger og oprejsningsbevillinger i  

 civile sager m.v. til landsretterne vil forudsætte en udvidelse af  

 landsretterne med i alt ca. 6 årsværk, herunder 2 årsværk som landsdommer.
De samlede merudgifter ved retterne skønnes at udgøre i størrelsesordenen  

 ca. 4,5 mio. kr.
Hertil kommer indretningsudgifter m.v. i størrelsesordenen  

 ca. 1,5 mio. kr.
 Overflytning af de omhandlede sagsområder til retterne vil samtidig  

 medføre samlede besparelser i Justitsministeriets departement og  

 Civilretsdirektoratet i størrelsesordenen 6 årsværk svarende til ca. 1,5 mio.  

 kr.
 De samlede merudgifter ved forslaget afholdes inden for  

 Justitsministeriets samlede ramme.
 Lovforslaget skønnes ikke i øvrigt at medføre væsentlige økonomiske eller  

 administrative konsekvenser for det offentlige.
Bemærkninger til lovforslagets enkelte bestemmelser I bilag 6 til lovforslaget er de foreslåede bestemmelser sammenholdt med  

 de gældende regler.
Til § 1 Om begrundelsen for de foretagne ændringer henvises til de almindelige  

 bemærkninger pkt. 1.4 og 6. I bemærkningerne er det således alene anført,  

 hvori ændringerne i forhold til gældende ret består.
Til nr. 1 I afgørelser truffet af Højesteret skal der efter retsplejelovens § 2 a,  

 stk. 1, som udgangspunkt deltage 5 dommere.
Anke- og kæremålsudvalget kan dog  

 efter stk. 2 og 3 træffe afgørelser med deltagelse af 3 dommere og, hvis  

 kæremålet afvises, kan denne afgørelse træffes af blot 1 medlem.
Det  

 foreslås, at afgørelser om 3. instansbevilling og oprejsningsbevilling skal  

 kunne træffes af 1 eller 3 højesteretsdommere efter rettens bestemmelse.  

 Højesteret får derved mulighed for selv at tilrettelægge behandlingen af  

 disse sager så hensigtsmæssigt som muligt, f.eks. således at afgørelsen om  

 afslag på 3. instansbevilling eller oprejsningsbevilling meddeles af 1  

 dommer, jf. de almindelige bemærkninger pkt. 4.2.3.
Efter retsplejelovens § 6, stk. 1, 2. pkt., er der mulighed for, at en  

 enkelt landsdommer kan handle på landsrettens vegne uden for  

 domsforhandlingen.
Denne bestemmelse vil også omfatte afgørelser af  

 ansøgninger om 2. instansbevilling og oprejsningsbevilling.
Der henvises i  

 den forbindelse til betænkning nr. 698/1973 om behandling af borgerlige  

 sager, side 70.
Til nr. 2, 3, 7, 8 og 14 Forslaget indebærer, at kompetencen til at meddele 2. instansbevilling i  

 civile sager og fogedsager vedrørende krav m.v. på højst 10.000 kr. overføres  

 til landsretten.
De gældende kriterier for meddelelse af 2. instansbevilling  

 foreslås opretholdt uændret.
Afgørelse om 2. instansbevilling træffes af retten ved beslutning efter  

 skriftlig behandling.
Modparten bør gøres bekendt med ansøgningen og gives  

 mulighed for at udtale sig i sagen, medmindre retten finder, at ansøgningen  

 kan afgøres med et afslag på det foreliggende grundlag.
Afgørelsen kan ikke  

 indbringes for højere ret.
 Der henvises til de almindelige bemærkninger pkt. 4.4. og 6.8.
Til nr. 4, 5 og 21 Kompetencen til at meddele 3. instansbevilling til anke i civile sager og  

 i skiftesager foreslås overført til Højesteret.
Efter gældende ret kan  

 Justitsministeriet meddele 3. instansbevilling, hvis sagen er af principiel  

 karakter, eller særlige grunde i øvrigt taler derfor.
Forslaget indebærer, at  

 3. instansbevilling forudsætter, at sagen er af principiel karakter, jf.  

 ovenfor pkt. 4.2.3. og 4.2.4.
 På samme måde som afgørelser om 2. instansbevilling træffes afgørelse om  

 3. instansbevilling ved beslutning på grundlag af skriftlig behandling.
Til nr. 6, 10, 12 og 18-20 Forslagene indebærer, at kompetencen til i civile sager, fogedsager og  

 skiftesager at give tilladelse til anke eller kære efter appelfristens udløb  

 (oprejsningsbevillinger) overføres til ankeinstansen.
Reglerne foreslås i  

 øvrigt ikke ændret.
Det betyder f.eks., at såfremt der er givet tilladelse  

 til at indbringe en sag for landsretten eller Højesteret efter appelfristens  

 udløb, vil den pågældende part derefter som hidtil skulle iværksætte selve  

 appelsagen med indgivelse af ankestævning eller kæreskrift til retten.
Afgørelse om tilladelse i disse sager skal træffes ved kendelse.  

 Afgørelsen træffes som hovedregel efter skriftlig behandling på grundlag af  

 ansøgningen.
Dog kan retten bestemme, at der skal foretages mundtlig  

 forhandling, hvis særlige grunde taler derfor, jf. henvisningen til § 398.  

 Træffes afgørelsen på skriftligt grundlag, bør modparten have mulighed for at  

 fremkomme med eventuelle bemærkninger til ansøgningen, medmindre retten  

 finder, at ansøgningen kan afslås på det foreliggende grundlag.
Landsrettens  

 afgørelse om oprejsningsbevilling kan kun indbringes for Højesteret, hvis  

 Højesteret har meddelt tilladelse, jf. henvisningen til § 392, stk. 2. Dette  

 svarer til, hvad der i dag gælder i straffesager.
 Der henvises til de almindelige bemærkninger pkt. 4.4. og 6.8.
Til nr. 9 og 16 Forslagene indebærer, at kompetencen til at meddele tilladelse til kære  

 til Højesteret i civile sager og i fogedsager overføres til Højesteret, og at  

 kriterierne for at opnå tilladelse til prøvelse ved Højesteret ændres fra  

 »særlige grunde« til spørgsmål af »principiel karakter«.  

 Højesterets afgørelse træffes på grundlag af skriftlig behandling, jf. i det  

 hele pkt. 4.2.3., 4.2.4. og 6.
Til nr. 11 Kompetencen til at meddele tilladelse til at indbringe en afgørelse om  

 administrativ frihedsberøvelse for retten efter udløbet af fristen foreslås  

 overført til den byret, som i øvrigt vil være kompetent til at behandle  

 sagen.
Retten træffer ved kendelse afgørelse om spørgsmålet, og der foreslås  

 i øvrigt ikke fastsat særlige processuelle regler for disse sager.
Til nr. 13 og 15 De gældende bestemmelser om adgangen til særskilt at kære fogedrettens  

 afgørelse om sagsomkostninger foreslås flyttet til retsplejelovens kapitel 53  

 om appel af fogedrettens afgørelser.
 Kompetencen til at meddele tilladelse til at indbringe fogedrettens  

 afgørelse om sagsomkostninger, der er fastsat til højest 10.000 kr., foreslås  

 - på samme måde som for så vidt angår de øvrige 2. instansbevillinger -  

 overført til landsretten, jf. ovenfor pkt. 4.4. og 6.8.
 Fristen for indgivelse af ansøgning om tilladelse til kære af  

 omkostningsafgørelser i fogedsager foreslås samtidig bragt i overensstemmelse  

 med de frister, der gælder for indgivelse af ansøgning om tilladelse til kære  

 af omkostningsafgørelser i andre civile sager, dvs. 2 uger, jf. forslagene  

 til § 389, stk. 3, og § 391, stk. 2.
Til nr. 17 og 22 Der er alene tale om konsekvensændringer.
Til nr. 23 og 24 Kompetencen til at meddele 2. instansbevilling i straffesager foreslås  

 overført til landsretten.
De gældende kriterier for meddelelse af 2.  

 instansbevilling foreslås opretholdt uændret.
Afgørelsen træffes ved  

 beslutning på skriftligt grundlag og efter høring af modparten.
Afgørelsen  

 kan ikke indbringes for Højesteret.
 Der henvises til pkt. 4.4. og 6.8. ovenfor.
Til nr. 25-27 Kompetencen til at meddele 3. instansbevilling i straffesager foreslås  

 overført til Højesteret, jf. pkt. 4.2. og pkt. 6.
 For så vidt angår tilladelse til ved anke at indbringe en straffesag for  

 Højesteret som 3. instans foreslås de gældende kriterier opretholdt, dvs. at  

 sagen skal være af principiel karakter, eller at særlige grunde i øvrigt skal  

 tale for en 3. instansprøvelse.
Ved kæremål foreslås den samme formulering.
Medtagelsen af kriteriet  

 »principiel karakter« vil ikke være udtryk for en realitetsændring,  

 og der er derfor ikke nogen grund til at have en forskellig formulering ved  

 anke og kære.
Til §§ 2-7 Ændringsforslagene indebærer, at kompetencen til at meddele tilladelse til  

 prøvelse af en sag ved Højesteret og tilladelse til anke eller kære efter  

 appelfristens udløb overføres fra Justitsministeriet til landsretten eller  

 Højesteret.
 Endvidere betyder ændringerne i §§ 2-5 og § 7, at betingelserne for  

 meddelelse af tilladelse til at indbringe sagen for Højesteret bliver, at  

 appellen angår spørgsmål af principiel karakter.
I den forbindelse kan det vedrørende § 3 oplyses, at den gældende  

 bestemmelse i bistandslovens § 131 er formuleret således, at der kun  

 undtagelsesvis kan meddeles tilladelse til prøvelse til Højesteret.
Det  

 fremgår af forarbejderne til bestemmelsen, at sager af denne art i  

 almindelighed ikke bør forelægges for Højesteret, men man fandt dog, at der  

 burde gives adgang til højesteretsprøvelse i særlige tilfælde.
Da der i sager  

 omfattet af denne regel er mulighed for fornyet administrativ behandling med  

 ny adgang til prøvelse ved landsretten, må det anses for fuldt forsvarligt at  

 begrænse adgangen til højesteretsprøvelse til sager af principiel karakter.
Til § 8 Loven træder i kraft den 1. januar 1994.
Er ansøgning om 2. instans-, 3. instans- eller oprejsningsbevilling  

 indgivet til Justitsministeriet inden lovens ikrafttræden, behandles  

 ansøgningen af Justitsministeriet efter de hidtil gældende regler.
En  

 anmodning om genoptagelse af en sag, hvor Justitsministeriet har truffet  

 afgørelse, vil ligeledes skulle indgives til Justitsministeriet og behandles  

 efter de hidtil gældende regler.
 Det foreslåede ikrafttrædelsestidspunkt er valgt for i givet fald at give  

 landsretterne og Højesteret en passende tid til at forberede administrationen  

 af de nye regler, såvel hvad angår kontorfaciliteter som personale.
Med det foreslåede ikrafttrædelsestidspunkt vil Justitsministeriet  

 endvidere kunne søge at nedbringe antallet af sager, der henstår uafgjorte  

 ved de nye reglers ikrafttræden, til et minimum.
Herved vil den periode, hvor  

 sager i medfør af disse regler behandles såvel ved retterne som i  

 Justitsministeriet blive begrænset mest muligt.
 Bilag 1.
 Statistiske oplysninger om 3. instansbevillinger i civile sager 1988,  

 1989, 1990 og 1991.
 Ans = ansøgninger.
 Till = tilladelser.
 (*) I tallene er ikke medregnet antal ikke færdigbehandlede sager,  

 indkommet i 1991: 91.
 Statistikken er udarbejdet den 14. januar 1992.
 Bilag 2.
 Statistiske oplysninger om 3. instansbevillinger i straffesager 1985-1990.
(Gengivet fra Retsplejerådets betænkning 1222/1991.) * Heraf 7 sammenhængende miljøsager.
 Heraf afventer 3 ansøgninger en landsretsafgørelse i tilsvarende sag.
 * Heraf 2 ikke afgjort 1. maj 1991.
 ** Heraf 2 ikke afgjort 1. maj 1991.
 Statistik for 1991.
 * I tallene er ikke medregnet antal ikke færdigbehandlede sager, indgået i  

 1991: 35.
 Statistikken er udarbejdet den 13. januar 1992.
 Bilag 3.
 Statistiske oplysninger om oprejsningsbevillinger i 1988-1990 og 1991.
(Gengivet fra Retsplejerådets betænkning.) * Heraf 20 sager uafgjort pr. 15. januar 1992.
 Bilag 4.
 Statistiske oplysninger over 2. instansbevillinger i civile sager i 1990  

 og 1991.
(Udover de i skemaet angivne ansøgninger modtog Justitsministeriet i  

 1990-1991 53 ansøgninger, hvor tilladelse var ufornøden.) Ans = ansøgninger.
 till = tilladelser.
* I tallene er ikke medregnet antal ikke færdigbehandlede sager, indkommet i 1991: 86.
 Statistikken er udarbejdet den 14. januar 1992.
 Bilag 5.
 Statistiske oplysninger over 2. instansbevillinger i straffesager 1989 til  

 1991.
* I tallene er ikke medregnet antal ikke færdigbehandlede sager indkommet i 1991: 27.
 Statistikken er udarbejdet den 13. januar 1992.
 Bilag 6.
I dette bilag er (med mindre skrift) indsat den gældende formulering af de bestemmelser, der berøres af lovforslaget Ad § 1 1. § 2 a indsættes som stk. 4:
»Stk. 4. I afgørelsen af sager om anke- eller kæretilladelse deltager  

 1 eller 3 dommere efter rettens bestemmelse.« § 2 a.
I afgørelsen af sager ved højesteret deltager, medmindre  

 andet særligt er bestemt, mindst 5 dommere.
Sagernes fordeling mellem  

 dommerne bestemmes af præsidenten.
Er i en sag det nødvendige antal  

 højesteretsdommere ikke til rådighed, kan præsidenten tilkalde en eller flere  

 landsdommere til at deltage i sagens behandling.
 Stk. 2. Efter rettens nærmere bestemmelse kan følgende afgørelser  

 træffes af udvalg, der består af mindst 3 dommere, og som sammensættes af  

 præsidenten efter forhandling med rettens medlemmer:
1) Beslutninger og kendelser, der ikke træffes under domsforhandlingen i  

 domssager, 2) i borgerlige sager domme, hvorved anke afvises, domme i sager, hvor  

 indstævnte møder uden at rejse indsigelse, og domme, hvorved der alene tages  

 stilling til spørgsmålet om sagsomkostninger og processuelle straffe, og 3) domme i kæresager.
Stk. 3. I det omfang retten finder det formålstjenligt, kan et  

 enkelt af medlemmerne handle på udvalgets vegne.
I vedtagelsen af domme og  

 kendelser, bortset fra kendelser om afvisning af kæremål, skal dog alle  

 udvalgets medlemmer deltage.
 2. I § 368, stk. 1, 2. pkt., ændres  

 »justitsministerens« til: »landsrettens«.
 3. § 368, stk. 2, affattes således:
» Stk. 2. Landsretten kan meddele tilladelse til anke af  

 domme, der er omfattet af stk. 1, 2. pkt., hvis sagen er af principiel  

 karakter, eller særlige grunde i øvrigt taler derfor.
Ansøgning om tilladelse  

 skal indgives til landsretten inden 4 uger efter dommens afsigelse.
Retten  

 kan dog undtagelsesvis meddele tilladelse, hvis ansøgning indgives senere,  

 men inden 1 år efter afsigelsen.
Landsretten træffer ved beslutning afgørelse  

 på skriftligt grundlag.
Landsrettens afgørelse kan ikke indbringes for  

 Højesteret.« 4. § 368, stk. 5, affattes således:
» Stk. 5. Bestemmelser om sagsomkostninger og processuelle  

 straffe i domme, som er afsagt af en landsret og Sø- og Handelsretten i  

 København, kan kun ankes særskilt til Højesteret med tilladelse fra  

 Højesteret.
Bestemmelserne i § 371 finder tilsvarende anvendelse.« § 368. Domme afsagt af en byret kan af parterne ankes til den  

 landsret, i hvis kreds byretten ligger.
Angår sagen krav, der efter påstanden  

 har en økonomisk værdi af højst 10.000 kr., kan dommen kun ankes med  

 justitsministerens tilladelse, jf. stk. 2.
Stk. 2. Justitsministeren kan meddele tilladelse til anke af  

 domme, der efter stk. 1 ikke kan indbringes for landsretten.
Bestemmelserne i  

 § 371 og § 372, stk. 2, finder tilsvarende anvendelse.
Fristen for indgivelse  

 af ansøgning er dog 4 uger.
 Stk. 3. ...
 Stk. 4. ...
 Stk. 5. Bestemmelser om sagsomkostninger og processuelle straffe i  

 domme, som er afsagt af en landsret og af sø- og handelsretten i København,  

 kan kun ankes særskilt til højesteret med tilladelse fra justitsministeren.  

 Bestemmelserne i § 371 finder tilsvarende anvendelse.
 5. § 371 affattes således:
» § 371. Domme, der er afsagt af en landsret som 2. instans,  

 kan ikke ankes.
Højesteret kan dog meddele tilladelse til prøvelse i 3.  

 instans, hvis sagen er af principiel karakter.
Stk. 2. Ansøgning om tilladelse efter stk. 1, 2. pkt., skal  

 indgives til Højesteret inden 8 uger efter dommens afsigelse.
Højesteret kan  

 dog undtagelsesvis meddele tilladelse, hvis ansøgning indgives senere, men  

 inden eet år efter afsigelsen.
Stk. 3. Højesteret træffer ved beslutning afgørelse efter stk. 1  

 og 2 på skriftligt grundlag.« § 371. Domme, der er afsagt af en landsret som 2. instans, kan  

 ikke ankes.
Justitsministeren kan dog meddele tilladelse til prøvelse i 3.  

 instans, såfremt sagen er af principiel karakter, eller særlige grunde i  

 øvrigt taler derfor.
 Stk. 2. Ansøgning om tilladelse efter stk. 1, 2. pkt., skal  

 indgives til justitsministeriet inden 8 uger efter dommens afsigelse.  

 Justitsministeren kan dog undtagelsesvis meddele tilladelse, hvis ansøgning  

 indgives senere, men inden eet år efter afsigelsen.
 6. § 372, stk. 2, affattes således:
» Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 368, stk. 2 eller 5, eller § 371,  

 inden 4 uger efter, at tilladelsen er meddelt ansøgeren.
Indleveres  

 stævningen senere, afvises anken.
Ankeinstansen kan dog undtagelsesvis  

 tillade anke indtil 1 år efter dommens afsigelse.
Stævningen skal i så fald  

 indleveres inden 4 uger efter tilladelsens meddelelse.
Bestemmelserne i § 398  

 finder tilsvarende anvendelse ved behandlingen af ansøgning om tilladelse til  

 anke efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« § 372. ...
Stk. 2. Anke sker ved indlevering af ankestævning på  

 ankeinstansens kontor.
Indlevering skal ske inden ankefristens udløb eller,  

 hvis der er meddelt tilladelse efter § 371, inden 4 uger efter, at  

 tilladelsen er meddelt ansøgeren.
Indleveres stævningen senere, afvises  

 anken.
Justitsministeren kan dog undtagelsesvis tillade anke indtil eet år  

 efter dommens afsigelse.
Stævningen skal i så fald indleveres inden 4 uger  

 efter tilladelsens meddelelse.
 Stk. 3. ...
 7. § 389, stk. 2, ophæves, og i stedet indsættes:
» Stk. 2. Kendelser og beslutninger om sagsomkostninger, der  

 er fastsat til højst 10.000 kr., kan ikke kæres.
Landsretten kan dog give  

 tilladelse til kære, hvis særlige grunde taler derfor.
Stk. 3. Ansøgning om kæretilladelse efter stk. 2 skal indgives til  

 landsretten inden 2 uger efter, at afgørelsen er truffet.
Retten kan dog  

 undtagelsesvis give tilladelse, hvis ansøgningen indgives senere, men inden 6  

 måneder efter, at afgørelsen er truffet.
Landsretten træffer ved beslutning  

 afgørelse på skriftligt grundlag.
Landsrettens afgørelse kan ikke indbringes  

 for Højesteret.« Stk. 3 bliver herefter stk. 4.
 § 389. Kendelser og beslutninger, der er afsagt af en byret, kan,  

 medmindre andet er bestemt i loven, kæres til den landsret, i hvis kreds  

 byretten ligger.
Stk. 2. Kendelser og beslutninger om sagsomkostninger, der er  

 fastsat til højst 10.000 kr., kan kun kæres til landsretten med  

 justitsministerens tilladelse.
Bestemmelserne i § 392, stk. 2 og § 394, stk.  

 2, finder tilsvarende anvendelse.
 Stk. 3. Kendelser og beslutninger, der er afsagt af en landsret  

 eller af sø- og handelsretten i København, kan, medmindre andet er bestemt i  

 loven, kæres til Højesteret.
 8. § 391, stk. 2, affattes således:
» Stk. 2. Landsretten kan give tilladelse til kære af  

 bestemmelser i domme om sagsomkostninger, der efter stk. 1 ikke kan påkæres.  

 Bestemmelserne i § 389, stk. 3, finder tilsvarende anvendelse.« § 391. Bestemmelser i domme afsagt af en byret om  

 sagsomkostninger, der er fastsat til mere end 10.000 kr., og om processuelle  

 straffe kan indbringes særskilt for landsret ved kære.
Stk. 2. Justitsministeren kan give tilladelse til kære af  

 bestemmelser i domme om sagsomkostninger, der efter stk. 1 ikke kan  

 indbringes for landsretten.
Bestemmelserne i § 392, stk. 2, og § 394, stk. 2,  

 finder tilsvarende anvendelse.
 Stk. 3. ...
 9. § 392, stk. 2, affattes således:
» Stk. 2. Højesteret kan give tilladelse til kære af de i stk.  

 1 nævnte afgørelser, hvis kæren vedrører spørgsmål af principiel karakter.  

 Ansøgning om kæretilladelse skal indgives til Højesteret inden 2 uger efter,  

 at afgørelsen er truffet.
Højesteret kan dog undtagelsesvis give tilladelse,  

 hvis ansøgning indgives senere, men inden 6 måneder efter, at afgørelsen er  

 truffet.
Højesteret træffer ved beslutning afgørelse på skriftligt  

 grundlag.« § 392. Landsrettens afgørelse i følgende sager kan ikke kæres:
1) afgørelser i kæresager, 2) kendelser og beslutninger, der afsiges under behandling af en ankesag,  

 såfremt byretten har taget stilling til det spørgsmål, som afgørelsen angår,  

 og 3) enstemmige kendelser og beslutninger, som afsiges under  

 sagsforberedelsen eller domsforhandlingen, jf. kapitel 33-34, eller som  

 afsiges efter §§ 378 eller 381-384 under behandlingen af en ankesag.
Stk. 2. Når særlige grunde taler derfor, kan justitsministeren  

 give tilladelse til kære af de i stk. 1 nævnte afgørelser.
Ansøgning om  

 kæretilladelse skal indgives til justitsministeren inden 2 uger efter, at  

 afgørelsen er truffet.
Justitsministeren kan dog undtagelsesvis give  

 tilladelse, hvis ansøgning indgives senere, men inden 6 måneder efter, at  

 afgørelsen er truffet.
 10. § 394, stk. 2, affattes således:
» Stk. 2. Kære skal ske inden kærefristens udløb eller, hvis  

 der er meddelt tilladelse efter § 389, § 391 eller § 392, inden 2 uger efter,  

 at tilladelsen er meddelt ansøgeren.
Iværksættes kære senere, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 6 måneder efter afgørelse.
Kæreskriftet skal i så fald indleveres  

 inden 2 uger efter tilladelsens meddelelse.
Bestemmelserne i § 398 finder  

 tilsvarende anvendelse ved behandling af ansøgning om tilladelse til kære  

 efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.« § 394. Kærefristen, der regnes fra den dag, afgørelsen er truffet,  

 er 2 uger, jf. § 219, stk. 3.
Stk. 2. Kæren skal ske inden kærefristens udløb eller, hvis der er  

 meddelt tilladelse efter § 392, inden 3 uger efter, at tilladelsen er meddelt  

 ansøgeren.
Iværksættes kære senere, afvises kæren af den ret, hvortil  

 afgørelsen kæres.
Justitsministeren kan dog undtagelsesvis tillade kære  

 indtil 6 måneder efter afgørelsen.
Kæreskriftet skal i så fald indleveres  

 inden 2 uger efter tilladelsens meddelelse.
 11. I § 469, stk. 4, 2. pkt., ændres  

 »justitsministeren« til: »retten«.
 § 469. ...
 Stk. 2. ...
 Stk. 3. ...
 Stk. 4. Begæring om sagens indbringelse for retten efter reglerne  

 i dette kapitel skal fremsættes inden 4 uger efter frihedsberøvelsens ophør.  

 Senere fremsættelse af begæringen kan indtil 6 måneder efter  

 frihedsberøvelsens ophør undtagelsesvis tillades af justitsministeren, når  

 der foreligger særlig grund til at afvige fra fristen.
 12. § 475, stk. 1, 3. pkt., ophæves, og i stedet indsættes  

 som nyt 4. pkt.:
»Bestemmelserne i § 372, stk. 2, 3.-7. pkt., finder tilsvarende  

 anvendelse.« § 475. Anke sker ved meddelelse til dommeren.
Ankefristen er 4  

 uger fra dommens afsigelse.
Anke kan dog undtagelsesvis tillades af  

 justitsministeren indtil eet år efter dommens afsigelse.
Byretten sender  

 meddelelse om anken samt sagens akter til landsretten, der berammer mundtlig  

 forhandling af sagen i et retsmøde, til hvilket parterne indkaldes af retten  

 med et af denne bestemt varsel.
 Stk. 2. ...
 Stk. 3. ...
 Stk. 4. ...
 13. § 503, stk. 2 og 3, ophæves.
 § 503. ...
 Stk. 2. Fogedrettens afgørelser om omkostninger, der er fastsat  

 til mere end 10.000 kr., kan særskilt kæres.
Stk. 3. Justitsministeren kan meddele tilladelse til kære af  

 fogedrettens afgørelser om omkostninger, der efter stk. 2 ikke kan indbringes  

 for landsretten.
Bestemmelserne i § 585 og § 586, stk. 2 og 4, finder  

 tilsvarende anvendelse.
Fristen for indgivelse af ansøgning er dog 4 uger.
 14. § 584, stk. 2, ophæves, og i stedet indsættes:
» Stk. 2. Afgørelser om udlæg for krav, der har en økonomisk  

 værdi af højst 10.000 kr., kan ikke kæres.
Landsretten kan dog give  

 tilladelse til kære, hvis særlige grunde taler derfor.
Stk. 3. Ansøgning om kæretilladelse skal indgives til landsretten  

 inden 4 uger efter afgørelsen.
Landsretten kan dog undtagelsesvis meddele  

 tilladelse, hvis ansøgning indgives senere, men inden 1 år efter afgørelsen.  

 Landsretten træffer ved beslutning afgørelse på skriftligt grundlag.  

 Landsrettens afgørelse kan ikke indbringes for Højesteret.« Stk. 3 bliver herefter stk. 4.
 § 584. ...
 Stk. 2. Afgørelser om udlæg for krav, der har en økonomisk værdi  

 af højst 10.000 kr., kan kun kæres med tilladelse fra justitsministeren.  

 Bestemmelserne i § 585 og § 586, stk. 2 og 4, finder tilsvarende anvendelse.  

 Fristen for indgivelse af ansøgning er dog 4 uger.
 Stk. 3. ...
 15. Efter § 584 indsættes:
»§ 584 a.
Fogedrettens afgørelser om omkostninger, der er  

 fastsat til mere end 10.000 kr., kan særskilt ankes.
 Stk. 2. Når særlige grunde taler derfor, kan landsretten meddele  

 tilladelse til kære af fogedrettens afgørelse om omkostninger, der efter stk.  

 1 ikke kan påkæres.
Stk. 3. Ansøgning om kæretilladelse skal indgives til landsretten  

 inden 2 uger efter afgørelsen.
Landsretten kan dog undtagelsesvis meddele  

 tilladelse, hvis ansøgningen indgives senere, men inden 6 måneder efter  

 afgørelsen.
Landsretten træffer ved beslutning afgørelse på skriftligt  

 grundlag.
Landsrettens afgørelse kan ikke indbringes for Højesteret.« 16. § 585 affattes således:
 »§ 585. Landsrettens afgørelse i en kæresag kan ikke kæres.  

 Højesteret kan dog meddele tilladelse til kære, hvis kæren vedrører spørgsmål  

 af principiel karakter.
Stk. 2. Ansøgning om kæretilladelse skal indgives til Højesteret  

 inden 8 uger, i auktionssager dog inden 4 uger, efter afgørelsen.
I andre  

 sager end auktionssager kan Højesteret dog undtagelsesvis meddele tilladelse,  

 hvis ansøgning indgives senere, men inden 1 år efter afgørelsen.
Stk. 3. Højesteret træffer ved beslutning afgørelse efter stk. 1  

 og 2 på skriftligt grundlag.« § 585. Landsrettens afgørelse i en kæresag kan ikke kæres.  

 Justitsministeren kan dog undtagelsesvis meddele tilladelse til kære, når  

 særlige grunde taler derfor.
Stk. 2. Ansøgning om kæretilladelse skal indgives til  

 Justitsministeriet inden 8 uger, i auktionssager dog inden 4 uger, efter  

 afgørelsen.
I andre sager end auktionssager kan justitsministeren dog meddele  

 tilladelse, hvis ansøgning indgives senere, men inden 1 år efter afgørelsen.
17. I § 586, stk. 2, ændres »§ 585« til: »§  

 584, stk. 2 og 3, § 584 a, stk. 2, og § 585.« 18. § 586, stk. 4, affattes således:
» Stk. 4. Iværksættes kære efter fristens udløb, afvises kæren  

 af den ret, hvortil afgørelsen kæres.
Retten kan dog undtagelsesvis tillade  

 kære indtil 1 år, i auktionssager dog indtil 6 måneder, efter afgørelsen.  

 Kæreskriftet skal i så fald indleveres inden 4 uger efter tilladelsens  

 meddelelse.
Bestemmelserne i § 398 finder tilsvarende anvendelse.  

 Landsrettens afgørelse kan kun indbringes for Højesteret efter reglerne i §  

 392, stk. 2.« § 586. ...
 Stk. 2. Er der meddelt tilladelse efter § 585, skal kære ske inden  

 4 uger efter, at tilladelsen er meddelt ansøgeren.
 Stk. 3. ...
Stk. 4. Iværksættes kære efter fristens udløb, afvises kæren af  

 den ret, hvortil afgørelsen kæres.
Justitsministeren kan dog undtagelsesvis  

 tillade kære indtil 1 år, i auktionssager dog indtil 6 måneder, efter  

 afgørelsen.
Kæreskriftet skal i så fald indleveres inden 4 uger efter  

 tilladelsens meddelelse.
 19. § 661, stk. 3, affattes således:
» Stk. 3. Landsretten kan dog undtagelsesvis tillade kære  

 indtil 6 måneder efter, at beslutningen er taget eller kendelsen afsagt.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« § 661. ...
 Stk. 2. ...
 Stk. 3. Justitsministeren kan dog undtagelsesvis tillade kæren  

 indtil 6 måneder efter, at beslutningen er taget eller kendelsen afsagt.
 20. § 662, stk. 3, affattes således:
» Stk. 3. Landsretten kan dog undtagelsesvis tillade anke  

 indtil 1 år efter, at afgørelsen er truffet, eller skiftet er afsluttet.  

 Bestemmelserne i § 398 finder tilsvarende anvendelse.
Landsrettens afgørelse  

 kan kun indbringes for Højesteret efter reglerne i § 392, stk. 2.« § 662. ...
 Stk. 2. ...
 Stk. 3. Justitsministeren kan dog undtagelsesvis tillade anken  

 indtil eet år efter, at afgørelsen er truffet eller skiftet er afsluttet.
 21. I § 665, stk. 1, 2. pkt., ændres  

 »Justitsministeren« til: »Højesteret«.
 22. I § 665, stk. 3, 2. pkt., ændres »stk. 1, 3. pkt.,  

 og stk. 2« til: »stk. 2«.
§ 665. Når en i henhold til § 662 iværksat anke har fundet sin  

 afgørelse ved landsret, kan der i reglen ikke ske yderligere anke til  

 højesteret.
Justitsministeren kan dog meddele tilladelse til anke.  

 Bestemmelserne i § 371, stk. 1, 3. pkt., og stk. 2, finder tilsvarende  

 anvendelse.
 Stk. 2. ...
 Stk. 3. Landsrettens afgørelse i en kæresag kan ikke kæres.  

 Bestemmelserne i § 392, stk. 1, 3. pkt., og stk. 2, finder dog tilsvarende  

 anvendelse.
 23. § 962, stk. 3 og 4, affattes således:
» Stk. 3. Landsretten kan tillade anke af domme, der efter  

 stk. 2 ikke kan indbringes for højere ret, hvis sagen er af principiel  

 karakter, eller særlige grunde i øvrigt taler derfor.
Ansøgning skal indgives  

 til landsretten inden 2 uger efter dommens afsigelse eller, hvis det er  

 tiltalte, der vil anke, og tiltalte ikke har været til stede ved dommens  

 afsigelse, efter dens forkyndelse.
Landsretten kan dog undtagelsesvis meddele  

 tilladelse, hvis ansøgning indgives senere, men inden 1 år efter dommens  

 afsigelse.
Under tilsvarende betingelser kan landsretten tillade anke af de i  

 stk. 2, 3. pkt., nævnte afgørelser.
Landsretten træffer ved beslutning  

 afgørelse på skriftligt grundlag.
Landsrettens afgørelse kan ikke indbringes  

 for Højesteret.
Stk. 4. Når en ansøgning efter stk. 3 er indgivet til landsretten,  

 kan retten bestemme, at fuldbyrdelsen skal udsættes eller standses.
Dette  

 sker i hvert fald, når anke tillades.« § 962. ...
 Stk. 2. ...
Stk. 3. Justitsministeren kan tillade anke af domme, der efter  

 stk. 2 ikke kan indbringes for højere ret, såfremt sagen er af principiel  

 karakter eller særlige grunde i øvrigt taler derfor.
Ansøgning skal indgives  

 til justitsministeriet inden 2 uger efter dommens afsigelse eller, hvis det  

 er tiltalte, der vil anke, og tiltalte ikke har været til stede ved dommens  

 afsigelse, efter dens forkyndelse.
Justitsministeren kan dog undtagelsesvis  

 meddele tilladelse, hvis ansøgning indgives senere, men inden eet år efter  

 dommens afsigelse.
Under tilsvarende betingelser kan justitsministeren  

 tillade anke af de i stk. 2, 3. pkt., nævnte afgørelser.
 Stk. 4. Når sådant andragende er bevisligt indgivet til  

 justitsministeren, kan landsrettens præsident bestemme, at fuldbyrdelsen skal  

 udsættes eller standses; dette sker i hvert fald, når anke tilstedes.
 Stk. 5. ...
 24. I § 963, stk. 3, litra b, ændres  

 »justitsministeren« til: »landsretten«.
 § 963. ...
 Stk. 2. ...
 Stk. 3. I øvrigt bliver reglerne i §§ 941-942 og 946-951 i det  

 hele at anvende med de lempelser, som følger af forholdets forskelligheder,  

 samt med følgende nærmere bestemmelser:
 a) Tiltaltes ankemeddelelse (§ 948, jf. § 950) kan, når han afgiver den  

 personlig, fremsættes mundtlig til vedkommende rets retsbog, selv om det ikke  

 sker straks ved dommens afsigelse; dommeren bør være ham behjælpelig hermed.
 b) Hvor justitsministeren i henhold til § 962 har tilstedet anke, må  

 fornøden ankemeddelelse og begrundelse afgives inden 14 dage efter at  

 tilladelsen er udfærdiget.
 25. § 966, stk. 1, affattes således:
» § 966. Landsrettens dom i en ankesag kan ikke ankes.  

 Højesteret kan dog meddele tilladelse til anke, hvis sagen er af principiel  

 karakter, eller særlige grunde i øvrigt taler derfor.
Ansøgning om  

 anketilladelse skal indgives til Højesteret inden 2 uger efter dommens  

 afsigelse eller, hvis det er tiltalte, der vil anke, og denne ikke har været  

 til stede ved dommens afsigelse, efter dommens forkyndelse.
Højesteret kan  

 dog undtagelsesvis meddele tilladelse, hvis ansøgning indgives senere, men  

 inden 1 år efter dommens afsigelse.
Højesteret træffer ved beslutning  

 afgørelse på skriftligt grundlag.« § 966. Landsrettens dom i en ankesag kan ikke ankes.  

 Justitsministeren kan dog meddele tilladelse til anke, såfremt sagen er af  

 principiel karakter, eller særlige grunde i øvrigt taler derfor.
Ansøgning om  

 anketilladelse skal indgives til justitsministeriet inden 2 uger efter  

 dommens afsigelse eller, hvis det er tiltalte, der vil anke, og han ikke har  

 været til stede ved dommens afsigelse, efter dens forkyndelse.  

 Justitsministeren kan dog undtagelsesvis meddele tilladelse, hvis ansøgning  

 indgives senere, men inden eet år efter dommens afsigelse.
 Stk. 2. ...
 Stk. 3. ...
 Stk. 4. ...
 Stk. 5. ...
 26. § 968, stk. 3, affattes således:
» Stk. 3. I sager, hvor anke kræver tilladelse efter § 966,  

 kan kæremål af en part kun rejses med tilladelse fra Højesteret.
Reglerne om  

 tilladelse til anke finder tilsvarende anvendelse.« § 968. ...
 Stk. 2. ...
 Stk. 3. I sager, hvor anke ordentligvis er udelukket ifølge  

 reglerne i § 966, kan kæremål af en part kun rejses med tilladelse fra  

 justitsministeren, i hvilken henseende reglerne om tilladelse til anke finder  

 tilsvarende anvendelse.
 Stk. 4. ...
 27. § 973 affattes således:
» § 973. Landsrettens afgørelse i en kæresag kan ikke kæres.  

 Højesteret kan dog meddele tilladelse til kære, hvis kæren angår spørgsmål af  

 principiel karakter, eller særlige grunde i øvrigt taler derfor.
Ansøgning om  

 kæretilladelse skal indgives til Højesteret inden 2 uger efter kendelsens  

 afsigelse eller, hvis det er tiltalte, der vil kære, og tiltalte ikke har  

 været til stede ved afsigelsen, efter dens forkyndelse.
Højesteret kan  

 undtagelsesvis meddele tilladelse, hvis ansøgning indgives senere, men inden  

 eet år efter kendelsens afsigelse.
Højesteret træffer ved beslutning  

 afgørelse på skriftligt grundlag.« § 973. Landsrettens afgørelse i en kæresag kan ikke kæres.  

 Justitsministeren kan dog meddele tilladelse til kære, når særlige grunde  

 taler derfor.
Ansøgning om kæretilladelse skal indgives til  

 Justitsministeriet inden 2 uger efter kendelsens afsigelse eller, hvis det er  

 tiltalte, der vil kære, og han ikke har været til stede ved afsigelsen, ved  

 dens forkyndelse.
Justitsministeren kan dog undtagelsesvis meddele  

 tilladelse, hvis ansøgning indgives senere, men inden eet år efter kendelsens  

 afsigelse.
Ad § 2 1. § 250, stk. 2, affattes således:
» Stk. 2. Landsretten kan dog undtagelsesvis tillade anke  

 indtil 1 år efter konkursbehandlingens afslutning.
Retsplejelovens § 372,  

 stk. 2, 5.-7. pkt., finder tilsvarende anvendelse.« 2. I § 254 ændres i 1. pkt.  

 »Justitsministeren« til: »Højesteret«, og i 2.  

 pkt. ændres »§ 392, stk. 1, 3. pkt., og stk. 2« til: »§  

 392, stk. 2«.
§ 254. Justitsministeren kan tillade, at landsrettens afgørelse  

 indbringes for højesteret.
Retsplejelovens § 371, stk. 1, 2. pkt., og stk. 2,  

 samt § 392, stk. 1, 3. pkt., og stk. 2, finder tilsvarende anvendelse.
Ad § 3 § 131, affattes således:
» § 131. Landsrettens afgørelse kan ikke indbringes for  

 Højesteret.
Højesteret kan dog meddele tilladelse til prøvelse af  

 landsrettens afgørelse, hvis sagen er af principiel karakter.
Højesteret  

 træffer ved beslutning afgørelse på skriftligt grundlag.
Ansøgning om  

 tilladelse til anke eller kære må fremsættes henholdsvis inden 6 og 3 måneder  

 efter afgørelsen.« § 131. Landsrettens afgørelse kan kun indbringes for Højesteret,  

 når justitsministeren undtagelsesvis tillader det.
Ansøgning om tilladelse  

 til anke eller kære må fremsættes inden henholdsvis 6 og 3 måneder efter  

 afgørelsen.
Ad § 4 § 53, stk. 1 og 2, affattes således:
»Skibsregisterets afgørelser i henhold til denne lov kan af enhver,  

 der har en retlig interesse heri, indbringes for landsretten i den  

 landsretskreds, hvor det pågældende skibs rederi er hjemmehørende inden 14  

 dage efter den dag, afgørelsen er meddelt vedkommende.
Landsretten kan dog  

 indtil 6 måneder efter dette tidspunkt tillade, at Skibsregisterets afgørelse  

 indbringes for retten.
Hvis fagkundskab til søforhold skønnes at være af  

 betydning, kan retten tilkalde 2 søkyndige dommere, der udtages blandt de i  

 medfør af retsplejelovens § 92 beskikkede dommere.
De om kæremål i borgerlige  

 sager gældende regler finder i øvrigt med de fornødne lempelser tilsvarende  

 anvendelse på indbringelsen for og behandlingen ved landsretten.
Stk. 2. Landsrettens afgørelse efter stk. 1, 1. pkt., kan ikke  

 påkæres.
Højesteret kan dog meddele tilladelse til kære af en sådan  

 afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 53. Skibsregisterets afgørelser i henhold til denne lov kan af  

 enhver, der har en retlig interesse heri, indbringes for landsretten i den  

 landsretskreds, hvor det pågældende skibs rederi er hjemmehørende, inden for  

 en frist af 14 dage, regnet fra den dag, da afgørelsen er meddelt  

 vedkommende.
Justitsministeriet kan, når omstændighederne taler derfor,  

 senere, dog ikke efter 6 måneders forløb, tillade, at Skibsregisterets  

 afgørelser indbringes for landsretten inden 14 dag efter tilladelsens  

 meddelelse.
Hvis fagkundskab til søforhold skønnes at være af betydning, kan  

 retten tilkalde 2 søkyndige dommere, der udtages blandt de af  

 Justitsministeriet i medfør af retsplejelovens § 6, stk. 4, beskikkede  

 dommere.
De om kæremål i borgerlige sager gældende regler finder i øvrigt  

 tilsvarende anvendelse på indbringelsen for og behandlingen ved landsretten.
 Stk. 2. Justitsministeriet kan tillade, at landsrettens afgørelse  

 påkæres til Højesteret under samme betingelse, som gælder for landsrettens  

 afgørelse i anledning af kære over for underrets afgørelser.
 Stk. 3. ...
Ad § 5 1. § 14, stk. 1, 2. pkt., affattes således:
»Landsretten kan dog indtil 6 måneder efter dette tidspunkt, hvis  

 omstændighederne taler derfor, tillade kæren.
Retsplejelovens § 394, stk. 2,  

 finder tilsvarende anvendelse.« 2. § 14, stk. 2, affattes således:
» Stk. 2. Landsrettens afgørelse efter stk. 1, 1. pkt., kan  

 ikke påkæres.
Højesteret kan dog meddele tilladelse til kære af landsrettens  

 afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 14. Afgørelser vedrørende registreringen kan påkæres til Østre  

 landsret inden to uger efter, at afgørelsen er meddelt vedkommende.  

 Justitsministeren kan, når omstændighederne taler derfor, senere, dog ikke  

 efter 6 måneders forløb, tillade, at kæreskrift indgives inden 2 uger efter  

 tilladelsens meddelelse.
Rejses kære, indføres straks bemærkning herom i  

 dagbog eller register.
 Stk. 2. Justitsministeren kan undtagelsesvis, dog ikke efter 6  

 måneders forløb, tillade, at landsrettens afgørelse indbringes for højesteret  

 inden 2 uger efter tilladelsens meddelelse.
Ad § 6 1. § 8, stk. 2, 2. pkt., affattes således:
»Kun i dette tilfælde kan Højesteret meddele tilladelse til prøvelse  

 i 3. instans af en dom, der har givet mortifikation.
Højesteret træffer ved  

 beslutning afgørelse på skriftligt grundlag.« 2. § 8, stk. 3, affattes således:
» Stk. 3. Ankeinstansen kan ikke meddele tilladelse til, at en  

 dom, der giver mortifikation, påankes efter udløbet af de almindelige  

 ankefrister.« § 8. ...
Stk. 2. Når landsretten giver dom til mortifikation til trods for,  

 at der var rejst indsigelse, får dommen først virkning, når den almindelige  

 frist for anke til højesteret er udløbet.
Kun i dette tilfælde kan  

 justitsministeren tillade anke til højsteret af en dom, der har givet  

 mortifikation.
 Stk. 3. Justitsministeren kan ikke meddele tilladelse til, at en  

 dom, der giver mortifikation, påankes til landsret eller højesteret efter  

 udløbet af de almindelige ankefrister.
Ad § 7 § 25, stk. 3, affattes således:
» Stk. 3. Højesteret kan meddele tilladelse til kære af  

 landsrettens afgørelse, hvis kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.« § 25. ...
 Stk. 2. ...
 Stk. 3. Justitsministeriet kan tillade, at landsrettens afgørelse  

 påkæres til Højesteret under samme betingelser, som gælder for landsrettens  

 afgørelser i anledning af en kære over en byretsafgørelse.
 Bilag 1. Statistiske oplysninger om 3. instansbevillinger i civile sager  

 1989-1991.
 Bilag 2. Statistiske oplysninger om 3. instansbevillinger i straffesager  

 1985-1990 og 1991.
 Bilag 3. Statistiske oplysninger om oprejsningsbevillinger i civile sager  

 1988-1990 og 1991.
 Bilag 4. Statistiske oplysninger om 2. instansbevillinger i civile sager  

 1990 og 1991.
 Bilag 5. Statistiske oplysninger om 2. instansbevillinger i straffesager i  

 1989-1991.
 Bilag 6. Bilag med gældende og foreslået formulering af de berørte  

 lovbestemmelser.
