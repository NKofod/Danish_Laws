Vejledning om tilskud til investeringer på fiskerfartøjer, 2016 Kolofon Vejledning om tilskud til investeringer på fiskerfartøjer 2016 Denne vejledning er udarbejdet af Ministeriet for Fødevarer, Landbrug og Fiskeri  NaturErhvervstyrelsen - i 2016 Foto: Susanne Kamstrup-Braad © Ministeriet for Fødevarer, Landbrug og Fiskeri Miljø og Fødevareministeriet NaturErhvervstyrelsen Nyropsgade 30 1780 København V Tlf. : 33 95 80 00 mail@naturerhverv.dk Indhold 1. Indledning 2. Ordningens formål 3. Administration af ordningen 4. Afsatte midler 5. Ansøgningsfrist 6. Hvordan søger du om tilskud 7. Hvem kan søge om tilskud 8. Hvem kan ikke søge om tilskud 9. Tilskuddets størrelse og projektets finansiering 10. Hvilke projekter og aktiviteter giver vi tilskud til 11. Afgørelse om tilsagn om tilskud eller afslag, herunder prioritering 12. Hvilke udgifter kan du få tilskud til 13. Hvilke udgifter kan du ikke få tilskud til 14. Udgifternes rimelighed 15. Udbudsregler 16. Betingelser for tilsagn om tilskud 17. Særligt om opretholdelse af projektet 18. Igangsætningstilladelse 19. Besked om afgørelse om tilsagn 20. Projektperioden 21. Klageadgang 22. Ændring af projektet 23. Afslutning af projekt 24. Udbetaling af tilskud 25. Sagsbehandlingstid 26. Evaluering efter projektets afslutning 27. Projektet opgives 28. Kontrol på stedet 29. Bortfald af tilsagn og tilbagebetaling eller nedsættelse af tilskud 30. Straffebestemmelser og svig 31. Force majeure 32. NaturErhvervstyrelsens brug af data 33. Lovgrundlag 34. Yderligere oplysninger 1. Indledning Denne vejledning skal du bruge, når du ønsker at søge tilsagn om tilskud til investeringer på fiskerfartøjer.
Her finder du oplysninger om tilskudsordningens formål, hvem der kan søge, hvad du kan søge til, hvordan du gør, og om de forskellige betingelser der findes for at få tilskud.
Der findes desuden en vejledning om udbetaling af tilskud under ordningen, som du skal bruge, når du skal søge om at få udbetalt tilskud, som du har fået tilsagn om.
Det er en god idé også at læse udbetalingsvejledningen, når du søger om tilsagn om tilskud.
 Alle vejledninger findes på NaturErhvervstyrelsens hjemmeside naturerhverv.dk i Tilskudsguide under Investeringer på fiskerfartøjer - 2016.
2. Ordningens formål Tilskudsordningen Investeringer på fiskerfartøjer - 2016 er en del af det danske hav- og fiskeriudviklingsprogram 2014-20, der overordnet set har til formål at medvirke til at indfri EU2020-målene om intelligent, bæredygtig og inklusiv vækst.
Det vil ske gennem fremme af en fiskeripolitik, der balancerer hensyn til miljø, natur og behov for vækst og beskæftigelse i fiskeri og akvakultur.
Det er med den politiske aftale af 6. november 2014 om programmet for 2014-2017 besluttet, at en del af den afsatte ramme øremærkes til 4 særligt prioriterede områder.
Tre af disse prioriterede områder er relevante for tilskudsordningen investeringer på fiskerfartøjer, nemlig gennemførelse af landingsforpligtelsen, fortsat udvikling af kystfiskeret og de yngre fiskere.
 Landingsforpligtelse: Forpligtelsen, hvorefter alle fangster, der er underlagt fangstbegrænsninger, skal tages om bord, opbevares på fiskerfartøjerne, registreres, landes og eventuelt afskrives på kvoten.
 Kystfiskeri: Fiskeri med fartøj med en længde under 17 meter.
Yngre fiskeres førstegangsetablering: Fiskere under 40 år, der inden for 12 måneder forud for ansøgningstidspunktet har erhvervet delvis eller fuld ejendomsret over et fiskerfartøj med henblik på fiskeri som hovederhverv.
Ejendomsretten skal udgøre en ejerandel på mindst 10 pct. af fartøjets værdi på erhvervelsestidspunktet.
Fartøjsejeren må ikke i forvejen være eller have været ejer eller medejer af et fartøj, hvor den pågældendes ejerandel har udgjort mere end 1 mio. kr. af forsikringsværdien.
 Overordnet er formålet at fremme miljømæssigt bæredygtigt, ressourceeffektivt, innovativt, konkurrencedygtigt og viden baseret fiskeri ved at forfølge følgende to specifikke mål:
 mindske fiskeriets indvirkning på havmiljøet, fremme en gradvis eliminering af udsmid og lette overgangen til en bæredygtig udnyttelse af de levende marine biologiske ressourcer (gennemførelse af landingsforpligtelsen), eller  øge merværdien eller kvaliteten af fiskefangsten (ombygning af fiskerfartøjer).
 Du skal allerede på ansøgningstidspunktet sandsynliggøre, at projektet vil være med til at understøtte formålet.
3. Administration af ordningen NaturErhvervstyrelsen administrerer ordningen og træffer afgørelse om tildeling af tilskud.
Al kommunikation med NaturErhvervstyrelsen i forbindelse med tilskud under ordningen skal ske via e-mail til erhverv@naturerhverv.dk 4. Afsatte midler Til ansøgningsrunden på ordningen i 2016 er der afsat i alt 24,6 mio. kr. i alt.
5. Ansøgningsfrist Vi træffer afgørelse om tilsagn om tilskud i den rækkefølge, ansøgningerne modtages, se yderligere i afsnittet Afgørelse om tilsagn om tilskud og afslag, herunder prioritering.
Hvornår er en ansøgning modtaget? Ansøgningerne anses først for at være modtaget, når vi har modtaget alle nødvendige oplysninger.
Vi kan bede dig om nødvendige oplysninger, hvis din ansøgning ikke er tilstrækkeligt oplyst.
Vi vil dog kun bede om nødvendige oplysninger, i tilfælde hvor der ikke er tale om væsentlige mangler ved ansøgningen.
Det betyder, at hvis du sender din ansøgning til os med mail den 1. februar 2016 kl. 10, og der mangler nødvendige oplysninger i din ansøgning, vil tidspunktet for modtagelse af din ansøgning først være på det tidspunkt, hvor vi har modtaget alle de nødvendige oplysninger.
 Vi kan modtage din ansøgning fra den 1. februar 2016 kl. 8.00.
 Din ansøgning skal være modtaget i NaturErhvervstyrelsen senest den 1. december 2016 kl. 23:59.
 Hvis vi modtager din ansøgning før eller efter ansøgningsfristen, vil den ikke blive behandlet, og den vil ikke blive oveført til næste ansøgningsrunde.
6. Hvordan søger du om tilskud Du skal sende din ansøgning om tilsagn om tilskud på et særligt skema, som du finder på vores hjemmeside www.naturerhverv.dk i Tilskudsguide under Investeringer på fiskerfartøjer  2016.
Du skal sende din ansøgning via e-mail til erhverv@naturerhverv.dk Din ansøgning skal indeholde:
  Ansøgningsskema.
  Aktivitetsbeskrivelse for konsulentbistanden i projektet.
  To direkte sammenlignelige tilbud fra leverandører vedrørende alle udgifter over 50.000 kr. for alle øvrige projekter.
  En underskrevet erklæring på, at ansøgningen er antagelig.
  En tro- og love erklæring på, at ansøger ikke har begået svig i forbindelse med EFF eller EHFF.
Det er vigtigt, at dit ansøgningsskema er fyldestgørende, og at du har sendt alle relevante bilag med.
Hvis ansøgningsskemaet er mangelfuldt, fx hvis du ikke har beskrevet effekten af projektet tilstrækkeligt fyldestgørende - eller ikke har indhentet to tilbud på udgifter alle over 50.000 kr. for alle øvrige projekter, kan det betyde, at du får et høringsbrev.
Det er først, når NaturErhvervstyrelsen har alle oplysninger, at din ansøgning tæller i prioriteringen af ansøgninger.
Når NaturErhvervstyrelsen sender et høringsbrev på grund af manglende oplysninger, kommer ansøgningen også bag i rækken af ansøgninger, hvilket i yderste tilfælde kan betyde, at der ikke er flere penge tilbage på rammen, når høringssvaret kommer ind til NaturErhvervstyrelsen.
Et fartøj pr. ansøgning Du kan kun søge til et fiskerfartøj pr. ansøgningsskema.
Du kan godt søge om flere projekter til et fartøj i forskellige ansøgningsskemaer.
Den samlede projektsum pr. fartøj må ikke overstige 4,0 mio. kr. pr. ansøgningsrunde.
Kvittering for modtagelse af ansøgning Vi kvitterer med kvitteringsbrev for at have modtaget din ansøgning.
7. Hvem kan søge om tilskud Tilsagn om tilskud kan gives til ejere af dansk indregistrerede EU-fiskerfartøjer, som er registreret som aktive fartøjer, og som har udført fiskeriaktiviteter til havs i mindst 60 dage i løbet af de to kalenderår, der går forud for datoen for indgivelse af ansøgningen.
Antagelighed Hvis ansøger er fisker, eller hvis én eller flere fiskere deltager i projektet, så skal alle opfylde kravet om antagelighed.
Ved manglende antagelighed forstås, at enhver ansøger, ikke antages til støtte under EHFF, hvis det er konstateret, at ansøgeren har begået en alvorlig overtrædelse.
Se mere om manglende antagelighed i Europa-Parlamentets og Rådets Forordning (EU) Nr. 508/2014, artikel 10.
 Foruden at vise antagelighed på ansøgningstidspunktet, skal du efter indsendt ansøgning og opnået tilsagn, fortsat opfylde kravene for antagelighed i hele projektperioden og i en periode på 5 år efter at den sidste betaling er foretaget.
 Det er NaturErhvervstyrelsen, der kontrollerer, om tilsagnshaver viser manglende antagelighed.
Tilsagnshaver Tilsagnshaver er den, der:
 søger om tilsagn om tilskud,  modtager tilsagnet,  er ansvarlig for, at projektet gennemføres,  afholder udgifterne i projektet, dvs. modtager fakturaer fra leverandører,  betaler udgifterne i projektet,  søger om udbetaling af tilskud og  modtager tilskuddet.
8. Hvem kan ikke søge om tilskud Følgende kan ikke modtage tilskud under tilskudsordningen investeringer på fiskerfartøjer (listen er ikke udtømmende):
 Fritidsfiskerfartøjer  Virksomheder inden for akvakultur 9. Tilskuddets størrelse og projekets finansiering NaturErhvervstyrelsen kan give tilsagn om tilskud på 40 pct. af de samlede, tilskudsberettigede udgifter til projekter, der 1) bidrager til at gennemføre laHvem ndingsforpligtelsen, 2) omfatter kystfiskeri, eller 3) omfatter yngre fiskeres førstegangsetablering.
 NaturErhvervstyrelsen kan give tilsagn om tilskud på 30 pct. af de samlede, tilskudsberettigede udgifter til alle øvrige projekter.
 Hvis den økonomiske ramme ikke er tilstrækkelig til at give tilsagn om tilskud til alle tilskudsberettigede ansøgninger inden for de første 24 timer, nedsætter vi de nævnte tilskudsprocenter.
 NaturErhvervstyrelsens tilskud til projekterne finansieres delvist af EU (75 pct.) via Den Europæiske Hav- og fiskerifond (EHFF), og delvist af nationale midler fra Fødevareministeriet (25 pct.).
Det er vigtigt, at du redegør for hele projektets finansiering i ansøgningen.
Den samlede finansiering af et projekt må ikke overstige projektets samlede udgifter.
Anden offentlig, national medfinansiering Tilskuddet fra NaturErhvervstyrelsen kan kombineres med andet offentligt, nationalt tilskud, i form af garanti, kaution eller lignende, til udgifter, der er tilskudsberettigede under ordningen.
 Hvis du får andet offentligt, nationalt tilskud i form af garanti, kaution eller lignende til projektet til udgifter, der er tilskudsberettigede (herunder vækstkaution fra Vækstfonden), nedsætter vi tilskuddet fra NaturErhvervstyrelsen til de tilskudsberettigede udgifter, så det samlede, offentlige tilskud ikke overstiger 50 pct.
Du skal anføre størrelsen af eventuelt andet offentligt, nationalt tilskud til projektet i ansøgningsskemaet.
Både når du søger om tilsagn om tilskud, og når du søger om udbetaling af tilskud.
 Hvis du modtager vækstkaution til projektets finansiering fra Vækstfonden, opgør vi værdien af disse garantier til 15,23 pct. af kautionens størrelse - med mindre andet fremgår af oplysninger fra Vækstfonden.
Andre EU-tilskud Du kan ikke få tilskud til udgifter, som du får EU-tilskud til under en anden ordning eller på anden måde.
10. Hvilke projekter og aktiviteter giver vi tilskud til Støtteberettigede projekttyper Vi kan give tilsagn om tilskud til projekter, der bidrager til 1. at gennemføre landingsforpligtelsen, eller 2. ombygning af fiskerfartøjer, dvs. at øge merværdien eller kvaliteten af fiskefangsten.
 De støtteberettigede investeringer:
 1. Indsatsområde: Investeringer i teknologier, der forbedrer størrelses- og arts selektiviteten; fx tromler.
 2. Indsatsområde: Investeringer om bord eller teknologier til eliminering af udsmid ved at undgå eller reducere uønskede fangster eller til håndtering af uønskede fangster  også opbevaring; fx ombygning af fartøjets laster osv.
 3. Indsatsområde: Teknologier, der begrænser eller eliminerer fiskeriets fysiske og biologiske indvirkning på økosystemet eller havbunden; fx flydeskovle.
 4. Indsatsområde: Teknologier, der beskytter redskaber og fangster mod havpattedyr og havfugle og fangst af disse; fx pingere.
 5. Indsatsområde: Merværdi for fiskevarer; fx støtte til investeringer/udstyr, hvorved fiskerne kan foretage forarbejdning og direkte afsætning af egne fangster mv.
 6. Indsatsområde: Innovative investeringer ombord på fiskerfartøjer; fx fryse-/kølelast.
Krav til projekterne  De samlede, tilskudsberettigede udgifter skal udgøre mindst 25.000 kr. for projekter, der omfatter kystfiskeri, og 50.000 kr. for alle øvrige projekter.
  De samlede, tilskudsberettigede udgifter kan højest udgøre 4 mio. kr. pr. fiskerfartøj.
  Du skal udarbejde en projektbeskrivelse for at påvise teknisk og økonomisk levedygtighed.
  Investeringen skal indeholde en eller flere teknologier, der fremgår af teknologilisten, som findes som bilag 1 til bekendtgørelse om tilskud til investeringer vedrørende fiskerfartøjer.
11. Afgørelse om tilsagn om tilskud eller afslag, herunder prioritering Vi træffer afgørelse om tilsagn om tilskud i den rækkefølge, ansøgningerne modtages.
 Alle tilskudsberettigede ansøgninger, som modtages i NaturErhvervstyrelsen inden for de første 24 timer efter kl. 8:00 den 1. februar 2016, vil modtage tilsagn om tilskud.
 Hvis de økonomiske rammer, nævnt i afsnittet Afsatte midler, ikke er tilstrækkelige til at give tilsagn om tilskud til alle tilskudsberettigede ansøgninger, modtaget inden for 24 timer fra kl. 8:00 den 1. februar 2016, nedsætter vi tilskudsprocenten.
Hvis der stadig er penge tilbage, når vi har givet tilsagn om tilskud til ansøgninger modtaget senest den 2. februar 2016 kl. 8:00, træffer vi afgørelse om tilsagn om tilskud til ansøgninger modtaget efter den 2. februar 2016 kl. 8:00. Vi træffer afgørelse om tilsagn om tilskud i den rækkefølge ansøgningerne modtages.
Vi fortsætter med at give tilsagn om tilskud, så længe der er penge på rammen, se afsnittet Afsatte midler.
Afslag og delvist afslag Vi kan give afslag eller delvist afslag til et projekt, hvis vi vurderer, at:
 ansøgningen ikke er tilstrækkeligt oplyst,  ansøgeren ikke er antagelig (kravet gælder kun, hvis en fisker deltager i projektet),  de anslåede udgifter ikke er rimelige,  ansøgningen modtages efter den økonomiske ramme er opbrugt, eller  de anslåede udgifter ikke er tilskudsberettigede.
12. Hvilke udgifter kan du få tilskud til Udgifterne skal være nødvendige for at gennemføre projektet, og de skal være direkte relateret til projektaktiviteterne og til gennemførelse af projektet.
Det er dit ansvar at redegøre for dette i ansøgningen.
Du skal derfor udspecificere alle udgifter, når du søger tilsagn om tilskud.
Det betyder, at du skal beskrive og forklare udgiftsposterne i detaljer.
Nødvendige udgifter er udgifter, uden hvilke projektet eller projektaktiviteterne ikke kan gennemføres.
Det kan f.eks. være installation af en teknologi, hvor investeringen ikke kan gennemføres uden en installation.
Dermed er udgiften til installation tilskudsberettiget.
Omvendt er udgifter til kompetenceudvikling af medarbejdere hos de deltagende virksomheder ikke en nødvendig udgift, når projektet er et investeringsprojekt.
Med hensyn til at udgifterne skal være direkte relateret til projektet, kan som eksempel nævnes et fartøj, der søger om tilskud til ombygning til discard håndtering.
Investeringsprojektet kan så ikke omfatte udvikling af nye måder/metoder, som discarden kan anvendes til.
Det skyldes, at udvikling af nye metoder ikke er direkte relateret til det at investere i udstyr (= købe og installere udstyr).
Vi kan kun udbetale tilskud til udgifter, som er afholdt af tilsagnshaver inden for projektperioden.
En udgift er afholdt, når leverandøren har udstedt en faktura til tilsagnshaver.
 Udgifter er kun tilskudsberettigede, hvis de er betalt af tilsagnshaver tidligst ved projektperiodens start, og hvis de er betalt af tilsagnshaver, inden ansøgning om udbetaling af tilskud sendes til NaturErhvervstyrelsen.
Oversigt over tilskudsberettigede udgifter De tilskudsberettigede udgifter kan omfatte udgifter til:
De tilskudsberettigede investeringer kan fx være 1. tromler (splittromler og nettromler) 2. ombygning af shelterdæk, 3. multirigsystemer, 4. omrigning af høje trawl, eller fremstilling af topløse trawl, 5. jomfruhummerrist, 6. selektionspaneler udover de lovpligtige, 7. vertikalt-delte fangstposer, 8. transportører/transportbånd, 9. hæve/sænke laste, 10. tackle-ind kasser og pouner, 11. løfteudstyr til kassehåndtering, 12. ombygning af fartøjets laster, 13. flydeskovle, 14. trawlskovle eller trawlsensorer, 15. redskabsskifte til ikke slæbte redskaber (garn, tejner eller langliner), 16. pingere, 17. overtræk til åleruser fremstillet af UHMwPE net, fx Dyneema©, 18. ombygning og modernisering af lastrum og lasttanke, 19. udstyr til sortering og søkogning af rejer, 20. rensemaskiner, 21. rense og forarbejdningsborde, 22. skylle-poune og anlæg, 23. søvægte og vejeudstyr, 24. søpakning, 25. pakkemaskiner til direkte slag, og 26. køletrailer til transport af fangst til direkte salg og fiskeauktioner.
Vi kan godkende andre udgifter end de anførte som tilskudsberettigede.
Det er en betingelse for godkendelse, at vi vurderer, at udgifterne er af væsentlig betydning for at gennemføre projektet.
 Følgende udgifter fratrækkes de tilskudsberettigede udgifter:
  Indtægter, hvis der kommer indtægter ind i løbet af projektperioden.
Konsulentbistand Hvis du søger om tilskud til konsulentbistand, skal timeantallet og timeprisen fremgå af din ansøgning om tilsagn om tilskud, og du skal beskrive, hvilken opgave konsulenten skal udføre.
 Alle udgifter, inkl. rejseudgifter betalt af konsulenten skal være indeholdt i konsulentens timepris, da de ellers vil blive trukket ud af tilskudsgrundlaget før udbetaling.
Fakturaen for konsulentbistanden skal være tilstrækkelig detaljeret til, at vi kan afgøre, om den er i overensstemmelse med tilsagnet og projektbeskrivelsen og vedrører projektet.
Antal timer, timepris og udførte opgaver skal fremgå af fakturaen.
Indtægter 
i
 projektperioden Hvis projektet genererer indtægter i projektperioden, fx entréindtægter, lejeindtægter og salg af prøveproduktion eller andet, skal indtægterne fratrækkes de samlede, tilskudsberettigede udgifter.
Dette sker på udbetalingstidspunktet.
På ansøgningstidspunktet skal du oplyse, om du forventer, at projektet genererer indtægter i projektperioden.
13. Hvilke udgifter kan du ikke få tilskud til De tilskudsberettigede udgifter kan ikke omfatte (listen er ikke udtømmende):
Almindelige driftsudgifter Almindelige driftsudgifter omfatter fx husleje, forsikringer af enhver art, energiforbrug, kontorholdsudgifter, telefon, abonnementer på tidsskrifter mv.
Udgifter, der vedrører aktiviteter, som du er forpligtet til at gennemføre i medfør af anden lovgivning Som eksempel kan nævnes et projekt, der kræver en miljøvurdering, og disse udgifter kan ikke støttes.
Simple genanskaffelsesinvesteringer Ved en simpel genanskaffelsesinvestering forstås udskiftning af en maskine med en ny med fx samme teknologi, ydeevne eller miljøeffekt.
Naturalydelser Ved naturalydelser forstås levering af bygge- og anlægsarbejder, varer, tjenesteydelser og jord og fast ejendom, for hvilke ingen kontantbetalinger dokumenteret ved fakturaer eller dokumenter med en tilsvarende bevisværdi er foretaget.
14. Udgifternes rimelighed Du skal i ansøgningen om tilsagn udspecificere alle udgiftsposter i projektet og angive, hvilke opgaver der skal udføres, og hvilke genstande der forventes indkøbt.
Ved udspecificering menes, at du skal beskrive og forklare udgiftsposterne i detaljer.
Når vi modtager en ansøgning om tilskud, skal vi vurdere, om udgifterne til projektet er rimelige.
Det betyder, at du i alle tilfælde skal dokumentere, at der er tale om rimelige udgifter/priser.
 For alle udgifter gælder, at du på udbetalingstidspunktet skal kunne dokumentere udgiften ved faktura eller kvittering, som du skal sende sammen med udbetalingsanmodningen.
 Udgifter over 50.000 kr.
 Ved alle udgifter over 50.000 kr. for øvrige projekter skal du sende to direkte sammenlignelige tilbud, der viser, at du skal betale, hvad der svarer til markedspris for den pågældende vare eller ydelse.
Du kan kun opnå tilskud til det billigste tilbud.
Du må gerne vælge det dyre tilbud, men det er det billigste, som tilskuddet bliver beregnet ud fra.
På tidspunktet for ansøgning om tilsagn skal tilbuddene anvendes til at fastsætte et godkendt budget for projektet.
På udbetalingstidspunktet kan alene faktiske udgifter, som fremgår af fakturaer fra leverandør, indgå ved beregning af tilskuddet.
 Det er vigtigt, at vi kan identificere beløbene fra tilbuddene i budgettet i ansøgningen.
Hvis en budgetpost vedrører en investering, der er så speciel, at der kun er én udbyder/leverandør, skal du vedlægge det indhentede tilbud sammen med din forklaring på, hvorfor du kun har indhentet ét tilbud.
Du skal desuden vedlægge dokumentation fra forhandleren på, at han er eneforhandler af en bestemt teknologi/investering.
Vi vurderer, om vi kan godkende din forklaring og dokumentation.
 Udgifter på og under 50.000 kr.
Ved udgifter til indkøb af varer og ydelser, hvor prisen på ansøgningstidspunktet er og forventes at være på eller under 50.000 kr., er det ikke nødvendigt at sende tilbud.
Vi skal dog stadig vurdere, om priserne er rimelige, og vi kan efterspørge dokumentation på udgifter på og under 50.000 kr. ved vurdering af ansøgningen.
Du skal efterfølgende kunne dokumentere udgiften ved faktura, kvittering eller lignende.
Udgifter til konsulentbistand Kravet om, at du skal sende to tilbud for udgifter over 50.000 kr., gælder også for udgifter til konsulentbistand.
Du skal angive timeprisen og timeantallet i aktivitetsbeskrivelsen for konsulenten.
Du skal redegøre detaljeret for, hvilken opgave konsulenten skal udføre i projektet og for prisen for opgaven, når du søger om tilsagn om tilskud.
På udbetalingstidspunktet skal du sende en detaljeret faktura for konsulentbistanden, idet fakturaen skal indeholde timeantallet, timeprisen og beskrivelse af opgaven.
Den maksimale timepris for konsulentbistand, vi kan godkende som rimelig, er 1.200 kr. pr. time.
Vi foretager en konkret vurdering af timesatsens rimelighed for hver konsulentydelse i det enkelte projekt, idet vi ser på, hvilken opgave konsulenten skal udføre.
Handel mellem afhængige parter/armslængdeprincippet Prisen for en given ydelse må ikke være påvirket af sammenfald af interesser mellem sælger og køber, dvs. at udvekslingen af varer og tjenesteydelser sker fuldt ud som på det frie marked under fuld konkurrence.
Med interesseforbunden/afhængig part menes, at der mellem to parter er et indbyrdes ejerforhold, en bestemmende eller betydelig indflydelse, familiemæssige relationer eller en fælles tilknytning til samme større organisatoriske enhed.
 Eksempel på parter, som altid anses for interesseforbundne/afhængige, er:
  Ægtefæller eller anden familie, hvor den ene er tilskudsmodtager, og den anden driver den virksomhed, der leverer varen eller tjenesteydelser til projektet.
  Virksomheder ejet af sammen person.
  En virksomhed, der ejer en anden virksomhed (fx moder- og datterselskab).
  Øvrige koncernforbundne virksomheder.
Er tilbuddet afgivet af en af ansøger afhængig virksomhed, kan du kun få tilskud til kostprisen af varen/ydelsen.
Kostprisen er den faktiske afholdte og betalte nettoudgift hos den part, som leverer varen/ydelsen.
Du skal vedlægge dokumentation for kostprisen.
Hvis du ikke kan dokumentere kostprisen, vil vi nedsætte prisen ud fra en skønsmæssig vurdering.
Hvis det ikke er muligt for os at vurdere kostprisen skønsmæssigt, vil vi nedsætte prisen med 25 pct.
Krav til et tilbud Et tilbud fra en leverandør skal indeholde:
  Leverandørens CVR nr.
  Leverandørens navn, adresse mv.
  Dato.
  Beskrivelse af, hvad der leveres (hvilket udstyr (herunder model), hvilke materialer, hvilken opgave).
  Oplysning om mængden af det leverede.
  Prisen pr. stk. og samlet for det leverede.
  Beskrivelse af, hvad der evt. er inkluderet i leverancen og prisen, fx installering, levering, oplæring af personale i brug af maskinen mm.
  Eventuelle rabatter og generelle prisnedslag.
  Angivelse af, om prisen er med eller uden moms.
 Der skal være tale om reelle tilbud fra en leverandør, dvs. at leverandøren har til hensigt at sælge den pågældende vare til den oplyste pris.
Sammenlignelige tilbud For at to tilbud er direkte sammenlignelige, skal følgende være opfyldt:
  Leverandørerne skal have forskellige CVR nr.
 Leverandørerne skal være uafhængige (se punktet Handel mellem afhængige parter i afsnittet Udgifternes rimelighed)  Tilbuddene skal omfatte det samme produkt, så prisen kan sammenlignes.
Det ene tilbud må fx ikke være på en Fiat 500 og det andet på en Lamborghini, da det ikke er samme kategori af køretøj.
 Hvis det ene tilbud indeholder poster/elementer, som det andet tilbud ikke gør, skal det være muligt at trække udgiften for disse poster fra, så priserne kan sammenlignes.
Hvis fx det ene tilbud indeholder udstyr og installering af dette udstyr, og det andet tilbud kun indeholder selve udstyret uden installering, skal prisen for installering oplyses separat på tilbuddet, så det er muligt at sammenligne prisen på selve udstyret.
Tilbuddene skal være tilstrækkeligt detaljerede til, at vi kan vurdere, om de er direkte sammenlignelige.
Du skal forklare, hvordan tilbuddene er sammenlignelige.
15. Udbudsregler Udbud skal både sikre effektiv konkurrence, så alle virksomheder har lige adgang til offentlige støttede kontrakter, og sikre, at der indkøbes bedst og billigst.
 Som tilsagnshaver efter denne ordning, kan du være omfattet af udbudsloven (lov nr. 1564 af 15. december 2015) eller reglerne i lov om indhentning af tilbud i bygge- og anlægssektoren (bekendtgørelse af lov nr. 1410 af 7. december 2007, som ændret ved lov nr. 1564 af 15. december 2015, § 198). Disse regler gælder fra 1. januar 2016. Hvis dit projekt er igangsat, efter igangsætningstilladelse fra styrelsen, og opgaverne er udbudt før 1. januar 2016 er det i stedet de dagældende EU udbudsdirektiver eller reglerne i den dagældende tilbudslov (bekendtgørelse af lov nr. 1410 af 7. december 2007 om indhentning af tilbud på visse offentlige og offentligt støttede kontrakter), som skal være overholdt.
 NaturErhvervstyrelsen skal som kontrolmyndighed sikre, at gældende regler er overholdt på projekter, hvor der udbetales tilskud.
 Hvis dit projekt er omfattet af en kontrakt, der er omfattet af de ovenstående udbudsregler, skal du oplyse om det allerede i ansøgningen.
Vær opmærksom på, hvis du vil tilføje noget til et projekt eller udvide et projekt, som allerede har været i udbud, skal den nye del også i udbud.
Efter udbudsreglerne accepteres dog mindre udvidelser af indgåede entrepriser inden for en bagatelgrænse.
 Hvis de projektaktiviteter, vi kan give tilskud til, indgår som del af et større projekt, er det det samlede projekts kontraktsum, der afgør, om du er omfattet af udbudsreglerne, og i givet fald hvilket regelsæt, som gælder.
Hvis dit projekt er en bygge- og anlægsopgave til over 300.000 kr., og dermed omfattet af reglerne om, at der skal indhentes mindst to underhåndsbud (§ 12, stk. 4 i den tidligere tilbudslov, som nu er ændret til lov om indhentning af tilbud i bygge- og anlægssektoren), skal din opfordring til tilbudsgiverne være skriftlig, selvom loven ikke kræver det.
Ellers kan du ikke dokumentere over for styrelsen, at du har overholdt reglen om, at du i opfordringen til at afgive tilbud, har oplyst, efter hvilket kriterie tildelingen vil ske; laveste pris eller det økonomisk mest fordelagtige tilbud, dvs. højeste kvalitet (§ 12, stk. 5 i både den tidligere og den ændrede lov).
Du skal senest ved anmodning om udbetaling dokumentere, at du har opfyldt reglerne.
Det betyder også, at du måske bliver nødt til at sende dokumentation for, at du har gennemført udbud for dele af dit projekt, som ikke er omfattet af NaturErhvervstyrelsens tilsagn.
Du skal opbevare al dokumentation for, at reglerne er overholdt, dvs. ikke kun det, som skal indsendes, i mindst fem et halvt år fra datoen for slutudbetaling.
Det betyder blandt andet, at du også skal opbevare de tilbud, som du ikke har accepteret.
 Vi kan på ethvert tidspunkt forlange at se materialet.
Nedsættelse Du skal også være opmærksom på, at vi nedsætter værdien af de tilskudsberettigede udgifter for et projekt, hvis vi konstaterer, at udbudsreglerne ikke er overholdt.
Det nedsatte tilskud vil blive fastsat ud fra en vurdering af art og grovhed af overtrædelsen, og ud fra en vurdering af det økonomiske tab for Den Europæiske Landdistriktsfond for Udvikling af Landdistrikterne (ELFUL).
Hvis der er udgifter i dit projekt, som vedrører opgaver, som du ikke har konkurrenceudsat, men som skulle have været i udbud efter de gældende regler, vil vi nedsætte denne del af tilskudsgrundlaget.
Vi nedsætter med maksimalt 100 procent, når det er udbudsloven (eller før 1. januar 2016 EU udbudsdirektiverne), der ikke er overholdt.
Vi nedsætter med maksimalt 25 procent, når det er lov om indhentning af tilbud i bygge- og anlægssektoren (eller før 1. januar 2016 tilbudsloven), der ikke er overholdt.
Dog vil nedsættelsen også maksimalt kunne være 25 procent, hvis det er reglerne i udbudslovens afsnit IV, jf. § 10 om offentlige indkøb under tærskelværdierne med klar grænseoverskridende interesse, som er overtrådt.
Hvis du har konkurrenceudsat din opgave, men på anden måde overtræder udbudsreglerne, vil vi nedsætte tilskudsgrundlaget med 25, 10 eller, i visse mindre alvorlige tilfælde, 5 eller 0 procent af de udgifter, som forseelsen vedrører.
 Hvis det viser sig, at du ikke har holdt al dokumentation tilgængelig i fem et halvt år, jf. ovenfor, kan det også medføre, at tilskuddet nedsættes forholdsmæssigt ud fra en vurdering af art og grovhed af overtrædelsen og det eventuelle tab for fonden.
Reglerne Det er vigtigt, at du selv orienterer dig om udbudsreglerne.
Du finder informationen på Konkurrence- og Forbrugerstyrelsens hjemmeside, http://www.kfst.dk/Offentlig-konkurrence/Udbud/Udbudsregler http://www.kfst.dk/Offentlig-konkurrence/Udbud/Vejledninger-om-udbudsregler 16. Betingelser for tilsagn om tilskud Betingelser Det er en betingelse for tilsagn om tilskud, at:
 1. Investeringen skal indeholde en eller flere teknologier, der fremgår af teknologilisten, jf. bilag 1 om bekendtgørelse om tilskud til investeringer vedrørende fiskerfartøjer.
2. De samlede, tilskudsberettigede udgifter beløber sig til mindst 25.000 kr. for projekter, der omfatter kystfiskeri og 50.000 kr. for alle øvrige projekter.
Dette gælder både på ansøgnings- og udbetalingstidspunktet.
 3. De samlede tilskudsberettigede udgifter ikke overstiger 4,0 mio. kr. pr. fiskerfartøj.
 4. Du dokumenterer, at projektets finansiering er tilvejebragt, inden anmodning om udbetaling.
 5. Du afgiver de oplysninger, vi beder om til brug for sagsbehandlingen.
 6. Projektet gennemføres i overensstemmelse med tilsagnet.
 7. Projektet afsluttes senest den dato, vi har anført i tilsagnet.
 8. Du overholder din oplysningspligt (se nedenstående beskrivelse).
 9. Du har et særskilt regnskabssystem eller en passende regnskabskode for alle transaktioner med tilknytning til projektet (se nedenstående beskrivelse).
 10. Du overholder din forpligtelse til at informere om den offentlige medfinansiering af projektet.
 11. Du sender udbetalingsanmodning, opgørelse over betalte tilskudsberettigede udgifter, alle udgiftsbilag, dokumentation for betaling og slutrapport senest tre måneder efter den dato, hvor projektet senest skal være afsluttet.
 12. De nødvendige tilladelser fra offentlige myndigheder er opnået inden din anmodning om første udbetaling (se nedenstående afsnit).
 13. Du sikrer, at kontrolmyndigheden har adgang til at kontrollere projektet.
 14. Projektet opretholdes, dvs. at projektet ikke ændres væsentligt, ophører eller flyttes uden for programområdet i fem år regnet fra datoen for slutudbetaling (se afsnittet Særligt om projektets opretholdelse).
 15. Tilsagnshaver, holder al dokumentation vedrørende projektet tilgængelig i fem et halvt år fra dato for slutudbetaling.
 16. Du holder dokumenter, som dokumenterer, at EU´s udbudsregler eller tilbudslovens regler er overholdt, tilgængelige mindst fem år fra datoen for slutudbetaling, hvis dit projekt eller dele heraf er omfattet af EU´s udbudsregler eller tilbudslovens regler.
 17. Du ikke får tilskud til investeringer efter formålet med ordningen til samme type udstyr på samme fiskerfartøj mere end én gang i samme programperiode 2014  20.
 18. Du må ikke overføre fartøjet uden for Unionen i mindst ti år fra slutudbetaling.
 19. Du skal medvirke ved evaluering af projektet 2 år efter projektets afslutning.
Oplysningspligt Hvis vi forlanger det, skal du i hele perioden, hvor betingelser for tilsagn om tilskud skal opfyldes, afgive en erklæring til os om, hvorvidt betingelserne for tilsagn om tilskud fortsat opfyldes.
Du har også pligt til at give os skriftlig meddelelse om forhold, der kan medføre bortfald eller tilbagebetaling af tilskuddet.
Særskilt regnskabssystem eller særlig regnskabskode Du skal sikre, at de projektrelaterede udgifter og indtægter enten bogføres med en særlig kode i dit regnskabssystem eller på særskilte konti i et separat regnskabssystem, der omfatter samtlige transaktioner vedrørende projektet.
Samtlige fakturaer skal kunne genfindes entydigt på denne konto.
Tilladelser fra offentlige myndigheder Hvis projektets start og/eller gennemførelse kræver offentlige tilladelser, skal du oplyse dette i ansøgningsskemaet, og du skal oplyse, hvilke tilladelser det drejer sig om.
På udbetalingstidspunktet skal du sammen med udbetalingsanmodningen sende de nødvendige tilladelser til projektet fra offentlige myndigheder.
Det kan være i form af kopi af de nødvendige dele af tilladelsen, fx miljøgodkendelsen, eller en erklæring fra kommunen om at de nødvendige tilladelser er opnået.
Tilskuddet kan ikke udbetales, før denne dokumentation foreligger.
Det gælder også ved anmodning om rateudbetaling.
 Tilladelsen må ikke være givet for en begrænset tidsperiode.
Projektbeskrivelse Både nystartede og etablerede virksomheder skal indsende en projektbeskrivelse.
 Vedlæg information om finansiering: For projekter med ekstern finansiering skal der til projektbeskrivelsen vedlægges en erklæring af disse fra finansieringsinstituttet.
 For projekter med fuld egenfinansiering skal der vedlægges en tro og love erklæring for projektbeskrivelsen samt en erklæring, hvor virksomhedens bank bekræfter at virksomheden har de nødvendige likvide midler til at dække egenfinansieringen.
Effektvurdering Projektansøgere, såvel som NaturErhvervstyrelsen og EU har interesse i at de projekter, der får tilskud, er succesfulde.
Effektvurderingen tager udgangspunkt i de aktuelle udfordringer og behov på ansøgningstidspunktet, og du skal klarlægge, i hvilken grad projektet kan opnå det ønskede resultat.
Det er derfor vigtigt, at du allerede på ansøgningstidspunktet detaljeret beskriver, hvad projektet drejer sig om, og hvilket resultat, du/I forventer at opnå med projektet.
Endvidere skal de forventede effekter af investeringerne beskrives i ansøgningsskemaet.
 Du skal i selve projektbeskrivelsen beskrive sammenhængen mellem de konkrete udfordringer og behov, der ligger til grund for de valgte aktiviteter i projektet.
I forbindelse med slutrapporten skal du oplyse de effekter, der reelt er skabt ved afslutning af projektet.
Hvis den reelle effekt er mindre end den forventede effekt, betyder det ikke, at der skal tilbagebetales støttemidler.
Endelig skal du medvirke ved evaluering af projektet 2 år efter projektets afslutning.
Formålet er at NaturErhvervstyrelsen har brug for at kunne overvåge og evaluere Hav- og Fiskerifondsprogrammet, herunder især for at opfylde specifikke mål og prioriteter i overensstemmelse med artikel 111 i forordningen nr. 508/2014.
Hvis betingelserne for tilsagn om tilskud ikke er opfyldt Vi kan træffe afgørelse om bortfald af tilsagn og tilbagebetaling af tilskud, hvis betingelserne for tilsagn om tilskud ikke er opfyldt.
 Vi kan opretholde tilsagnet eller foretage en proportional nedsættelse af den samlede værdi af tilskuddet, hvis betingelserne for tilsagn ikke er opfyldt.
 Se yderligere beskrivelse i afsnittet Bortfald af tilsagn og tilbagebetaling eller nedsættelse af tilskud.
17. Særligt om opretholdelse af projektet Projektet må ikke ændres væsentligt, ophøre eller flyttes uden for programområdet i fem år regnet fra datoen for slutudbetaling.
 Projektet eller investeringen må ikke flyttes uden for EU i ti år fra datoen for slutudbetaling.
 Tilsagnshaver skal opbevare al dokumentation vedrørende projektet tilgængelig i fem et halv år fra slutudbetaling.
Du skal for egen regning, så vidt mulig reparere/genoprette investeringen, hvis der sker noget med investeringen.
Du skal endvidere opbevare faktura og dokumentation for betaling af reparationen/genopretningen, indtil den oprindelige 5½-årige periode udløber.
Hvis dette udstyr går i stykker inden for projektperioden, skal det repareres for din regning.
Er det ikke er muligt at reparere det pågældende udstyr, skal du erstatte det for egen regning.
 Hvis du er i tvivl, skal du kontakte os.
18. Igangsætningstilladelse I forbindelse med at vi kvitterer for at have modtaget din ansøgning, kan vi give tilladelse til, at du på egen regning og risiko går i gang med projektet.
Hvis din ansøgning senere resulterer i et tilsagn, kan projektudgifter, du har afholdt fra datoen for igangsætningstilladelsen, indgå i tilskudsgrundlaget.
Hvis ansøgningen ikke resulterer i et tilsagn, må du selv betale alle projektudgifter.
En igangsættelsestilladelse er derfor ikke en garanti for, at du får tilskud til projektet.
Datoen for igangsættelse kan tidligst være datoen for vores kvitteringsbrev.
19. Besked om afgørelse om tilsagn Når vi har behandlet din ansøgning og truffet beslutning om, hvorvidt du får tilsagn om tilskud eller afslag til dit projekt, sender vi afgørelsen til dig.
Hvis du får tilsagn om tilskud til dit projekt, sender vi et tilsagnsbrev.
Tilsagnet indeholder et budget over de godkendte, tilskudsberettigede udgifter samt en oversigt over betingelser.
 Hvis du får delvist tilsagn om tilskud til dit projekt, indeholder tilsagnet desuden begrundelser (inkl. henvisning til lovgrundlag) for de dele af projektet, som vi ikke har fundet tilskudsberettiget, samt en klagevejledning.
 Hvis du får afslag til dit projekt, sender vi et afslagsbrev med begrundelser (inkl. henvisning til lovgrundlag) for afslaget samt en klagevejledning.
20. Projektperioden Projektperioden er som udgangspunkt 1 år.
Vi fastsætter projektperioden i tilsagnet, herunder start- og slutdato.
21. Klageadgang Du kan klage skriftligt over NaturErhvervstyrelsens afgørelser under tilskudsordningen Investeringer i fiskerfartøjer senest fire uger fra den dag, du modtog afgørelsen.
 Du sender klagen til NaturErhvervstyrelsen med e-mail til: erhverv@naturerhverv.dk.
 Du kan bruge klageskemaet, som du finder på vores hjemmeside:
http://naturerhverv.dk/om-os/klagevejledning/ Med mindre, vi finder grundlag for at genoptage sagen og træffe ny afgørelse, sender vi klagen sammen med vores kommentarer videre til Klagecenter for Fødevarer, Landbrug og Fiskeri, som træffer afgørelse i sagen.
Afgørelser truffet af Fødevareministeriets Klagecenter kan ikke indbringes for anden offentlig myndighed.
 Modtager vi klagen for sent, vil den som udgangspunkt ikke blive behandlet.
22. Ændring af projektet Du kan søge om ændring af et projekt vedrørende:
  Forlængelse af projektperioden.
  Ændring af projektindholdet.
  Ændring af budgettet.
  Overdragelse af tilsagnet.
 Du skal søge om ændring af projektet hos NaturErhvervstyrelsen for alle fire ændringstyper.
 Du finder skemaer til ansøgning om ændring af projektet på vores hjemmeside www.naturerhverv.dk i Tilskudsguide under tilskudsordningen Investeringer i fiskerfartøjer.
Din ansøgning om ændring skal sendes via e-mail og være modtaget i NaturErhvervstyrelsen senest to måneder før den dato, hvor projektet senest skal være afsluttet, og din ansøgning om ændring skal være begrundet.
Du kan derfor ikke få godkendt en ændring, som vi modtager efter projektperiodens udløb.
Alle ændringer skal godkendes af NaturErhvervstyrelsen, inden du sætter ændringen i gang.
Det betyder også, at vi ikke kan godkende ændringer med tilbagevirkende kraft.
Du skal derfor hele tiden være opmærksom på, om projektet forløber, som det skal, eller om du har behov for at søge om at ændre projektet, så ændringerne kan iværksættes fremadrettet efter vores godkendelse.
Vi kan godkende dit ønske om at ændre projektet på betingelse af, at ændringen efter vores vurdering er i overensstemmelse med projektets formål.
Tilsagnsbeløbet kan ikke forhøjes i forbindelse med ændring af projektet.
 Når vi har behandlet din ansøgning om ændring og truffet afgørelse, meddeler vi dig den endelige afgørelse.
Forlængelse af projektperioden Din ansøgning om forlængelse af projektperioden skal indeholde følgende oplysninger:
  Kort redegørelse for årsagen til, at projektet er forsinket og ikke kan gennemføres inden for fristen i tilsagnsbrevet.
  Angivelse af dato for, hvornår projektet kan afsluttes.
  Begrundet redegørelse for, hvordan projektet realistisk kan gennemføres inden for den forlængede periode.
Ændring af projektindholdet Din ansøgning om at ændre projektets indhold, skal indeholde følgende oplysninger:
  Begrundelse for ændringen.
  Beskrivelse af ændringen.
  Beskrivelse af, hvad ændringen betyder for projektet.
Ændring af budgettet Hvis du ikke har søgt om budgetændring, vil vi ved udbetaling af tilskud kunne godkende en forhøjelse af de enkelte omkostningsarter med maksimalt 10 pct.
Tilskuddet kan dog ikke forhøjes.
Du skal søge om budgetændring, hvis du ønsker at forhøje en eller flere omkostningsarter med mere end 10 pct., og du ønsker en omfordeling af budgettet, så en anden omkostningsart reduceres.
Du skal derfor ikke søge om budgetændring, hvis du ikke har behov for denne omfordeling i budgettet.
 Ved en omkostningsart forstås:
  Investeringsposten  hver kategorier er hver især en omkostningsart.
  Hver udgift til konsulentbistand er hver især en omkostningsart.
  Posten andet, der indeholder alle andre omkostninger, er en omkostningsart.
 Din ansøgning om budgetændring skal indeholde følgende oplysninger:
  Begrundelse for ændringen.
  Et nyt budget.
  Nye tilbud, hvis budgetændringen omfatter indkøb af varer eller ydelser med en pris over 50.000 kr.
 Du skal være opmærksom på, at hvis timesatsen for konsulentbistand forhøjes i forhold til den godkendte timesats i tilsagnet, skal du altid søge om en budgetændring, uanset størrelsen af ændringen.
Overdragelse af tilsagn Vi kan efter ansøgning tillade, at tilsagnet overdrages til et andet fiskerfartøj, der indtræder i de rettigheder og forpligtelser, der fremgår af tilsagnet.
Det er en betingelse, at den nye ansøger selvstændigt ville kunne opnå tilsagn efter den pågældende bekendtgørelse.
Den oprindelige tilsagnshaver skal sende et udfyldt overdragelsesskema, og en begrundet ansøgning om tilladelse til at overdrage tilsagnet til en anden.
Skemaet skal sendes til NaturErhvervstyrelsen.
Din ansøgning om ændring af tilsagnshaver skal sendes hurtigst muligt og skal være modtaget i NaturErhvervstyrelsen straks efter, den kommende, nye tilsagnshaver har underskrevet overdragelsesskemaet.
Vi kan ikke godkende overdragelsen med tilbagevirkende kraft.
23. Afslutning af projekt Når projektets aktiviteter er gennemført i overensstemmelse med betingelserne i tilsagnet, kan du søge om slutudbetaling af tilskuddet.
Slutrapport Når projektet er gennemført, skal du sende en slutrapport til os samtidig med din ansøgning om slutudbetaling.
 Det er en betingelse for slutudbetaling, at vi har modtaget og godkendt din slutrapport.
 Din slutrapport skal udarbejdes på et særligt skema, som findes på vores hjemmeside www.naturerhverv.dk i Tilskudsguide under tilskudsordningen Investeringer i fiskerfartøjer.
 I slutrapporten skal du bl.a. oplyse 1) de effekter, du forventede på ansøgningstidspunktet (se ansøgningsskemaet), 2) de effekter, der reelt er skabt ved afslutning af projektet, og 3) de effekter, der yderligere forventes fremadrettet efter afslutning af projektet, som følge af projektet.
24. Udbetaling af tilskud I dette afsnit beskrives nogle få emner vedrørende udbetaling af tilskud.
Du kan læse mere om udbetaling af tilskud i vejledningen, som findes på vores hjemmeside www.naturerhverv.dk i Tilskudsguide under tilskudsordningen Investeringer i fiskerfartøjer.
Det er vigtigt at læse udbetalingsvejledningen allerede i forbindelse med, at du søger om tilsagn om tilskud.
En rate Tilsagn om tilskud kan alene udbetales i en rate.
Udbetalingsskema Når du søger om udbetaling af tilskud, skal du bruge et særligt skema, som findes på vores hjemmeside www.naturerhverv.dk i Tilskudsguide under Investeringer i fiskerfartøjer.
Din ansøgning om udbetaling skal sendes via e-mail til erhverv@naturerhverv.dk Fuld bilagskontrol Når du søger om udbetaling af tilskud, skal du vedlægge alle udgiftsbilag og dokumentation for betaling.
Fuldmagt Hvis du bruger en konsulent til at sende anmodning om slutudbetaling ind, skal du selv underskrive anmodning om udbetaling, eller bruge en fuldmagt.
Krav til faktura En faktura skal indeholde:
  Tilsagnshavers navn og adresse.
  Fakturaudsteders navn, adresse og CVR-nr. (eller CPR-nr. hvis CVR-NR. ikke findes).
  Fakturadato.
  Beskrivelse af leverancen, inkl. mængde og art af de leverede varer, så det er muligt at se sammenhængen til projektet, der er givet tilsagn til.
  Betalingsdato og betalingsinformation.
  Momsgrundlaget, dvs. beløb ekskl. moms, momsbeløbet, beløb inkl. moms.
  Eventuelle rabatter og prisnedslag.
 Det er afgørende for udbetaling, at faktura er udstedt til tilsagnshaver.
Modregning Hvis NaturErhvervstyrelsen har restancer på tilskudsordningen Investeringer i fiskerfartøjer eller på andre af vores ordninger, kan det blive modregnet ved udbetaling af tilskud under tilskudsordningen Investeringer i fiskerfartøjer.
Nemkonto Vi overfører tilskuddet til din Nemkonto.
Indberetning af tilskud til SKAT Vi indberetter det udbetalte tilskud til skattemyndighederne.
Med hensyn til afklaring af skattemæssige konsekvenser anbefaler vi, at du selv tager kontakt til SKAT.
25. Sagsbehandlingstid Vores tværgående mål for projektstøtteordningerne er, at vi meddeler svar (tilsagn eller afslag) til 90 pct. af ansøgningerne om tilsagn om tilskud senest tre måneder fra, at ansøgningen er modtaget i NaturErhvervstyrelsen, hvis sagen er fuldt oplyst.
 Vi oplyser yderligere om den forventede sagsbehandlingstid på den konkrete ordning på vores hjemmeside www.naturerhverv.dk i Tilskudsguide under Investeringer i fiskerfartøjer 2016.
26. Evaluering efter projektets afslutning Efter projektets afslutning skal du medvirke ved evaluering af projektet.
NaturErhvervstyrelsen evaluerer effekten af projekterne to år efter projektets afslutning.
Oplysningerne vil være nødvendige for at kunne overvåge og evaluere Hav- og fiskeriudviklingsprogrammet, navnlig med hensyn til at opfylde specifikke mål og prioriteter.
27. Projektet opgives Hvis du ikke gennemfører projektet, skal du hurtigst muligt oplyse NaturErhvervstyrelsen om det.
28. Kontrol på stedet NaturErhvervstyrelsen foretager kontrol på stedet i forbindelse med administration af ordningen.
 Vi udfører den fysiske kontrol samt efterfølgende kontrol i opretholdelsesperioden.
 Vi kan til brug for kontrollen indhente oplysninger fra andre offentlige myndigheder i nødvendigt omfang i overensstemmelse med § 10 i Lov om Hav- og Fiskerifonden.
For at kunne gennemføre kontrollen har vi eller andre personer med bemyndigelse dertil, mod behørig legitimation og uden retskendelse adgang til lokaliteter, der ejes eller drives af dig som tilsagnshaver.
Dette gælder også adgang til regnskaber, forretningsbøger, udbudsmateriale m.v., herunder også materiale, der opbevares i elektronisk form, og anden relevant dokumentation.
Du skal yde den nødvendige vejledning og hjælp ved kontrollens gennemførelse.
Du skal sikre, at kontrolmyndigheden har adgang til at besigtige projektet i forbindelse med kontrol.
29. Bortfald af tilsagn og tilbagebetaling eller nedsættelse af tilskud Bortfald af tilsagn og tilbagebetaling af tilskud Vi kan træffe afgørelse om bortfald af tilsagn og tilbagebetaling af tilskud, hvis:
  Du har givet urigtige eller vildledende oplysninger eller fortiet oplysninger af betydning for sagens afgørelse.
  Betingelserne for tilsagn om tilskud ikke er opfyldt (Se afsnittet Betingelser for tilsagn om tilskud).
 I tilfælde af tilbagebetalingskrav vil der blive pålagt renter, som beregnes fra tidspunktet for meddelelse af tilbagebetalingskravet med den rentesats, der er fastsat i renteloven.
 I tilfælde af grove misligholdelser kan straf komme på tale.
Nedsættelse af tilskud Vi kan opretholde tilsagnet eller foretage en proportionel nedsættelse af den samlede værdi af de tilskudsberettigede udgifter for et projekt, hvis vi vurderer, at følgende ikke er overholdt:
 1. Betingelsen om, at projektet ikke ændres væsentligt, ophører eller flyttes uden for programområdet i fem år fra slutudbetaling af tilskud.
 2. Betingelsen om, at fartøjet ikke overføres uden for Unionen i mindst ti år fra slutudbetaling af tilskud.
 3. Betingelsen om, at du holder al dokumentation, der vedrører projektet, tilgængelig i mindst fem et halvt år fra datoen for afsluttende udbetaling.
 4. Din forpligtelse til at informere om den offentlige medfinansiering af projektet, herunder krav om skiltning.
 5. EU's udbudsregler eller reglerne i tilbudsloven.
 6. Artikel 10, stk. 2, i forordning 508/2014 vedrørende antagelighed.
Overtrædelse af bestemmelserne nævnt i ovenstående punkter nr. 1 og 2 vil altid medføre delvis inddrivelse af tilskud.
Størrelsen af beløbet, der vil blive inddraget, vi være forholdsmæssigt i forhold til den periode, hvor betingelsen ikke er blevet opfyldt.
 Overtrædelse af bestemmelserne nævnt i ovenstående punkter nr. 3-5 vil medføre, at tilskud nedsættes forholdsmæssigt ud fra en vurdering af art og grovhed af overtrædelsen og det eventuelle tab for Den Europæiske Hav- og Fiskerifond.
 Overtrædelse af bestemmelserne nævnt i ovenstående punkt nr. 6 vil medføre, at tilskud nedsættes forholdsmæssigt ud fra en vurdering af arten, grovheden, varigheden og hyppigheden af overtrædelsen og betydningen af tilskuddet for tilsagnshavers økonomiske aktivitet.
Udbetaling på uretmæssigt grundlag Hvis det senere konstateres, at tilskud er udbetalt på uretmæssigt grundlag, kan vi bortfalde tilsagnet og kræve fuld tilbagebetaling eller nedsætte tilskuddet og kræve en del af tilskuddet tilbagebetalt.
30. Straffebestemmelser og svig Straffebestemmelser Hvis reglerne i bekendtgørelsen ikke overholdes, kan du efter Lov om Hav- og Fiskerifondens § 12, stk. 1 straffes med bøde.
Du kan straffes med bøde, hvis du 1. afgiver urigtige eller vildledende oplysninger eller fortier oplysninger af betydning for sagens afgørelse, 2. handler i strid med vilkår, der er fastsat i afgørelser truffet i henhold til bekendtgørelsen, 3. undlader at afgive den dokumentation og de oplysninger, som du har pligt til at afgive, 4. afgiver urigtige eller vildledende oplysninger eller fortier oplysninger, som du har pligt til at afgive, 5. undlader at give NaturErhvervstyrelsen adgang til at kontrollere projektet, 6. undlader at udlevere eller indsende materiale eller yde NaturErhvervstyrelsen bistand i forbindelse med kontrol.
 Der kan pålægges selskaber m.v. (juridiske personer) straffeansvar efter reglerne i straffelovens kapitel. 5.
Svindel med støtteberettigelse eller brug af tilskud NaturErhvervstyrelsen kontrollerer ansøgninger om tilskud for svig.
 Svig er den betegnelse, EU-kommissionen bruger for bevidst misbrug af EU-midler.
Svig defineres i denne sammenhæng som en bevidst handling, der påvirker retten til støtte eller omfanget af støtte.
Det kan være ukorrekte erklæringer eller dokumenter, tilsidesættelse af en oplysningspligt eller anvendelse af midler eller investeringer til andet formål, end de var bevilget til.
 Omgåelse af støttebetingelserne - herunder når ansøgeren kunstigt opdeler sin virksomhed for at få adgang til tilskud - betragtes også som svig.
 Svig medfører, at støtten helt bortfalder og kan desuden medføre støtteudelukkelse1, bøde eller i alvorlige tilfælde fængselsstraf2.
31. Force majeure NaturErhvervstyrelsen kan anerkende tilfælde af force majeure og andre ekstraordinære omstændigheder, der forhindrer tilsagnshaver i at gennemføre projektet, og dermed ikke medfører bortfald af tilsagn og tilbagebetaling af tilskud.
 Force majeure og andre ekstraordinære omstændigheder kan navnligt anerkendes i følgende tilfælde:
  Tilskudsmodtagerens død.
  Tilskudsmodtagerens uarbejdsdygtighed i længere tid.
  En alvorlig naturkatastrofe, der i væsentlig grad berører projektet.
 Vi kan i ganske særlige tilfælde godkende andre omstændigheder end de ovennævnte som force majeure eller andre ekstraordinære omstændigheder.
Hvis tilsagnshaver eller dennes dødsbo ønsker at påberåbe sig force majeure eller andre ekstraordinære omstændigheder, skal dette meddeles NaturErhvervstyrelsen skriftligt senest 15 arbejdsdage efter det tidspunkt, hvor tilsagnshaver eller dennes dødsbo er i stand til at gøre det.
Meddelelsen skal være vedlagt fyldestgørende dokumentationsmateriale.
Vi kan i forbindelse med behandlingen af spørgsmålet bede om yderligere information.
Hvis vi ikke modtager det materiale, vi beder om, vil vi træffe afgørelse om anerkendelse af force majeure eller andre ekstraordinære omstændigheder på det forelæggende grundlag.
 Det er en betingelse for anerkendelse af force majeure eller andre ekstraordinære omstændigheder i konkrete tilfælde, at de indtrufne begivenheder forhindrer tilsagnshaver i at opfylde sine forpligtelser, og at tilsagnshaver ikke, ved en forholdsmæssig indsats, kunne have sikret sig herimod.
32. NaturErhvervstyrelsens brug af data Oplysninger om projektet vil blive brugt af NaturErhvervstyrelsen til sagsbehandling, administration, tilskudsudbetaling og kontrol.
NaturErhvervstyrelsen har i forbindelse med kontrol mulighed for at indhente oplysninger hos andre offentlige myndigheder i fornødent omfang, herunder med henblik på samkøring og sammenstilling af oplysningerne.
Behandlingen af oplysningerne vil ske i overensstemmelse med persondatalovens regler.
Oplysninger kun vil blive indhentet, i det omfang det er relevant for den konkrete afgørelse.
Offentliggørelse, bl.a. på internettet Vi er dataansvarlig, og oplysninger om projektet vil blive brugt til bl.a. sagsbehandling, administration, tilskudsudbetaling og kontrol.
Derfor skal du være opmærksom på følgende:
 Oplysningerne kan behandles af danske og europæiske revisions- og undersøgelsesorganer for at værne om EUs finansielle interesser.
Endvidere kan de blive brugt til statistik, forskning, planlægning og evaluering.
  At oplysninger om navn, evt. firmanavn, adresse, projekttitel samt størrelse af det modtagne tilsagnsbeløb og det udbetalte tilskudsbeløb vil blive offentliggjort på vores hjemmeside.
  At alle kan anmode om aktindsigt i sager, der behandles af den offentlige forvaltning efter offentlighedsloven, og at der kun er få oplysninger/dokumenter, som er undtaget fra pligten til udlevering efter offentlighedsloven.
 Efter Persondataloven har du mulighed for:
 At bede om indsigt i, hvilke oplysninger der behandles i forbindelse med projektet, jf.
Persondatalovens § 31.
 At kræve at få rettet, slettet eller blokeret oplysninger, der er urigtige eller vildledende, eller på anden måde er behandlet i strid med lovgivningen, jf.
Persondatalovens § 37.
33. Lovgrundlag De gældende regler for tilskudsordningen investeringer i fiskerfartøjer fremgår af:
Danske regler (love og bekendtgørelser)  Lov om Hav- og Fiskerifonden, lov nr. 1361 af 16. december 2014.
  Bekendtgørelse nr. 50 af 13. januar 2016 om tilskud til investeringer på fiskerfartøjer.
EU-regler (forordninger)  Europa-Parlamentets og Rådets forordning (EU) nr. 508/2014 af 15. maj 2014 om Den Europæiske Hav- og Fiskerifond og om ophævelse af Rådets forordning (EF) nr. 2328/2003, (EF) nr. 861/2006, (EF) nr. 1198/2006 og (EF) nr. 791/2007 samt Europa-Parlamentets og Rådets forordning nr. 1255/2011, EU-Tidende 2014, nr.
L 149, side 1,  Europa-Parlamentets og Rådets forordning nr. 1303/2013/EU af 17. december 2013 om fælles bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden, Den Europæiske Landbrugsfond for Udvikling af Landdistrikterne og Den Europæiske Hav- og Fiskerifond og om generelle bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden og Den Europæiske Hav- og Fiskerifond og om ophævelse af Rådets forordning nr. 1082/2006, EU-Tidende 2013, nr.
L 347, side 320.
 Europa-Parlamentets og Rådets forordning nr. 1380/2013/EU af 11. december 2013 om den fælles fiskeripolitik, ændring af Rådets forordning (EF) nr. 1954/2003 og (EF) nr. 1224/2009 og ophævelse af Rådets forordning (EF) nr. 2371/2002 og (EF) nr. 639/2004 samt Rådets afgørelse 2004/585/EF, EU-tidende 2013, nr.
L 354, side 22.
34. Yderligere oplysninger Denne vejledning, udbetalingsanmodning, m.m. findes på vores hjemmeside www.naturerhverv.dk i Tilskudsguide under tilskudsordningen Investeringer i fiskerfartøjer.
Du er velkommen til at kontakte os, hvis du har spørgsmål på tlf. 33 95 80 00 eller erhverv@naturerhverv.dk Miljø- og Fødevareministeriet Slotsholmsgade 12 1216 København K Tel +45 33 92 33 01 fvm@fvm.dk www.mfvm.dk NaturErhvervstyrelsen, den 18. januar 2016 Aksel Nielsen / Katrine Berzelius Skjærbæk 1 Art. 10, stk. 3 i Europa-Parlamentets og Rådets Forordning (EF) nr. 508/2014 af 15. maj 2014 om Den Europæiske Hav- og Fiskerifond og om ophævelse af Rådets forordning (EF) nr. 2328/2003, Rådets forordning nr. 1255/2011, EU-tidende 2014, nr.
L 149, side 1, EHFF.
 2 § 289a, straffeloven (LBK nr. 1028 af 22. august 2013).
