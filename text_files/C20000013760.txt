Vejledning om metode til god sagsbehandling  

 på førtidspensionsområdet Forord Denne vejledning beskriver »Metode til god sagsbehandling på  

 førtidspensionsområdet«, som er  

 udviklet i et projektarbejde mellem Socialministeriet og 8 kommuner:  

 Brøndby, Børkop, Fakse, Greve, Haderslev, Hørsholm,  

 Vejen og Viborg.
 Hensigten med udviklingen af metoden var at give  

 sagsbehandlerne mulighed for at arbejde efter en fælles systematik for,  

 hvordan sager beskrives, vurderes og dokumenteres.
 Erfaringerne fra de 8 kommuner viser, at det er lykkedes  

 at skabe et fælles metodisk grundlag for sagsbehandling, der gør  

 det muligt at kommunikere og arbejde på tværs af faggrupper og  

 forvaltningsafdelinger.
 Arbejdes der efter metoden, bliver det muligt at  

 opnå et bedre dokumentationsgrundlag og dermed et bedre grundlag for at  

 træffe afgørelser, som er korrekt begrundet.
I denne vejledning beskrives selve metoden, og hvordan man  

 som sagsbehandler kan arbejde med metoden.
Vejledningen er således en  

 manual, der kan anvendes som opslagsværk i det daglige arbejde.
 Socialministeriet håber, at mange sagsbehandlere vil  

 tage metoden til sig og aktivt medvirke til, at metoden udbredes.
Kapitel 1 Indledning Folketinget vedtog en række ændringer til Lov  

 om social pension, som trådte i kraft 1. juli 1998. En væsentlig  

 ændring var, at kommunen efter lovændringen som hovedregel  

 først kan beslutte at påbegynde en sag om førtidspension,  

 når alle muligheder for at forbedre borgerens arbejdsevne har  

 været afprøvet (jf.
PL § 20 a).
Med PL § 20 a er der skabt større  

 sammenhæng mellem pensionsloven og aktiverings-, revaliderings- og  

 sygedagpengeområderne.
I dag skal en henvendelse om  

 førtidspension således vurderes ud fra de samlede muligheder,  

 der er for at yde hjælp efter den sociale lovgivning.
Samtidig betyder  

 PL § 20 a, at der også i relation til sagsbehandling på  

 førtidspensionsområdet skal tages udgangspunkt i det, borgeren  

 kan, hvor der tidligere har været en tilbøjelighed til  

 fortrinsvis at fokusere på det, borgeren ikke kan.
Således er PL  

 § 20 a en vurdering af, om der er muligheder for at forbedre borgerens  

 arbejdsevne.
Med indførelsen af PL § 20 a er der i dag to  

 skønsbaserede afgørelser i forbindelse med  

 førtidspension.
Først en visitationsafgørelse, det vil  

 sige en afgørelse om at påbegynde en pensionssag.
Derefter en  

 førtidspensionsafgørelse, det vil sige en afgørelse om  

 tilkendelse af pension ~ og herunder typen af førtidspension.
Denne metode til god sagsbehandling på  

 førtidspensionsområdet har særligt fokus på PL  

 § 20 a.
Fokus er lagt på PL § 20 a fordi, der er tale om en  

 ny central bestemmelse i den sociale lovgivning, der har afgørende  

 betydning for borgeren.
De hidtidige erfaringer med PL § 20 a viser, at  

 langt den overvejende del af de sager, der indtil nu er blevet rejst som  

 førtidspensionssager, er endt med tilkendelse af pension.
Det  

 begrænsede antal afslag vidner om, at der ikke påbegyndes sag om  

 førtidspension, såfremt det vurderes, at sagen vil ende med  

 afslag.
Dette understreger betydningen af visitationsafgørelsen i PL  

 § 20 a.
Metoden sætter retssikkerhed og kvalitet i fokus.  

 Dels ved at tydeliggøre kravene til dokumentation, beskrivelse og  

 vurdering, og dels ved at præsentere en fælles systematik, der  

 kan reducere afhængigheden af den enkelte sagsbehandlers individuelle  

 praksis.
Ud fra et retssikkerhedsperspektiv skal borgeren behandles ens  

 uanset hvilken sagsbehandler, der behandler sagen.
Alle borgere skal tildeles  

 den ydelse, de er berettiget til.
Forskellene i sagsforløb må  

 således alene afspejle borgernes forskellige situationer.
Dette  

 understøtter metoden til god sagsbehandling på  

 førtidspensionområdet.
Metoden indeholder ikke en facitliste for, hvad der i den  

 konkrete sag er den rigtige eller forkerte beskrivelse, vurdering og  

 afgørelse.
Metoden skal derfor anvendes af kvalificerede  

 sagsbehandlere, som anvender metoden bevidst og med omtanke.
 Metoden er udarbejdet i tæt samarbejde med 8  

 kommuner, der er udvalgt således, at de tegner et repræsentativt  

 billede af landets kommuner:
·  

 	Brøndby ·  

 	Børkop ·  

 	Fakse ·  

 	Greve ·  

 	Haderslev ·  

 	Hørsholm ·  

 	Vejen ·  

 	Viborg De 8 kommuner har været meget aktive i at udvikle og  

 afprøve metoden i et samlet set 2-årigt forløb.
Metoden  

 er blevet til med afsæt i analyser af behandlingen af  

 førtidspensionssager i de 8 kommuner og er efterfølgende  

 implementeret i kommunerne.
Der har været positive resultater med at  

 anvende metoden, der løbende er rettet til på baggrund af de  

 erfaringer, der er oparbejdet i de 8 kommuner.
Der vil selvsagt være  

 behov for løbende tilpasning og videreudvikling af metoden,  

 efterhånden som der opnås flere erfaringer med anvendelsen.
En styregruppe med deltagelse af de 8 kommuners  

 socialchefer, Kommunernes Landsforening, Deloitte Consulting og  

 Socialministeriet har varetaget den samlede ledelse af projektet.
Der har  

 været enkelte udskiftninger af medlemmerne under vejs.
 Ved projektets offentliggørelse består styregruppen  

 af:
·  

 	Socialdirektør Jesper Fisker, Brøndby Kommune ·  

 	Socialchef Guri Matthiesen, Børkop Kommune ·  

 	Sektorleder Lotte Nielsen, Fakse Kommune ·  

 	Afd. leder Johnny Tvarnø, Greve Kommune ·  

 	Forvaltningsdirektør Mikael Buhl, Haderslev Kommune ·  

 	Socialdirektør Jens-Jakob Jakobsen, Hørsholm Kommune ·  

 	Arbejdsmarkedskoordinator Verner Hansen, Vejen Kommune ·  

 	Socialchef Hans J.
Olesen, Viborg Kommune ·  

 	Kontorchef Leif Sondrup, Socialministeriet ·  

 	Kontorchef Eske Groes, Kommunernes Landsforening ·  

 	Partner Nina Petersen, Deloitte Consulting ·  

 	Projektleder Morten Ry, Deloitte Consulting Der har i hele udviklingsforløbet været  

 nedsat en tværgående arbejdsgruppe bestående af  

 mellemledere fra de 8 kommuner.
Den tværgående arbejdsgruppe har  

 gennem hele forløbet bidraget aktivt til udviklingen af metoden.
 Den tværgående arbejdsgruppe har bestået af:
·  

 	Afsnitsleder Hanne Simonsen, Brøndby Kommune ·  

 	Stabsmedarbejder Karsten B.
Vester, Børkop Kommune ·  

 	Pensionsmedarbejder Marianne Enemark, Børkop Kommune ·  

 	Sektorleder Lotte Nielsen, Fakse Kommune ·  

 	Vicekontorchef Anette Frandix, Greve Kommune ·  

 	Susanne Wiederquist, tidl.
Funktionsleder, Haderslev Kommune ·  

 	Afdelingsleder Gerda Mejlby, Hørsholm Kommune ·  

 	Arbejdsmarkedskoordinator Verner Hansen, Vejen Kommune ·  

 	Ekspeditionssekretær Erik Jensen, Viborg Kommune Der har endvidere været nedsat en referencegruppe, som har haft til  

 formål at kvalitetssikre metodens indhold og løbende yde  

 sparring.
Referencegruppen har bestået af:
·  

 	Kommitteret Jon Andersen, Folketingets Ombudsmand* ·  

 	Læge Jens Bang* ·  

 	Konsulent cand.jur.
Jørgen Bendt Hansen* ·  

 	Kommunaldirektør Lars Hansson, Fredericia Kommune ·  

 	Direktør Karin Kjemtrup, PFA-pension ·  

 	Souschef Ole Nørgaard Madsen, Den Sociale Højskole i  

 Århus ·  

 	Ankechef Karin Rasch, Den Sociale Ankestyrelse ·  

 	Fagkonsulent Svend Erik Simonsen* ·  

 	Pædagogisk konsulent Hannah Søborg, Dansk Kommunalkursus ·  

 	Statsamtmand Bente Flindt Sørensen, Københavns Statsamt ·  

 	Afd. leder Johnny Tvarnø, Greve Kommune * Tillige medlemmer af Udviklingen af metoden er endelig sket under inspiration  

 af en række professionelle bidragsydere inden for det socialfaglige  

 felt.
Særligt har en del af referencegruppen bidraget med uddybende  

 drøftelser i en såkaldt inspirationsgruppe, hvis medlemmer  

 fremgår af listen ovenfor.
Metodebeskrivelsens struktur Metodebeskrivelsen er opbygget i fire dele:
1. del Kap. 3.
Metodens formål Kap. 4.
Overblik over sagsbehandlingsprocessen Kap. 5.
Udfordringer i sagsbehandlingen 2. del Kap. 6.
Metodens første formål:  

 At understøtte afklaringsprocessen sammen med borgeren  

 Ressourceprofil 3. del Kap. 7.
Oplysninger fra samarbejdsparter Kap. 8.
Metodens andet formål:  

 At understøtte  § 20a skønnet 4. del Kap. 9.
Formkrav til sagsbehandlingen Første del er en generel indførsel i selve  

 metoden, det vil sige en indføring i baggrunden og formålet med  

 metoden, samt en indføring i sagsbehandlingsprocessen.  

 Metodebeskrivelsens anden del er en indføring i metodens første  

 formål, som er at understøtte en udviklingsproces sammen med  

 borgeren.
Et væsentligt element heri er en ressourceprofil og metodens  

 forståelse af ressourcer, barrierer og potentialer.
Tredje del  

 indeholder en vejledning i, hvordan sagsbehandleren kan indhente de  

 nødvendige oplysninger hos samarbejdsparter i forbindelse med  

 udfyldelse og afklaring af ressourceprofilen.
Tredje del indeholder endvidere  

 en indføring i, hvordan metodens resultatkrav opfyldes.  

 Metodebeskrivelsens fjerde del indeholder en oversigt over formkravene til  

 selve sagsbehandlingsprocessen.
Kapitel 2 Metodens formål Det overordnede formål med metoden er at  

 understøtte godt socialt arbejde med særligt fokus på  

 pensionslovens § 20 a.
Metoden skal understøtte sagsbehandlerens  

 arbejde sammen med borgeren med henblik på at øge den enkelte  

 borgers personlige succes, personlige ansvar og evne til  

 selvforsørgelse.
Samtidig skal metoden understøtte, at borgeren  

 får tilkendt den ydelse, borgeren er berettiget til.
 I Lov om social pension kap. 3, § 20 a  

 står:
» Stk. 2. Behandlingen af en sag om  

 førtidspension kan først påbegyndes på det  

 tidspunkt, hvor det konstateres, at alle aktiverings-, revaliderings- og  

 behandlingsmæssige samt andre foranstaltninger har været  

 afprøvet, jf. § 15, stk. 2. Dette gælder dog ikke i de  

 tilfælde, hvor det vurderes, jf. stk. 1, at erhvervsevnen er ubetydelig  

 og ikke kan forbedres efter de nævnte foranstaltninger i 1.  

 pkt.
Før en pensionssag kan påbegyndes, skal  

 kommunen altså have undersøgt og vurderet, om der ikke  

 længere kan arbejdes relevant med at forbedre borgerens arbejdsevne.  

 Bag denne bestemmelse ligger et positivt menneskesyn, hvor der er en tro  

 på, at alle mennesker kan noget, og at mennesket kan udvikles ved at  

 gøre noget.
Et »nej« til førtidspension skal derfor samtidig  

 opfattes som et »ja«  

 til, at borgeren har andre muligheder.
Førtidspension er en langvarig  

 passiv ydelse, hvorfor det naturligvis er vigtigt, at det kun er de borgere,  

 der har behov for og er berettiget til denne ydelse, der får den  

 tildelt.
PL § 20 a indebærer en vurdering af borgerens  

 arbejdsevne, fordi det er en vurdering af, om der for eksempel er  

 aktiverings- eller revaliderings muligheder.
Disse vurderinger skal ske  

 på baggrund af borgerens arbejdsevne (jf.
Lov om aktiv social  

 politik).
Hvis kommunen på baggrund af den samlede  

 dokumentation i sagen vurderer, at der stadig kan arbejdes relevant med  

 borgerens arbejdsevne, visiteres sagen til den rette sociale indsats, og  

 borgeren gives et begrundet afslag på pågyndelse af sag om  

 førtidspension.
Hvis kommunen derimod vurderer, at borgerens  

 arbejdsevne ikke kan forbedres, påbegyndes  

 førtidspensionssagen.
Som det fremgår af PL § 20 a, stk. 2, kan de  

 borgere, hvis erhvervsevne åbenlyst er nedsat til det ubetydelige,  

 få påbegyndt sagen uden afprøvning af f.eks. aktiverings-  

 og revalideringsmæssige foranstaltninger (jf.
PL § 20 a, stk. 1 og  

 2). I de tilfælde består PL § 20 a skønnet i en  

 vurdering af, om erhvervsevnen er nedsat til det ubetydelige og ikke kan  

 forbedres.
I disse sager vil dokumentationsgrundlaget oftest bestå af  

 de lægelige oplysninger, der er indhentet på sagen.  

 Undtagelsesbestemmelsen er ikke nødvendigvis baseret på, at  

 borgeren skal opfylde kravene til højeste førtidspension.
 Metoden understøtter følgende to  

 formål:
Det første formål er at understøtte  

 en afklaringsproces sammen med borgeren og samtidig understøtte en  

udvikling af borgerens ressourcer, så de kan anvendes i  

 arbejdsrelaterede sammenhænge.
Sagsbehandleren skal møde  

 borgeren, »hvor borgeren er«, og gennem hele afklaringsforløbet sammen med  

 borgeren sætte fokus på muligheder fremfor barrierer.  

 Borgerinddragelsen sker også i henhold til retssikkerhedslovens  

 bestemmelse om, at borgeren skal medinddrages i sagsbehandlingen.
Det andet formål er at understøtte, at der  

 bliver truffet en korrekt afgørelse af, om der skal  

 påbegyndes en førtidspensionssag.
Der skal opbygges et  

 systematisk og relevant dokumentationsgrundlag, og afgørelsen skal  

 begrundes på en entydig og forståelig måde.  

 Dokumentationsgrundlaget skal være opbygget, så det kan anvendes  

 direkte som grundlag for førtidspensionsafklaring og  

 -afgørelse.
Metodens to formål understøtter en  

 kvalitetssikring af, at der arbejdes frem mod etablering af det  

 nødvendige dokumentationsgrundlag for PL § 20 a skønnet,  

 og at det foregår i en udviklingsproces sammen med borgeren.  

 Udviklingselementet er vigtigt i alle sager, men er særligt kritisk i  

 de tilfælde, hvor sagen ikke påbegyndes.
Når sagen ikke  

 påbegyndes, skal borger og kommune ideelt set være enige, fordi  

 det vil være det bedste udgangspunkt for en succesfuld  

 gennemførelse af den aktivitet, der startes i stedet for sag om  

 førtidspension.
Det skal præciseres, at en borger kan stille krav om  

 at få behandlet en anmodning om at få påbegyndt en sag om  

 førtidspension.
Der skal i de tilfælde træffes en  

 visitationsafgørelse efter PL § 20 a, også selvom  

 sagsbehandleren vurderer, at borgeren stadig har mulighed for at forbedre  

 arbejdsevnen, og at borgeren derfor sandsynligvis vil få afslag  

 på at påbegynde en førtidspensionssag.
En metode er en systematik og en række vejledende  

 principper for, hvordan man indsamler viden.
Endvidere er det en måde,  

 hvorpå man kan eftervise, sikre eller checke den viden, der på et  

 givet tidspunkt er indsamlet.
Metoden til god sagsbehandling indeholder  

 vejledende principper for, hvordan sagsbehandleren i samarbejde med borgeren  

 kan indsamle viden om borgerens ressourcer, barrierer, arbejdsevne og  

 muligheder for at udvikle borgerens arbejdsevne.
Metoden rummer ikke konkrete løsninger eller  

 anvisninger på, hvad der i forhold til den enkelte sag er den rigtige  

 eller forkerte beskrivelse, vurdering eller afgørelse.
Metoden  

 forudsætter, at sagsbehandleren altid anvender metoden med udgangspunkt  

 i en konkret faglig vurdering af, hvordan det enkelte afklaringsforløb  

 bør gennemføres set i forhold til borgerens konkrete situation.  

 Med afsæt i den konkrete vurdering kan sagsbehandleren bruge den  

 fælles systematik og metodens vejledende principper.
Kapitel 3 Overblik over sagsbehandlingsprocessen Sagsbehandlingen på  

 førtidspensionsområdet er bygget op omkring to  

 afgørelser: En visitationsafgørelse og en  

 pensionsafgørelse.
Til hver afgørelse hører en  

 forudgående afklaring.
En sag, der ender med at blive til en  

 førtidspensionssag, kan overordnet set starte på fem forskellige  

 måder:
·  

 	Som en kontanthjælps-/aktiveringssag ·  

 	Som en sygedagpengesag ·  

 	Som en revalideringssag ·  

 	Ved en henvendelse om førtidspension fra en borger eller på  

 vegne af en borger (f.eks. fra et sygehus i tilfælde af en konstateret  

 uhelbredelig kræftsygdom i terminalfasen) ·  

 	Ved en henvisning fra andre myndigheder i kommunen (f.eks. en  

 multihandicappet borger, der fylder 18 år).
 Når sagsbehandleren modtager henvendelse  

 vedrørende førtidspension eller vurderer, at  

 førtidspension kan komme på tale, tages metoden i brug for at  

 afklare, om der er grundlag for at påbegynde en  

 førtidspensionssag.
 Metoden tages med andre ord i brug på et tidspunkt,  

 hvor sagen formelt set ikke er en førtidspensionssag, men typisk en  

 sygedagpenge-, revaliderings- eller aktiveringssag.
Der er dog også tilfælde, hvor borgeren  

 henvender sig direkte med henblik på at søge om  

 førtidspension, uden at borgeren i forvejen får hjælp  

 efter den sociale lovgivning.
Som i andre sager er en hurtig og  

 målrettet indsats her vigtig.
 Både visitations- og  

 førtidspensionsafgørelsen skal begrundes over for borgeren, og  

 borgeren skal modtage ankevejledning.
Fase 1: Visitationsafklaring Visitationsafklaringen handler om at afklare, om der er  

 grundlag for at påbegynde en førtidspensionssag.
 Der er tale om en visitationsafklaring, fordi kommunen  

 skal behandle en ansøgning om førtidspension i forhold til alle  

 de muligheder, der findes for at yde hjælp efter den sociale  

 lovgivning.
De oplysninger, der danner grundlag for at foretage  

 afklaringen, vil i vid udstrækning skulle trækkes ud af  

 dokumentationen fra tidligere led i sagsbehandlingsprocessen.
Det er derfor  

 væsentligt, at rapporter fra f.eks. revaliderings- og  

 aktiveringsforløb indeholder oplysninger, der gør  

 sagsbehandleren i stand til at foretage visitationsafklaringen.
Endvidere vil  

 det være naturligt at anvende eventuelle lægeerklæringer,  

 der er indhentet f.eks. i forbindelse med en sygedagpengesag.
 Sagsbehandleren skal om nødvendigt indhente  

 yderligere dokumentation for at belyse, om der kan påbegyndes sag om  

 førtidspension.
Fase 2: Visitationsafgørelse Afgørelsen om at påbegynde en  

 førtidspensionssag er en visitationsafgørelse i forhold til den  

 samlede sociale lovgivning.
Afgørelsen træffes på baggrund  

 af sagsbehandlerens skøn, hvor sagens oplysninger sammenholdes med  

 retskilder, herunder hidtidig praksis.
Træffer kommunen afgørelse om ikke at  

 påbegynde en sag om førtidspension, skal kommunen give borgeren  

 en begrundelse herfor sammen med en ankevejledning.
Derudover skal  

 sagsbehandleren samtidig yde borgeren vejledning i forhold til alle  

 muligheder i den sociale lovgivning, og der bør ligge en handlingsplan  

 for det videre forløb.
Fase 3: Førtidspensionsafklaring Hvis der påbegyndes en egentlig  

 førtidspensionssag, igangsættes  

 førtidspensionsafklaringen.
Formålet er at afklare, om borgeren er berettiget  

 til førtidspension samt i givet fald hvilken pensionsgrad (jf.
PL  

 § 14 og § 15).
En væsentlig del heraf består i en vurdering  

 af erhvervsevnenedsættelsen.
Når nedsættelsen af  

 erhvervsevnen skal vurderes, skal myndigheden foretage en selvstændig  

 vurdering på baggrund af samtlige oplysninger i sagen, herunder af de  

 lægelige undersøgelser og de beskrevne helbredsforandringers  

 betydning for erhvervsevnen.
 For de såkaldte behovsbestemte pensioner skal der  

 foretages en vurdering af, om borgeren har et varigt  

 forsørgelsesbehov.
 I denne fase kan der om nødvendigt indhentes  

 yderligere oplysninger.
Fase 4: Førtidspensionsafgørelse På baggrund af afklaringen af pensionsberettigelse  

 og graduering, træffer kommunen afgørelse om eventuel  

 førtidspension.
Træffer kommunen afgørelse om ikke at  

 tilkende førtidspension, skal kommunen give borgeren en begrundelse  

 herfor samt en ankevejledning.
Uanset sagens udfald skal borgeren henvises  

 til det rette sted i forvaltningen med henblik på at fastlægge  

 det videre forløb.
Kapitel 4 Udfordringer i sagsbehandlingen Det er sagsbehandlerens ansvar, at der finder en  

 målrettet afklaringsproces sted.
Og det er sagsbehandlerens ansvar, at  

 en sådan afklaringsproces bliver tilstrækkeligt belyst og  

 dokumenteret, så der kan træffes den rigtige afgørelse.  

 Det rejser en række udfordringer for sagsbehandlerne, som metoden kan  

 være med til at håndtere på forskellig måde:
Hvordan skabes en fælles systematik og et fælles sprog? Indførelsen af metoden i projektkommunerne viste,  

 at den enkelte sagsbehandler typisk har en bestemt praksis og tilgang til et  

 afklaringsforløb.
Den er imidlertid ikke beskrevet og dermed ikke  

 kendt af andre.
Det kan derfor være vanskeligt at finde et fælles  

 sprog eller en fælles forståelsesramme for, hvordan et  

 afklaringsforløb bør gennemføres.
Metoden giver en fælles systematik og  

 forståelsesramme.
Udfordringen i at indføre metoden kan  

 være, at den enkelte sagsbehandler har svært ved at bruge en  

 fælles systematik og metode, når man hidtil har haft sin egen  

 tilgang og praksis.
Styrken er, at sagsbehandlerne får et fælles  

 ståsted for de faglige diskussioner og dermed bedre kan give  

 støtte, sparring og feedback på hinandens sagsbehandling.
Metoden giver en håndgribelig og konkret  

 forståelse af, hvad en borgers ressourcer kan indeholde.
Det bliver  

 på den måde også lettere at målrette og  

 forsætte udviklingsarbejdet og indsatsen uanset hvilken sagsbehandler,  

 borgeren kommer i kontakt med.
Det betyder, at sagsbehandlingen bliver mindre  

 personafhængig, hvilket gør det lettere at overdrage sager fra  

 en sagsbehandler til en anden.
Samtidig styrkes retssikkerheden for  

 borgeren.
Hvordan træffes de rigtige afgørelser? I projektkommunerne var der hos sagsbehandlerne et  

 ønske om at blive bedre og mere sikre på, at de indstillinger,  

 der afgives og de afgørelser, der træffes, er de rigtige.  

 Udfordringen er, at sagsbehandlerne administrerer en lov, som udstikker  

 rammerne for afklaringsarbejdet og for hvilke afgørelser, der skal  

 træffes ~ mens det er sagsbehandlerne, der skal foretage den faglige  

 vurdering.
Metoden giver ingen håndfaste svar eller facits om,  

 hvad der er rigtigt og forkert.
Den giver derimod en vejledning i, hvad der  

 skal afklares og en systematik for, hvordan opbygningen af det  

 nødvendige dokumentationsgrundlag skal foregå.
Med afsæt i  

 det nødvendige dokumentationsgrundlag vil sagsbehandleren have et  

 forbedret grundlag for at træffe de rigtige afgørelser.
Hvordan inddrages borgeren i sagsbehandlingen? Erfaringerne fra de 8 kommuner viser, at det kan  

 være svært at efterleve § 4 i retssikkerhedsloven (RTL) om,  

 at borgeren skal inddrages i sagsbehandlingen og have medindflydelse  

 på, hvordan den tilrettelægges.
Det kan samtidig også  

 være vanskeligt at få borgeren til at opfylde sin pligt til at  

 medvirke til at få de oplysninger frem, som er nødvendige for at  

 træffe afgørelse, jf.
RTL § 10.
 Sagsbehandleren får med metoden en systematik og en  

 række elementer, der kan præsenteres for borgeren, som den  

 måde hvorpå afklaringsforløbet tilrettelægges.  

 Metoden forudsætter således inddragelse af borgeren, idet  

 borgeren involveres direkte allerede i dialogen med sagsbehandleren om  

 sagsbehandlingens tilrettelæggelse.
Med metoden kan borgeren få indsigt i, hvad  

 sagsbehandleren skal bruge af oplysninger for at kunne afklare en sag.
Det  

 giver samtidig sagsbehandleren mulighed for at bruge metodens krav til  

 dokumentation som argument for, at borgeren skal opfylde sin pligt til at  

 medvirke med de nødvendige oplysninger til sagens afklaring.
Hvordan fastholdes fokus på borgerens ressourcer? Mange sagsbehandlere i projektkommunerne oplevede, at  

 borgeren kunne have en forventning om, at der i sagsforløbet skulle  

 være fokus på barriererne (f.eks. sygdommen, der kunne berettige  

 til førtidspension) fremfor på ressourcerne.
Metodens beskrivelse af hvilke elementer, der bør  

 indgå i en ressourceafklaring, støtter sagsbehandleren i at  

 holde fast i ressourceperspektivet og sikrer, at afklaringen kommer rundt om  

 de relevante forhold.
Sagsbehandlerne kan fra begyndelsen bruge metoden til  

 at fortælle borgeren, at der i hele afklaringsforløbet vil blive  

 sat fokus på ressourcerne.
På den måde kan metoden bruges  

 til at mindske et eventuelt forventningsgab mellem borger og sagsbehandler.  

 Sagsbehandlerne fra de involverede projektkommuner oplevede, at borgerne gav  

 positive tilbagemeldinger på den praktiske brug af  

 ressourcetilgangen.
Hvordan håndteres det samlede ansvar for sagen? Sagsbehandlerne er typisk klar over, at det er dem, der  

 rent formelt har det samlede ansvar for sagen.
Således skal  

 lægekonsulent, læger og revalideringsinstitutioner alene  

 rådgive og levere information.
Sagsbehandleren er ansvarlig for at  

 foretage den samlede vurdering af sagen.
Flere sagsbehandlere i de 8 kommuner  

 syntes, at den samlede vurdering i sig selv er svær at foretage, og til  

 tider bliver den yderligere vanskeliggjort af, at de skal gennemtrumfe deres  

 socialfaglige vurderinger over for en lægefaglig vurdering.
Metoden giver med sine konkrete vejledninger om hvilke  

 elementer, der skal afklares i et sagsforløb, rammen og indholdet til  

 en socialfaglig helhedsvurdering.
Metoden tilstræber med kravet om  

 adskillelse mellem beskrivelse og vurdering størst mulig neutralitet i  

 dokumentationsgrundlaget.
Sagsbehandleren bliver dermed støttet i at  

 tage både det formelle og reelle ansvar for den samlede sag, idet en  

 veldokumenteret socialfaglig vurdering står stærkere over for den  

 lægefaglige vurdering end en mere subjektivt begrundet vurdering fra  

 sagsbehandleren.
Hvordan gribes udfordringerne an? Den udviklede metode til god sagsbehandling på  

 førtidspensionsområdet er en vejledning i, hvordan  

 sagsbehandleren kan gribe de ovenfor beskrevne udfordringer an.
Kapitel 5 Metodens første formål: at  

 understøtte afklaringsprocessen sammen med borgeren med henblik  

 på § 20 a vurderingen Metodens ene formål er at understøtte en  

 afklaringsproces sammen med borgeren og samtidig understøtte en  

 udvikling af borgerens ressourcer, så de kan anvendes i  

 arbejdsrelaterede sammenhænge, herunder eventuelt forandre borgerens  

 opfattelse af egne udviklingsmuligheder.
Gennem hele  

 sagsbehandlingsforløbet skal der være fokus på, hvilke  

 ressourcer borgeren har og kan udvikle.
Der skal være sigte på,  

 hvad borgeren kan anvende disse ressourcer til.
5.1 En dynamisk opfattelse af ressourcer Udgangspunktet for, at sagsbehandleren kan arbejde med et  

 sagsbehandlingsforløb som et udviklingsforløb, er, at  

 sagsbehandleren arbejder ud fra en dynamisk forståelse af ressourcer,  

 potentialer og barrierer.
En dynamisk indfaldsvinkel til ressourcer kan  

 illustreres på følgende måde:
5.1.1 Hvad er ressourcer? Ressourcer er her defineret som borgerens funktionelle  

 evner, det vil sige evner til at varetage forskellige funktioner i  

 dagligdagen og deltage i aktiviteter personligt, arbejdsmæssigt og  

 samfundsmæssigt.
 En borgers ressourcer kan være mentale, psykiske og  

 fysiske evner og egenskaber; eksempelvis en robust psyke, lyst og evne til at  

 lære, mod på at prøve nyt, konkrete færdigheder  

 såvel fritids- som jobmæssigt.
Ressourcer kan også hænge tæt sammen med  

 borgerens sociale liv.
Eksempelvis er det en ressource, hvis borgeren har et  

 godt socialt og familiært netværk, der støtter og bakker  

 op i relation til borgerens tilknytning eller kommende tilknytning til  

 arbejdsmarkedet.
I metoden forstås en persons ressourcer som  

 både en række aktive ressourcer og en række passive  

 ressourcer.
De aktive ressourcer er typisk dem, som borgeren allerede  

 anvender.
De passive ressourcer er de ressourcer, borgeren har men ikke  

 bruger, og de ressourcer borgeren kan udvikle.
De passive ressourcer er  

 således dem, der kan omsættes fra ikke at være i brug til  

 at blive brugt i praksis eller udvikles til at blive brugt i praksis.
Ressourcer skal forstås som en dynamisk og  

 foranderlig størrelse.
Det er muligt at udvikle og øge  

 ressourcerne i det omfang, de passive ressourcer kan omsættes til  

 praksis og blive aktive.
Det kan dreje sig om at lære at bruge aktive  

 ressourcer i nye sammenhænge end de hidtil kendte, og det kan  

 også handle om, at borgeren gennem f.eks. opkvalificeringsforløb  

 kan udvikle nye ressourcer.
 I hvilken grad passive ressourcer kan omsættes til  

 aktive, afhænger af den enkelte borgers barrierer for at udvikle egne  

 ressourcer og ikke mindst den støtte og hjælp, borgeren kan  

 få fra sagsbehandleren i udviklingsprocessen med at overvinde disse  

 barrierer.
5.1.2 Hvad er potentiale? Borgerens potentiale skal forstås som det, borgeren  

 kan bruge sine ressourcer til på arbejdsmarkedet.
Et potentiale er  

 altså ressourcernes praktiske udmøntning i forhold til  

 forskellige jobfunktioner.
Afklaringen af borgerens ressourcer skal  

 målrettes de jobfunktioner, pågældende kan bestride med  

 anvendelse af sine samlede ressourcer.
For at udnytte et potentiale skal passive ressourcer  

 udvikles til aktive.
Der skal arbejdes med eventuelle barrierer for dette.  

 Der kan eventuelt også være barrierer for, at borgeren kan  

 anvende sine ressourcer i et bestemt job.
I så tilfælde fokuseres  

 der på at overvinde denne barriere.
 Arbejdsmarkedsrettede aktiviteter som f.eks. træning  

 og uddannelse er redskaber til at udvikle aktive ressourcer, der sætter  

 borgeren i stand til at realisere potentialet.
Der kan også her være tale om et potentiale,  

 som borgeren selv formulerer, det vil sige, hvilke jobfunktioner borgeren kan  

 udføre.
Der kan også være tale om, at sagsbehandleren  

 udfordrer borgerens egen opfattelse af sine potentialer med henblik på,  

 at borgeren kan anvende aktive ressourcer i nye sammenhænge.
Eksempler  

 på potentialer kan være forskellige konkrete job eller  

 jobfunktioner.
Sagsbehandleren skal alene sørge for en  

 fyldestgørende afklaring af borgerens potentiale.
Målet er at  

 få beskrevet, om borgeren har et potentiale, der muliggør  

 selvforsørgelse.
Det er ikke sagsbehandlerens ansvar, at borgeren  

 får mulighed for at realisere sine ressourcer fuldt ud i et eventuelt  

 fremtidigt job.
5.1.3 Hvad er barrierer? Barrierer for udvikling kan være barrierer for, at  

 borgeren kan omsætte passive ressourcer til aktive, og det kan  

 være barrierer for, at borgeren anvender sine aktive ressourcer i  

 forhold til arbejdsmarkedet, hvorved potentialet indsnævres.
De barrierer, der kan komme direkte til udtryk i en  

 jobfunktion, kan både være knyttet til den enkelte borgers  

 mentale, psykiske og fysiske evner og egenskaber.
Et eksempel på en  

 sådan barriere kan være lave præstationsforventninger.  

 Barrieren kunne skyldes en mislykket ansættelse, som har givet borgeren  

 en lav selvtillid, og hermed blokerer for borgerens tro på, at han/hun  

 kan præstere tilfredsstillende arbejde.
 Eksempler på barrierer, der er knyttet til  

 ressourcer, som indirekte udtrykkes i en arbejdsfunktion, kan være  

 manglende støtte og opbakning blandt familie og venner, usikker  

 boligsituation etc.
Barrierer kan skyldes manglende kendskab til egne passive  

 ressourcer.
Barrierer kan også bunde i modstand eller manglende vilje  

 hos borgeren til, at der kan ske en udvikling af hans/hendes ressourcer,  

 så de kan udnyttes i jobmæssig sammenhæng.
Det er  

 sagsbehandlerens opgave at støtte borgeren i at overvinde  

 barrierer.
Der kan også være tale om en upåvirkelig  

 barriere, der ikke er mulighed for at overvinde.
Et eksempel på en  

 upåvirkelig barriere kan være psykiske lidelser som f.eks.  

 skizofreni.
Det er en lidelse, der indebærer en række  

 upåvirkelige barrierer for, hvilke krav der kan stilles til borgeren.  

 På den anden side kan personer med denne lidelse på en  

 række punkter have ressourcer, der under hensyntagen til den  

 upåvirkelige barriere eventuelt kan anvendes i praksis.
5.2 Ressourceprofil Men hvad vil det egentlig sige at afdække borgerens  

 ressourcer? Hvad er det for nogle ressourcer, der skal udvikles og  

 afdækkes? Hvordan konkretiseres borgerens ressourcer på en  

 struktureret måde? Til brug for sagsbehandlerens arbejde med at afklare  

 borgerens arbejdsevne er der udviklet en ressourceprofil.
Profilen er bygget  

 op af i alt 14 elementer, der alle er relevante egenskaber og emner for at  

 afklare en borgers ressourcer og barrierer i forhold til arbejdsmarkedet.
 Ressourceprofilen er både et arbejdsredskab og en  

 ramme for afklaring af borgerens ressourcer og barrierer:
 ·  

 	den er et arbejdsredskab, fordi den kan støtte sagsbehandleren i  

 hvilke elementer, der skal afdækkes i et afklaringsforløb.
·  

 	den er en ramme, fordi det afhængigt af den enkelte borgers  

 karakteristika vil være mere relevant at fokusere på nogle  

 ressourcer frem for andre.
Samspillet mellem de forskellige elementer i  

 ressourceprofilen kan ændre karakter gennem hele  

 udviklingsforløbet.
Elementer i kortlægningen af borgerens  

 ressourceprofil Ingen af elementerne vægter fra begyndelsen  

 højere end andre.
Erfaringerne fra kommunerne viser, at det kan  

 være hensigtsmæssig at støtte sig til den angivne  

 rækkefølge, hvis man ikke har anvendt ressourceprofilen  

 før, fordi den præsenterer et naturligt flow.
Nedenfor  

 følger en kort beskrivelse af, hvad de enkelte elementer handler om,  

 og hvorfor de indgår i ressourceprofilen.
Derefter følger en  

 vejledning i brugen af ressourceprofilen.
Til støtte og inspiration for, hvordan de enkelte  

 elementer kan belyses, er der formuleret ideer til spørgsmål,  

 som sagsbehandleren kan stille gennem afklaringsforløbet.  

 Spørgsmålene er ikke udtømmende og skal formuleres om i  

 forhold til borgerens konkrete situation.
De er primært udarbejdet med  

 henblik på at give inspiration og for at påpege vigtigheden af at  

 stille uddybende spørgsmål i relation til de enkelte  

 elementer.
5.2.1 Drømme og ønsker Dette element drejer sig om at afklare, hvilke  

 drømme, ønsker og visioner borgeren har for sin fremtid,  

 herunder i forhold til tilknytningen til arbejdsmarkedet, samt hvilke  

 drømme og ønsker borgeren selv mener, at det er muligt at  

 realisere.
Endvidere er det vigtigt at afklare, hvordan borgeren rent  

 praktisk har tænkt sig at realisere nogle af disse drømme og  

 ønsker.
Det viser noget om borgerens ressourcer og selvopfattelse, og  

 om hvorvidt borgeren er parat til at tage et initiativ og gøre noget  

 selv.
Det skal afklares, hvilke positive forhåbninger  

 og/eller negative forventninger borgeren har til fremtiden.
Har borgeren ikke  

 positive forhåbninger for fremtiden, kan det være en barriere for  

 at kunne fungere på arbejdsmarkedet, og der må derfor arbejdes  

 med at overvinde disse barrierer.
Det drejer sig om at møde borgeren, der hvor  

 borgeren er og på en realistisk måde.
Det vil sige, det drejer  

 sig om sammen med borgeren at finde frem til, hvilke drømme og  

 ønsker borgeren har, og hvorledes der realistisk kan arbejdes videre  

 med disse i relation til arbejdsmarkedet.
 Mulige spørgsmål kan eksempelvis  

 være:
·  

 	Hvilke ønsker og drømme har du for din fremtid? ·  

 	Hvordan har du tænkt dig at realisere disse ønsker og  

 drømme? ·  

 	Hvordan kunne du godt tænke dig, at dit næste job skulle  

 være? ·  

 	Hvad plejer du at gøre, når du har sat dig nogle mål i  

 livet, som du gerne vil nå? 5.2.2 Uddannelse Uddannelse er her defineret som borgerens formelle  

 kvalifikationer i form af gennemførte og påbegyndte skole-,  

 uddannelses- og kursusforløb.
Det skal afklares, hvilke forløb  

 borgeren har påbegyndt, gennemført eller afbrudt, og hvilke  

 praktiske og/eller boglige kvalifikationer borgeren har opnået  

 herigennem.
I tilfælde af afbrudte forløb kan  

 årsagerne til, at forløbene er blevet afbrudt, være  

 relevante at få afdækket for at få viden om, hvorfor og  

 hvorvidt en given form for uddannelse eventuelt ikke er relevant for den  

 pågældende borger.
Det kan endvidere være relevant at  

 afklare om årsagerne til, at uddannelsen blev afbrudt, fortsat er  

 gældende, eller om en genoptagning af uddannelsesforløbet er en  

 mulighed.
I denne forbindelse kan det desuden afklares, hvad der skal til  

 for, at et kursus-/uddannelsesforløb denne gang bliver en succes.
En afdækning af, hvorfor et forløb er blevet  

 afbrudt, kan også fortælle noget om de andre elementer i  

 ressourceprofilen.
Eksempelvis kan et afbrudt forløb skyldes, at  

 borgerens indlæringsevne ikke har været høj nok til, at  

 borgeren kunne gennemføre forløbet.
En høj  

 indlæringsevne kunne også være en grund til, at borgeren  

 havde afbrudt et forløb, fordi borgeren simpelthen var  

 overkvalificeret i det pågældende forløb og derfor valgte  

 at afbryde det.
 Forslag til spørgsmål er f.eks.:
·  

 	Hvor mange år har du gået i skole ~ folkeskole, HF,  

 handelsskole, gymnasium, anden uddannelse? ·  

 	Hvilken uddannelse har du? ·  

 	Hvilke typer af uddannelse er du startet på? ·  

 	Hvis der er afbrudte forløb: hvorfor valgte du at afbryde  

 forløbet? ·  

 	Hvilke erfaringer har du opnået gennem dit  

 uddannelsesforløb? ·  

 	Hvilke formelle og reelle kvalifikationer har du opnået gennem dit  

 uddannelsesforløb? ·  

 	Hvilke kurser, oplærings- og træningsforløb etc. har  

 du deltaget i på job eller i arbejdsløshedsperioder? ·  

 	Hvilke erfaringer har du opnået gennem disse forløb? ·  

 	Hvilke kvalifikationer har du erhvervet gennem disse forløb? ·  

 	Hvad skal der til for, at et kursus-/uddannelsesforløb denne gang  

 bliver en succes? 5.2.3 Indlæringsevne Indlæringsevne er spørgsmålet om,  

 hvorvidt borgeren har lært at tilegne sig ny viden, og om borgeren har  

 haft det godt eller dårligt med at lære.
Elementet handler  

 således om at få afklaret, hvad borgeren synes, det er positivt  

 og negativt at lære, samt hvad borgeren synes, det er let og  

 svært at lære.
 Baggrunden for at arbejde med elementet er, at de fleste  

 mennesker har en ide om, at der er noget, de er bedre til end andet, og  

 dermed også noget, de har lettere ved at lære end noget andet.  

 Elementet kan være afgørende, fordi det kan være med til  

 at afdække, hvilke skjulte og ubevidste ressourcer borgeren har og  

 hvilke potentialer, der kan sigtes mod.
 Konkret kan der stilles spørgsmål som  

 f.eks.:
·  

 	Hvad synes du var særlig nemt, godt eller sjovt at lære i din  

 skole eller uddannelsestid? ·  

 	Er der nogle ting i dine jobs, som du synes har været særlig  

 gode, interessante eller svære at arbejde med? For de borgere, som ikke mener at have positive erfaringer  

 fra hverken uddannelsesforløb eller ansættelser, kan der  

 formuleres spørgsmål som f.eks.:
·  

 	Har du lært noget nyt derhjemme for nylig ~ betjening af video,  

 vaskemaskine, fjernbetjening til fjernsynet eller andet, og var det  

 svært, nemt eller...? Hvordan gjorde du? Hvis borgeren ikke vil gå ind på at kunne  

 noget overhovedet, kan man spørge til forhold som f.eks.:
·  

 	Hvordan kom du herned til mødet i dag? ·  

 	Hvem lavede maden derhjemme i går? Det primære formål er at få borgeren til  

 at erkende, at der er nogle ting, han/hun kan lære, som er relevante i  

 forhold til arbejdsmarkedet.
I de tilfælde, hvor erkendelsen skal  

 starte med de meget nære ting, som f.eks. hvordan man klarer sig selv,  

 sine børn, transport m.m., vil der naturligvis skulle investeres en  

 del tid for at opbygge en egentlig positiv erkendelse af egne evner og  

 muligheder for indlæring.
5.2.4 Intelligens Det er normalt ikke sagsbehandlerens opgave at foretage en  

 egentlig vurdering af intelligensniveau, idet det ligger uden for  

 sagsbehandlerens fagområde.
Men sagsbehandleren skal vurdere, om  

 borgerens intelligensniveau er problematisk i forhold til at opnå  

 tilknytning til arbejdsmarkedet.
Hvis ikke intelligensniveauet er  

 problematisk, er det en ressource, som borgeren besidder i relation til  

 arbejdsmarkedet.
Intelligens er her defineret som, hvor hurtigt og hvor  

 dybt borgeren forstår et spørgsmål og en problemstilling.  

 I første omgang handler det om, at sagsbehandleren skal afklare, om  

 borgerens intelligens ligger inden for normalområdet.
Det vil sige, om  

 borgeren er normalt opfattende, eller om der er tale om en borger med en  

 intelligens under/over normalområdet.
I de tilfælde, hvor  

 sagsbehandleren er i tvivl om, hvorvidt en borger ligger inden for  

 normalområdet, og det synes at være et problem, kan  

 sagsbehandleren overveje at rekvirere en egentlig intelligenstest.
 Hvis der er tale om en borger med en intelligens uden for  

 normalområdet, skal det afklares, om det er en barriere i forhold til  

 de funktioner og opgaver, borgeren vil kunne løse i et givet job.
 Hvis der er tale om en borger, der ikke har nogle  

 intelligensmæssige problemer, besidder borgeren som nævnt en  

 ressource i forhold til at fungere på arbejdsmarkedet.
Den umiddelbare og mest naturlige måde at afklare  

 borgerens intelligens på, er gennem samtale at observere og lytte til  

 borgerens svar og reaktioner.
Herudover kan spørgsmålet belyses  

 ved at afdække borgerens skole- og uddannelsesforløb eller  

 erfaringerne fra eventuelle jobs (se elementerne uddannelse og  

 arbejdsmarkedserfaringer).
5.2.5 Arbejdsmarkedserfaringer Arbejdsmarkedserfaringer handler om at finde frem til  

 hvilke kvalifikationer, borgeren har opnået i jobsammenhæng.
Det  

 drejer sig om at få et billede af, hvad borgeren har lært gennem  

 sine ansættelser.
Det vil sige, hvilke kvalifikationer, såvel  

 formelle som uformelle, borgeren har opnået, og i hvilket omfang disse  

 kvalifikationer er nogle, der kan bygges videre på, så borgeren  

 igen kan komme tilbage til arbejdsmarkedet.
Borgerens arbejdsmarkedserfaring er relevant i flere  

 henseender.
Arbejdsmarkedserfaringerne kan fortælle noget om, hvorvidt  

 borgeren har haft mulighed for at bruge sin eventuelle uddannelse i et  

 konkret job, og hvad det har givet borgeren af yderligere kvalifikationer.  

 For de borgere, der ikke har en formel uddannelsesmæssig baggrund, vil  

 en afdækning af erfaringerne fra arbejdsmarkedet kunne være vejen  

 frem til at afdække borgerens tillærte kvalifikationer.
En  

 gennemgang af arbejdsmarkedserfaringer vil derfor kunne give input til,  

 hvilke mulige ressourcer borgeren umiddelbart vil kunne bruge i en  

 jobfunktion.
 Afklaringen af dette element kan ske ved  

 spørgsmål som f.eks.:
·  

 	Hvilke jobs har du haft, og hvad var dine opgaver? ·  

 	Hvad syntes du om dine opgaver? ·  

 	Hvad syntes du bedst og dårligst om og hvorfor? ·  

 	Hvilke opgaver var du særlig glad for eller god til? ·  

 	Hvad syntes du om dine øvrige arbejdsforhold, som f.eks. dine  

 kollegaer, din chef, de fysiske forhold etc.? ·  

 	Hvilke erfaringer har du opnået gennem dine jobs? ·  

 	Hvilke kvalifikationer har dine jobs givet dig? ·  

 	Hvorfor stoppede din ansættelse? ·  

 	Hvilken type job kunne du tænke dig i dag? 5.2.6 Arbejdsidentitet Arbejdsidentitet handler om, i hvilken grad borgeren  

 identificerer sig med det at have et arbejde.
Hvordan ser borgeren sig selv i  

 relation til arbejdsmarkedet, kan borgeren forestille sig at være  

 tilknyttet arbejdsmarkedet og forsørge sig selv.
Arbejdsidentitet er også et spørgsmål  

 om, hvor langt et tidsperspektiv borgeren har på sin tilknytning til  

 arbejdsmarkedet.
For, at en arbejdsmæssig relation skal være  

 identitetsbærende, skal den have et langsigtet tidsperspektiv.  

 Tidsperspektivet er ikke nødvendigvis knyttet til det enkelte  

 arbejdsforhold, det vil sige, at borgeren behøver ikke at kunne se sig  

 selv i det samme job i en årrække.
Tidsperspektivet er  

 primært knyttet til selve arbejdsmarkedet.
Spørgsmålet om  

 arbejdsidentitet handler derfor om, hvorvidt borgeren har et langt eller et  

 kort tidsperspektiv på sit arbejdsliv.
Det er vigtigt at afklare, om borgeren har udviklet et  

 stabilt og langsigtet tidsperspektiv på sin tilknytning til  

 arbejdsmarkedet.
Hvis borgeren ikke har et langt tidsperspektiv, kan man  

 forsøge at afklare hvorfor, og hvilke forhold det er, der  

 trækker i negativ retning for at få et længere  

 tidsperspektiv.
 Det kan gøres ved at stille spørgsmål  

 som f.eks.:
·  

 	Hvor længe eller hvor lang tid af gangen har du været  

 på arbejdsmarkedet? ·  

 	Hvilke forestillinger har du om din egen tilknytning til arbejdsmarkedet  

 fremover ~ f.eks. om 5-10 år? 5.2.7 Præstationsforventninger Præstationsforventninger handler om at afklare, om  

 borgeren har positive eller negative forventninger til egne  

 præstationer på arbejdsmarkedet og præstationer i  

 øvrigt ~ hvorvidt er der tale om en positiv eller negativ  

 forventningsspiral.
 En af grundene til at arbejde med elementet er, at det er  

 en kendt psykologisk mekanisme, at menneskers faktiske præstationer er  

 meget afhængige af personens egen opfattelse af, hvordan det vil  

 gå.
Borgerens egen tro på muligheden for at fungere i et  

 job kan derfor være afgørende for, hvordan det faktisk  

 går.
Afklaring af borgerens egen præstationsforventning kan  

 være en indgang for sagsbehandleren til, sammen med borgeren, at vende  

 en eventuel negativ forventningsspiral til en positiv.
På den  

 måde kan sagsbehandleren sammen med borgeren arbejde med at afvikle  

 eventuelle barrierer.
Elementet drejer sig også om at finde ud af, hvordan  

 borgerens præstationsforventninger stemmer overens med borgerens  

 faktiske evner, erfaringer og mulige potentialer.
Ringe  

 præstationsforventninger kan være problematiske i forbindelse med  

 tilknytning til arbejdsmarkedet og i forhold til uddannelse og kurser.
 Elementet kan eksempelvis afklares ved enkle  

 spørgsmål som:
·  

 	Tror du, du vil være i stand til at klare den eller den type  

 arbejde? ·  

 	Hvilke typer af jobs tror du, du vil kunne klare? ·  

 	Hvorfor mener du, du ikke kan klare det job? 5.2.8 Konfliktberedskab Her handler det om at afklare borgerens typiske  

 reaktionsmønster, når der opstår konflikter.  

 Konfliktberedskab er med for at få et billede af, om borgeren er i  

 stand til på fornuftig vis at håndtere de begivenheder og  

 konflikter, som kan opstå i det daglige samarbejde på en  

 arbejdsplads.
Formålet er at finde ud af, om borgeren har  

 særlige vanskeligheder med at tackle konflikter.
Det kunne f.eks. vise  

 sig ved, at vedkommende altid synes, at det er han/hun, som er årsagen  

 til konflikten ~ eller modsat, at han/hun altid vender skylden ud ad og  

 derfor aldrig kan se sig selv som en del af en konfliktløsning.
Det  

 kunne også vise sig, at borgeren er god til at håndtere  

 konflikter, hvilket er en ressource i forhold til arbejdsmarkedet.
Borgerens konfliktberedskab kan være forskelligt alt  

 afhængig af om konfliktsituationen opstår i privatlivet eller  

 på arbejdsmarkedet.
I denne sammenhæng er det primært  

 konfliktberedskab i forhold til arbejdsmarkedet, det er relevant at få  

 afdækket.
Men forhold i privatlivet kan sige noget om borgerens  

 konfliktberedskab på arbejdsmarkedet, ligesom det kan sige noget om  

 borgerens støtte og opbakning fra familie og venner.
Afdækning af borgerens konfliktberedskab skal  

 gøres varsomt.
Mulige spørgsmål kan f.eks.  

 være:
·  

 	Hvordan reagerer du, når der opstår uenigheder i familien,  

 blandt venner, på arbejdet etc.? ·  

 	Prøver du at undgå, at der opstår konflikter, og  

 hvordan gør du det? ·  

 	Kan du give et eksempel på en uenighed/konflikt, som du synes blev  

 løst på en god måde? ·  

 	Hvad gør du, hvis du får skyld for noget, som du mener er  

 uretfærdigt ~ har du et eksempel? 5.2.9 Sociale kompetencer Sociale kompetencer skal forstås som borgerens evne  

 til at begå sig blandt andre mennesker.
Det vil sige borgerens viden om  

 og efterlevelse af de gældende normer og uskrevne regler for, hvordan  

 man opfører sig og omgås andre mennesker.
Typisk drejer det sig  

 om at finde ud af, om borgeren er bevidst om, hvordan man henvender sig til  

 andre, deltager i en samtale, tager kontakt til andre etc.
For nogle borgere kan det dog handle om nogle mere  

 grundlæggende forhold som f.eks. personlig hygiejne,  

 påklædning m.m.
Det vil sige forhold, som for omgivelserne virker  

 banale, men som reelt er forudsætninger for at kunne tilpasse sig og  

 deltage i sociale og arbejdsmæssige sammenhænge.
 Elementet kan f.eks. afklares ved at spørge til,  

 hvordan borgeren klarer sin kontakt på et job, i forhold til familie,  

 venner etc.
 Derudover kan elementet afklares ved at stille  

 spørgsmål som f.eks.:
·  

 	Hvad ville du gøre, hvis du kom for sent eller var forhindret i at  

 holde en aftale, f.eks. hvis du kommer meget for sent på job?  

 (Underforstået ville borgeren ringe og give besked eller ...?) ·  

 	Hvis du er utilfreds eller sur over nogle forhold på din  

 arbejdsplads, her på forvaltningen, i skolen, på jobcentret eller  

 lignende steder ~ hvordan giver du udtryk for din utilfredshed ?  

 (Underforstået fortæller borgeren hvad han/hun mener på en  

 behersket måde eller skælder borgeren ud og bliver aggressiv  

 eller ...?) I det omfang borgeren ikke har, eller har haft, kontakt  

 til arbejdsmarkedet, uddannelsessystemet o.l., kan parameteren afklares ved  

 at stille de samme spørgsmål, blot relateret til borgerens  

 daglige sociale relationer.
Hvis der er tale om, at nogle af de mere  

 grundlæggende sociale kompetencer ikke er til stede, kan det blive  

 nødvendigt at tage det op og drøfte det med borgeren.
Det kan  

 eksempelvis dreje sig personlig hygiejne, påklædning m.m.
Der er tale om et element, som skal afklares varsomt og  

 med respekt for den enkelte persons værdighed.
Særligt  

 spørgsmålene til de mere grundlæggende sociale kompetencer  

 skal overvejes nøje, for at de på den ene side sikrer borgerens  

 værdighed samtidig med, at det bliver tydeligt for borgeren, hvis det  

 er vigtigt at udvikle disse kompetencer.
Det er samtidig et element, der vil afhænge af  

 borgerens kulturelle og religiøse baggrund.
Sagsbehandleren skal  

 derfor være opmærksom på, at der kan være store  

 variationer i de eksisterende normer for forskellige mennesker.
5.2.10 Omstillingsberedskab Omstillingsberedskab drejer sig om at afklare, hvordan  

 borgeren har det med at tilpasse sig og fungere i nye og uvante  

 sammenhænge.
Nye og uvante sammenhænge kan være mange  

 forskellige ting.
Det kan eksempelvis være at arbejde i en anden  

 jobfunktion, at omstille sig til at være på arbejdsmarkedet, at  

 arbejde blandt andre mennesker etc.
Omstillingsberedskabet vil være meget forskelligt  

 afhængigt af den enkelte borger.
For nogle kan fornyelse i sig selv  

 opleves som et pres uafhængigt af de konkrete opgaver, der skal  

 løses.
For andre kan fornyelse have en motiverende virkning.
De fleste  

 ligger nok et eller andet sted her i mellem, og det er derfor vigtigt at  

 finde ud af, hvor borgeren ligger, og om der kan rykkes på nogle  

 grænser.
 Borgerens omstillingsberedskab kan afklares ved  

 spørgsmål som f.eks.
·  

 	Hvordan har du det med at skulle starte på et nyt job (eller nyt  

 kursus, møde nye mennesker på job, i egen eller børns  

 skole, institutioner etc.)? ·  

 	Hvordan har du det med at skifte til nye arbejdsopgaver? ·  

 	Hvornår har du sidst deltaget i et arrangement, hvor du ikke kendte  

 stedet, personerne eller indholdet på forhånd? Hvordan gik  

 det? 5.2.11 Støtte i netværket Elementet handler om, i hvilken grad der i borgerens  

 sociale og familiære netværk er interesse for at støtte  

 borgeren i en fast tilknytning til arbejdsmarkedet.
Det kan være  

 afgørende, hvilke normer og værdier, meningsdannerne i  

 netværket repræsenterer.
Støtte i netværk drejer sig også om  

 evnen og paratheden til at kunne ændre sin daglige rolle i hjemmet, i  

 familien og i fritiden m.m., fordi evnen og paratheden til omstilling udenfor  

 arbejdsmarkedet har afgørende indflydelse på, hvilke  

 forudsætninger borgeren har for at kunne klare et job.
Det vil sige:  

 hvad er familien og det sociale netværks holdninger til en eventuel  

 nødvendig rolleændring, er der nogen til at påtage sig  

 nogle af de opgaver, som borgeren tidligere har udført, og er borgeren  

 indforstået med, at nogle af disse opgaver må droppes eller  

 overtages af andre.
 Mulige spørgsmål kan f.eks.  

 være:
·  

 	Hvad synes din familie og venner om, at du ikke er i arbejde? ·  

 	Er der andre i familien og blandt vennerne, der ikke har arbejde? ·  

 	Er der andre i din omgangskreds, der på grund af sygdom ikke kan  

 have et arbejde? Spørgsmål angående rolleændring  

 kan bl.a. være:
·  

 	Har du mange rutiner i din hverdag? ·  

 	Hvilke opgaver og pligter har du i hjemmet og i familien? ·  

 	Er der nogen, der ville kunne lave nogle af de ting, du laver hjemme,  

 hvis du fik et job? 5.2.12 Fritidsinteresser Fritidsinteresser handler om, hvilke aktiviteter og  

 interesser, borgeren bruger sin fritid på.
Dette element er taget med,  

 fordi afklaringen, af hvad fritiden bruges til, kan være en indgang til  

 at finde nogle af borgerens ressourcer.
Ressourcer, der udfoldes i fritiden,  

 kan vise sig at være relevante for at afklare mulighederne for at  

 udvikle borgerens arbejdsevne.
5.2.13 Bolig og økonomi Elementet bolig og økonomi drejer sig om at afklare  

 borgerens boligsituation og økonomi.
F.eks. om borgeren har en stabil  

 boligsituation, det vil sige, om borgeren har en såkaldt base i forhold  

 til at kunne fungere i et job.
Har borgeren ikke en fast bopæl og  

 dermed en fast base, kan det være en væsentlig barriere for  

 udvikling.
Endvidere er det et spørgsmål om, hvordan  

 borgerens økonomiske situation vil blive påvirket af at vende  

 tilbage til arbejdsmarkedet enten helt eller delvist.
Det er relevant at  

 afklare, om der er en økonomisk motivation for at komme i job.
 Endelig kan en stærkt belastet økonomisk  

 situation i sig selv være en barriere for videre udvikling.
5.2.14 Helbredsforhold Helbredsforhold indbefatter her både fysiske og  

 psykiske forhold.
Helbredsforholdene skal afklares for at kunne vurdere, om  

 der er helbredsmæssige forhold, der indskrænker arbejdsevnen og  

 hindrer en udvikling af denne.
Det handler om at afklare, hvorvidt der er  

 begrænsninger i evnen til at udføre konkrete arbejdsfunktioner.  

 Endvidere drejer det sig om at få afklaret, om eventuelle  

 helbredsmæssige begrænsninger kan afhjælpes ved brug af  

 behandling, hjælpemidler, psykolog, el.lign.
 Helbredsforholdene kan afklares ved:
 De direkte spørgsmål til borgeren kan give  

 oplysninger om, i hvilken grad der er tale om en nedsat funktionsevne, eller  

 om borgerens/lægens vurdering i højere grad er sket på  

 basis af generelle sygdomserfaringer, end på basis af direkte  

 observationer af den pågældende borger.
I konkrete sager kan der være tale om, at der er  

 uoverensstemmelse (»diskrepans«) mellem borgerens subjektive sygdomsopfattelse og  

 lægernes beskrivelse af de objektive fund.
Det kan f.eks. være  

 ved en kronisk smertetilstand.
I den sammenhæng skal sygdom ikke  

 opfattes som et privat anliggende, man som sagsbehandler ikke kan stille  

 spørgsmål til.
Sagsbehandleren skal derimod gå ind i  

 dialogen med borgeren og undersøge, om borgerens opfattelse af egen  

 sygdomstilstand ændres som følge af lægelige oplysninger  

 eller, om der fortsat er tale om uoverensstemmelse.
Kunsten er her at stoppe  

»jagten« efter  

 diagnoser, acceptere borgerens sygdomsopfattelse, og så i øvrigt  

 koncentrere sig om, hvilke ressourcer, der kan bidrage til at overvinde denne  

 barriere.
 Mulige spørgsmål til borgeren kunne f.eks.  

 være:
·  

 	Hvordan har dit sygdomsforløb udviklet sig fra start til nu ~  

 får du det bedre eller dårligere, og hvordan viser det sig  

 konkret? ·  

 	Hvilken betydning har din sygdom for, hvad du kan gøre ~ har du  

 dage, hvor det går bedre/dårligere ~ prøv at give  

 eksempler på, hvordan det viser sig i praksis? Under helbredsforhold skal det også afklares, om  

 borgeren har et misbrug af psykoaktive stoffer.
Et eventuelt  

 misbrugsmønster med hensyn til alkohol, psykofarmaka etc. skal  

 kortlægges i enhver sag.
 Afklaringen af, om borgeren har et misbrug, kan ske ved  

 dialog med borgeren eller ved iagttagelse af borgeren under samtalerne, og  

 ved forespørgsel af læge.
 I de tilfælde, hvor man har en formodning om, at der  

 kan være et misbrug, og det ikke er dokumenteret af læge eller  

 borgeren selv, kan der stilles spørgsmål som f.eks.:
·  

 	Jeg har nogle gange oplevet, at du til vores møder lugter af  

 alkohol ~ hvor meget drikker du egentlig i løbet af en uge? Eller, Jeg  

 har nogle gange oplevet at du virker påvirket ~ bruger du nogen form  

 for medicin eller andet, som kan forklare, hvorfor jeg har oplevet dig  

 anderledes? ·  

 	På mig virker du påvirket ~ umiddelbart ville jeg tro, at du  

 har drukket eller måske taget medicin ~ er det rigtigt? ·  

 	Hvor meget drikker du i løbet af ugen? 5.3 Arbejdet med ressourceprofilen Sagsbehandleren arbejder med ressourceprofilen ved at  

 indsamle data om de forskellige elementer, og sammen med borgeren bruge de  

 relevante oplysninger til at afklare borgerens ressourcer i forhold til de  

 enkelte elementer i ressourceprofilen.
Data kan stamme fra samtaler med  

 borgeren, udtalelser fra læger og arbejdspladser samt rapporter fra  

 revalideringsinstitutioner, journaloplysninger fra tidligere  

 sagsforløb etc.
Det er vigtigt, at ressourceprofilen anvendes med omtanke.  

 Den må ikke anvendes mekanisk i den forstand, at den bruges til at  

 spørge slavisk og lige meget ind til alle de forskellige elementer.
I  

 nogle forløb vil det være naturligt at afklare nogle elementer  

 samtidig, og i andre forløb vil viden om det ene element med fordel  

 kunne bruges til at lave antagelser, som man søger at få af-  

 eller bekræftet i relation til et andet element.
 Beskrivelsen af de enkelte elementer skal dokumenteres,  

 ligesom det også skal dokumenteres, hvornår der er enighed og  

 uenighed mellem borger og sagsbehandler om vurderingen af elementerne.
5.3.1 En opdeling af elementerne i ressourceprofilen Ressourceprofilen skal bruges fleksibelt og tilpasset den  

 enkelte borger.
Der vil være forskel på, hvilken vægt det  

 enkelte element har i de forskellige sager, og derfor er elementerne ikke  

 forsøgt prioriteret eller rangordnet.
 For at skabe et overblik over samspillet mellem de 14  

 elementer, kan de opdeles i fire kategorier:
Borgerens faglige og praktiske kvalifikationer i forhold  

 til arbejdsmarkedet Borgerens evne til at indgå og deltage i  

 jobmæssige og sociale relationer Borgerens sociale liv og netværk af relevans for  

 arbejdsmarkedet Borgerens helbredsmæssige forhold i relation til  

 arbejdsmarkedet Det første område, borgerens faglige og  

 praktiske kvalifikationer i forhold til arbejdsmarkedet, siger noget om  

 de af borgerens ressourcer, der er direkte anvendelige ved  

 arbejdsmarkedsrelaterede aktiviteter.
Relevante elementer er uddannelse,  

 arbejdsmarkedserfaring, indlæringsevne og arbejdsidentitet.
Det andet område, borgerens evne til at  

 indgå og deltage i jobmæssige og sociale relationer,  

 omhandler borgerens personlige evner til og forudsætninger for at  

 deltage i arbejdsmarkedsrelaterede aktiviteter.
Relevante elementer er  

 omstillingsberedskab, sociale kompetencer, præstationsforventninger og  

 drømme og ønsker.
Det tredje område, borgerens sociale liv og  

 netværk af relevans for arbejdsmarkedet, fortæller om  

 borgeren har »baglandet« i orden for at kunne anvende sine ressourcer på  

 arbejdsmarkedet.
Relevante elementer er fritidsinteresser, støtte i  

 netværk og bolig og økonomi.
 Og det sidste område, borgerens  

 helbredsmæssige forhold i relation til arbejdsmarkedet, siger noget  

 om borgerens funktionsevne og hvorvidt denne udgør en barriere for at  

 borgeren kan anvende sine ressourcer i forhold til arbejdsmarkedsrelaterede  

 aktiviteter.
 Nogle af elementerne i ressourceprofilen vedrører  

 den direkte varetagelse af specifikke arbejdsfunktioner, mens andre elementer  

 kan have stor indflydelse på, i hvilket omfang de konstaterede  

 ressourcer kan omsættes på arbejdsmarkedet.
 De elementer i ressourceprofilen, der vedrører den  

 direkte varetagelse af specifikke arbejdsfunktioner er: Uddannelse,  

 indlæringsevne, intelligens, arbejdsmarkedserfaring, konfliktberedskab,  

 sociale kompetencer, omstillingsberedskab (drømme og  

 ønsker).
 De elementer i ressourceprofilen, der kan have stor  

 indflydelse på, om borgeren vil kunne udnytte sine direkte ressourcer i  

 et konkret job er: støtte i netværk, arbejdsidentitet,  

 præstationsforventninger, bolig og økonomi og  

 helbredsforhold.
Meningen med at opdele ressourcerne er bl.a., at den  

 sidste gruppe ikke i sig selv kan begrunde en førtidspension.
Man kan  

 ikke motivere sig til førtidspension f.eks. gennem negativ  

 arbejdsidentitet, lave præstationsforventninger eller begrænset  

 støtte i netværk.
5.3.2 Fokus på borgerens ressourcer i udviklingsprocessen Et afklaringsforløb skal i første omgang  

 tilrettelægges ud fra en forståelse af borgerens ressourcer og  

 mulige potentialer.
Sagsbehandleren kan med fordel vælge at fremstille  

 vurderingen af borgerens ressourcer ved hjælp af skalaer.  

 Formålet med at fremstille sagsbehandlerens vurdering billedligt er at  

 skabe overblik.
Endvidere vil skalaerne kunne fungere både som  

 forberedelse til samtalen med borgeren og som udgangspunkt for samtalen.
Skalaerne kan også anvendes som udgangspunkt for  

 udarbejdelsen af en handlingsplan sammen med borgeren, hvor vurderingerne af  

 borgerens placering på skalaerne skal forstås som  

 situationsbilleder, der kan beskrive en udviklingsproces.
På denne  

 måde kan placeringerne på skalaerne anvendes som milepæle i  

 handlingsplanen.
Praktisk vil vurderingen af et element kunne ske på  

 en skala, hvor der angives en vurdering af, om der er aktive og passive  

 ressourcer i forhold til det enkelte element i ressourceprofilen.
På  

 den måde angives både borgerens aktuelle aktive ressourcer og  

 borgerens udviklingsmuligheder (passive ressourcer).
 Borgerens udviklingsmuligheder kan danne grundlag for en  

 vurdering af, hvilke potentialer, pågældende borger skal sigte  

 efter.
 Med udgangspunkt i afklaringen af borgerens ressourcer kan  

 blikket nu vendes mod de elementer af ressourceprofilen, der kan fungere som  

 barriere for at anvende ressourcerne.
5.3.3 Hvordan kan barrierer bearbejdes, reduceres eller overvindes? I udviklingsforløbet er det centralt, at  

 sagsbehandleren er i stand til at arbejde med et såkaldt dobbeltsyn:  

 Sagsbehandleren skal kunne holde fast i ressourcerne og samtidig kunne  

 forholde sig realistisk og udviklingsorienteret til barriererne.
Det  

 indebærer, at der hos sagsbehandleren skal være stor bevidsthed  

 om hvilke barrierer, der er mulighed for at arbejde med, så de  

 reduceres eller afvikles, og hvilke barrierer, der ikke kan reduceres eller  

 afvikles.
 Eksempel:
Sagsbehandleren skal være opmærksom på,  

 hvornår en indsats ligger inden for eller uden for sagsbehandlerens  

 fagområde.
Ligger indsatsen uden for sagsbehandlerens fagområde,  

 kan der trækkes på bistand fra andre faggrupper.
 Eksempler:
 I tilfælde af psykologisk betingede barrierer, som  

 f.eks. angst for at være sammen med mange mennesker eller at være  

 i nye sammenhænge, skal der ofte også involveres en anden  

 faggruppe, for at borgeren kan komme videre i sit forløb.
Nogle barrierer kan ikke overvindes eller reduceres.
Jo  

 tidligere i forløbet en eventuel upåvirkelig barriere bliver  

 afklaret desto bedre.
Det kan spare tid for både borger og  

 sagsbehandler, og være afgørende for tilrettelæggelsen af  

 det videre afklaringsforløb.
 En upåvirkelig barriere eller en kombination af  

 flere barrierer kan være afgørende for, om borgeren overhovedet  

 kan vende tilbage til arbejdsmarkedet, eller om der skal stilles bestemte  

 krav til de jobs, borgeren vurderes af kunne varetage.
 Et eksempel på en  

 upåvirkelig barriere er f.eks. lidelsen skizofreni, som ofte  

 indebærer stærk medicinering, voldsomme vrangforestillinger,  

 paranoia etc. ~ forhold, som gør det urealistisk at bestride et job.  

 En kombination af barrierer kan f.eks. være lav intelligens, lille  

 indlæringsevne og manglende sociale kompetencer, der tilsammen kan  

 betyde, at det er meget få job, om overhovedet nogen, der er  

 realistiske.
I det omfang, der er tale om en upåvirkelig  

 barriere, skal det afklares, hvilken betydning denne barriere har for  

 udnyttelsen af borgerens ressourcer.
Der kan være upåvirkelige  

 barrierer, der er så omfattende, eller har så store konsekvenser  

 for funktionsevnen i øvrigt, at der reelt er tale om, at barrieren  

 blokerer for borgerens udviklingsmuligheder.
I andre situationer vil en  

 upåvirkelig barriere være afgrænset til at have en mindre  

 betydning, som der blot skal tages højde for, når borgerens  

 udviklingsmuligheder vurderes.
I forhold til barrierer, der er ret upåvirkelige,  

 skal sagsbehandleren i stedet koncentrere sin indsats om afdækning og  

 udvikling af ressourcer, der kan bygge bro over barriererne.
Heri ligger  

 netop en helt afgørende forskel på den dynamiske  

 ressourcetilgang i forhold til en mere traditionelt orienteret tilgang, hvor  

 der fokuseres på begrænsninger ~ dvs. på barriererne og  

 deres årsager.
 I forhold til de barrierer, der kan være mulighed  

 for at bearbejde, skal der igangsættes aktiviteter, der kan medvirke  

 til, at barriererne overvindes.
5.3.4 Hvordan vægtes og sammenstilles ressourceprofilens  

 forskellige elementer? Vægtningen af de forskellige elementer og  

 sammenhængen mellem dem vil blive tydeligere gennem  

 afklaringsforløbet.
Jo længere sagsbehandler og borger kommer i  

 afklaringen, jo tydeligere vil det blive, om der er mulige aktiviteter  

 (uddannelsesforløb, omskoling, aktivering m.m.), der kan være  

 relevante i den konkrete sag.
I afklaringsforløbet vil det således blive  

 tydeligere hvilke elementer, der rummer ressourcer, og hvilke der indeholder  

 barrierer for at realisere ressourcerne.
På denne måde kan  

 indsatsen koncentreres om de elementer, der er centrale at arbejde med, for  

 at der kan ske udvikling af den enkelte borger.
Eksempler Et eksempel kunne være, at de sociale  

 kompetencer, og i nogen grad også indlæringsevnen, er nogle af de  

 elementer, hvor borgeren har ressourcer.
Der er ingen  

 uddannelsesmæssige ressourcer, men netop fordi der både er  

 sociale kompetencer og indlæringsevne, vil der være mulighed for  

 at udvikle ressourcer gennem uddannelsesaktiviteter.
En anden kombination kunne være, at borgeren ikke  

 har nogen eller kun negative arbejdsmarkedserfaringer, lave  

 præstationsforventninger og lav arbejdsidentitet.
De manglende  

 ressourcer udgør således barrierer på flere af de  

 faktorer, der er vigtige for lysten til at vende tilbage til arbejdsmarkedet.  

 Samtidig må man sige, at det er forudsigeligt, at negative eller ingen  

 arbejdsmarkedserfaringer netop vil vise sig på denne måde.
Hvis  

 der er ressourcer i forhold til elementerne støtte i netværk og  

 sociale kompetencer, så vil et positivt jobforløb formentlig  

 betyde, at barriererne kan overvindes/reduceres.
 En kombination af følsom psyke, lavt  

 omstillingsberedskab, lave præstationsforventninger og begrænset  

 støtte i netværket stiller ud over eventuelle initiativer om  

 uddannelses- eller jobmuligheder også krav om, at der arbejdes med  

 opbygning af borgerens psyke, selvforståelse m.m.
 Mangel på ressourcer i forhold til ét element  

 i ressourceprofilen kan således være en barriere for muligheden  

 for at udvikle ressourcer på et andet.
5.3.5 Udviklingsproces og handleplan Udviklingsprocessen drejer sig om, at sagsbehandleren  

 sammen med borgeren skal identificere relevante potentialer og formulere  

 mål, som borgeren kan stile efter.
Det kan være forskellige  

 muligheder for, at borgeren kan tage personligt ansvar, få personlig  

 succes og øge evnen til selvforsørgelse.
Fokus skal i  

 første omgang være på eventuelle åbenlyse  

 arbejdsmarkedsrettede aktiviteter.
Dernæst drejer det sig om at arbejde med borgerens  

 ressourcer, så borgeren bliver kvalificeret i forhold til det  

 identificerede potentiale.
Det kan både ske ved, at borgeren ser egne  

 ressourcer i et nyt, mere positivt og brugbart perspektiv og herigennem  

 bliver opmærksom på passive og skjulte ressourcer, samt ved at  

 der findes muligheder for at lære nyt, så borgeren på denne  

 måde udvikler sine ressourcer.
I udviklingsprocessen kan det være  

 hensigtsmæssigt at arbejde med handleplaner for at målrette  

 aktiviteterne.
En handleplan indeholder et mål, som borgeren stiler  

 efter, og en række aktiviteter, der skal igangsættes for at  

 udvikle borgerens ressourcer eller overkomme barrierer, så borgeren kan  

 nå det formulerede mål.
Endvidere vil der skulle være en  

 række milepæle i forløbet, så processen kan  

 følges undervejs, og der kan iværksættes alternative  

 aktiviteter, hvis det viser sig nødvendigt.
Forudsætningen for, at sagsbehandleren kan  

 understøtte en sådan udviklingsproces sammen med borgeren er, at  

 sagsbehandleren i mødet med borgeren må søge at  

 møde borgeren »der hvor borgeren er«.
Det vil i første omgang sige, at  

 sagsbehandleren skal søge at få klarlagt borgerens egen  

 opfattelse af sin situation og hermed også borgerens opfattelse af egne  

 ressourcer og mulige potentialer.
Udviklingsprocessens succes er stærkt afhængig  

 af, at borgeren selv opnår en erkendelse af egne udviklingsmuligheder  

 gennem afklaringsforløbet.
Borgerens erkendelse af egne  

 udviklingsmuligheder kan øge borgerens motivation og er en del af  

 arbejdet med at få borgeren til at tage ansvar for sin egen  

 udviklingsproces.
Erkendelser og accept opnås bedst, når de  

 skabes i dialog mellem sagsbehandler og borger.
Idealkravet om, at erkendelse  

 og accept af borgerens udviklingsmuligheder skal skabes i samarbejde mellem  

 borgeren og sagsbehandleren, medfører, at borgeren skal inddrages  

 løbende i sagsbehandlingen.
På denne måde skal der ideelt  

 set foregå en løbende erkendelsesproces, hvor der fra borgerens  

 side opnås en række delerkendelser og accept undervejs i  

 forløbet.
Opnåelse af delerkendelser og accept baserer sig  

 på følgende forløb, hvor sagsbehandleren gradvis  

 opnår delerkendelser og accept sammen med borgeren som led i  

 sagsbehandlingen:
Først opnås delerkendelser og accept af  

 åbenlyse fakta, som borgeren er enig i.
Når dette går godt,  

 fortsættes processen, og der opnås delerkendelse og accept af de  

 vurderinger, der ikke ligger så fjernt fra borgerens egen opfattelse af  

 sin situation.
Når dette går godt, tages der fat på at  

 opnå borgerens accept af de vurderinger, der er markant anderledes end  

 borgerens egen opfattelse.
 Mulighederne for at opbygge en erkendelsesproces gennem  

 opnåelse af delerkendelser og accept er afhængig af sagstype og  

 herunder i høj grad af, hvordan det hidtidige sagsforløb har  

 været.
I de situationer, hvor barriererne og/eller manglende  

 vilje skyldes modstand mod forandring, vil erkendelsen ikke kunne skabes,  

 før der er arbejdet med denne modstand.
I disse tilfælde vil  

 erkendelsen skulle ske gennem en feedback-proces, hvor sagsbehandleren  

 redegør for, hvordan borgerens ressourcer vurderes, og hvilke  

 muligheder der ~ ud fra en socialfaglig vurdering ~ er for at overvinde  

 barriererne og skabe forandring.
Feedback-processen vil handle om, at  

 sagsbehandleren søger at overbevise borgeren og gennem dokumentation  

 tydeliggøre hvilke faglige forklaringer, der begrunder  

 sagsbehandlerens vurdering af borgerens muligheder.
 Af hensyn til den del af formålet, der retter sig  

 mod at skabe dokumentationsgrundlaget for at træffe en  

 visitationsafgørelse, skal eventuelle uenigheder mellem sagsbehandler  

 og borger fremgå af sagen.
Centralt for begge processer ~ dialog og feedback ~ er, at  

 det er sagsbehandleren, der styrer det samlede sagsforløb.  

 Sagsbehandleren er ansvarlig for at vurdere sammenhængen mellem den  

 enkelte borgers muligheder og personlige vilje til (eller modstand mod) at  

 deltage i en forandring.
Det er således også sagsbehandleren, der  

 vurderer, hvorvidt og hvornår der er mulighed for at skabe erkendelsen  

 i dialog med borgeren, og hvornår det i højere grad er  

 dokumentation og argumentation, der kan skabe grundlaget for accept af  

 forandring.
Sagsbehandleren skal på en og samme tid være  

 den, der har det samlede ansvar for sagen, og som styrer sagens  

 tilrettelæggelse og forløb, og samtidig viser åbenhed til  

 dialog med borgeren.
For at sagsbehandleren skal kunne magte denne rolle, er  

 det nødvendigt, at han/hun hverken udtrykker fordømmelse,  

 overbærenhed eller medlidenhed.
Sagsbehandleren skal endvidere på  

 det følelsesmæssige plan være imødekommende, uden  

 at det viser sig som enten overinvolvering eller som afstandtagen.
Endvidere skal sagsbehandleren være bevidst om  

 balancen mellem rollen som myndighedsudøver og rollen som den, der  

 lytter og arbejder for udvikling af borgeren.
Disse to roller er ikke  

 modsætninger, og sagsbehandleren skal være i stand til at mestre  

 dem begge.
Dvs., at sagsbehandleren skal være i stand til at lytte til  

 borgerens vurdering af egne ressourcer og begrænsninger og til  

 borgerens egne ønsker om sin fremtid; men samtidig skal  

 sagsbehandleren også være den, der bevarer realitetssansen ~  

 også i forhold til de lovgivningsmæssige rammer og  

 muligheder.
Nogle afklaringsforløb vil munde ud i, at  

 sagsbehandleren når frem til, at borgeren skal have afslag på at  

 få påbegyndt en sag om førtidspension, fordi borgeren  

 stadig har ressourcer, det er muligt at udvikle.
I disse tilfælde skal  

 indstillingen indeholde en præcisering af, hvilken aktivitet der  

 bør iværksættes som alternativ til  

 førtidspension.
5.4 Kontinuerlig og systematisk dokumentation gennem hele afklarings-  

 og udviklingsprocessen Gennem hele sagsbehandlingsforløbet skal  

 afklarings- og udviklingsprocessen dokumenteres, og det skal gøres  

 på en systematisk måde.
Dvs., at afklaringen af borgerens  

 ressourcer og barrierer skal være beskrevet og dokumenteret gennem hele  

 sagsbehandlingsforløbet.
På samme måde skal forskellige  

 aktiviteter og forløb, der har være igangsat med henblik  

 på at forbedre borgerens arbejdsevne, være beskrevet og  

 dokumenteret.
 For at systematisere sagens oplysninger er det vigtigt, at  

 sagsbehandleren på en systematisk måde skelner mellem en neutral  

 beskrivelse af sagens forhold og sagsbehandlerens faglige vurdering af sagen.  

 Der skal således skelnes mellem de neutrale beskrivelser, som  

 sagsbehandleren laver på baggrund af de oplysninger og den dokumention,  

 som sagsbehandleren løbende indhenter gennem sine samtaler med  

 borgeren og gennem henvendelse til andre samarbejdsparter, og den faglige  

 vurdering, som sagsbehandleren foretager på baggrund af disse  

 beskrivelser.
I en beskrivelse skal sagsbehandleren i et klart og  

 tydeligt sprog dokumentere sagens relevante oplysninger.
Sagsbehandleren skal  

 ud fra de indhentede oplysninger nedskrive det, der er relevant for sagen,  

 uden at sagsbehandlerens egne vurderinger indgår.
Det er de neutrale  

 beskrivelser, der er selve dokumentationsgrundlaget for sagsbehandlerens  

 faglige vurderinger.
 Krav til en god beskrivelse.  

 En god beskrivelse ...
En systematisk dokumentation af borgerens ressourcer og  

 barrierer er et godt omdrejningspunkt for at inddrage borgeren aktivt i  

 udviklingsprocessen.
En systematisk dokumentation er synlig.
Den kan rent  

 praktisk tages frem, og den kan anvendes til at skabe en dialog.
Ved at tage  

 udgangspunkt i sagsbehandlers og borgers dialog om afklaring af borgerens  

 ressourcer kan der skabes en fælles forståelse eller »platform« . Med afsæt  

 i denne fælles platform kan udviklingen målrettes, og  

 sagsbehandler og borger kan arbejde sammen om at lave en handleplan.
Det er  

 endvidere vigtigt, at selve handlingsplanen og resultatet af forløbet  

 dokumenteres.
En systematisk dokumentation målretter og forpligter  

 så at sige både borger og sagsbehandler, og det er muligt at  

 følge op på resultaterne.
Med en systematisk dokumentation kan de såkaldte  

 endeløse aktiverings- og udviklingsforløb i højere grad  

 undgås.
For det første sikrer en systematisk dokumentation, at  

 handleplaner og udviklingsforløb kan målrettes.
For det andet  

 kan et fælles sprog og en fælles logik, omkring hvad en borgers  

 ressourcer er, og hvordan de afdækkes på en systematisk  

 måde, gøre overdragelse af sager fra en sagsbehandler til en  

 anden lettere og tidsbesparende.
Den sagsbehandler, der får overdraget  

 sagen, vil meget hurtigt have et klart billede af borgerens ressourcer og  

 barrierer, hvilke udviklingsforløb der har været igangsat,  

 hvordan de er forløbet og resultatet af dem.
Hermed vil sagsbehandler  

 og borger have et fast udgangspunkt at arbejde ud fra i videre  

 udviklingsforløb.
 Endelig er en fælles systematik med skelnen mellem  

 beskrivelse og vurdering med til at støtte sagsbehandleren i at lave  

 gode begrundelser i forbindelse med skønsafgørelser.
Kapitel 6 Oplysninger fra samarbejdsparter Ofte skal der anvendes oplysninger fra forskellige interne  

 og eksterne samarbejdsparter for at få belyst bestemte forhold om en  

 borger.
Det er vigtigt, at sagsbehandleren gør sig klart, hvilke  

 oplysninger det er relevant at anvende.
Det kan være oplysninger fra  

 tidligere forløb eller oplysninger, der indhentes specielt til  

 vurdering af, om der skal påbegyndes en sag om  

 førtidspension.
Ansvaret for, at en sag er tilstrækkeligt oplyst,  

 så der kan træffes en korrekt og forsvarlig afgørelse,  

 påhviler den myndighed, der skal træffe afgørelsen.
Det  

 følger af »officialprincippet«, som er et almindeligt grundlæggende princip i  

 dansk forvaltningsret.
Afgørelsesmyndigheden (her kommunen) har pligt  

 til at søge at fremskaffe de faktiske og retlige oplysninger, der er  

 nødvendige for, at der kan træffes afgørelse.
Samtidig  

 må der ikke indsamles oplysninger, der ikke er relevante for sagens  

 belysning.
Det er sagsbehandleren, der har det samlede ansvar for  

 sagen og dermed også for hvilke oplysninger, der skal anvendes fra  

 tidligere sagsakter, og hvilke yderligere oplysninger, det er relevant at  

 indhente.
Indhentelse af relevante oplysninger i sagen skal altid ske med  

 samtykke fra borgeren.
Sagsbehandleren har det samlede overblik, mens de  

 øvrige aktører kun kender dele af sagen.
Lægekonsulenten  

 og læger/revalideringsinstitutioner skal alene rådgive og levere  

 information.
Det gælder også borgeren, der ikke  

 nødvendigvis kender retsgrundlaget og kan have svært ved at  

 forholde sig til f.eks. lægelige betegnelser.
 På baggrund af den eksisterende information i sagen  

 og dialogen med borgeren er det sagsbehandlerens opgave at planlægge  

 hvilke oplysninger, der skal indhentes, at indhente oplysningerne, og at  

 håndtere de informationer, der indgår i sagen.
Det er vigtigt allerede i starten af afklaringen at  

 overveje hvilke oplysninger, der skal indhentes for at vurdere, om en sag om  

 førtidspension kan påbegyndes.
Meningen med at planlægge  

 hvilke oplysninger, der skal indhentes, er at undgå de sager, hvor  

 afklaringen er så langvarig, og hvor der indhentes så mange  

 lægeerklæringer, at processen i sig selv kan være  

 hæmmende for udvikling af borgeren.
Indhentelse af en lang række  

 speciallægeerklæringer kan således ofte dække over,  

 at kommunen ikke tager ansvar for at anlægge en bestemt holdning.  

 Varigheden af afklaringsforløb i komplicerede sager må reduceres  

 mest muligt.
Når læger, speciallæger,  

 revalideringsinstitutioner og lægekonsulenten anmodes om at bidrage med  

 oplysninger og vurderinger til sagsbehandlingen, bør sagsbehandleren  

 klart gøre opmærksom på, hvad formålet er.
Det er  

 vigtigt, at der stilles præcise og målrettede  

 spørgsmål til de forskellige samarbejdsparter.
Præcise  

 spørgsmål er en forudsætning for, at samarbejdsparterne  

 kan levere de rigtige og nødvendige oplysninger til sagsbehandlingen.  

 Samtidig skal der stilles krav til de oplysninger, interne og eksterne  

 samarbejdsparter leverer om en borger.
 Leverandører af information til sagsbehandleren:
Eksterne samarbejdsparter  

 - Egen læge  

 - Speciallæge  

 - Revalideringscenter  

 - Arbejdsplads Interne samarbejdsparter  

 - Lægekonsulent  

 - Tidligere sagsforløb Derudover kan arbejdspladsen være leverandør  

 af informationer, f.eks. i forbindelse med virksomhedsrettet aktivering og  

 revalidering.
I nogle tilfælde skal der også hentes  

 oplysninger fra arbejdsløshedskasser.
Hvordan oplysningerne indhentes  

 afhænger af de konkrete samarbejdsaftaler i de enkelte kommuner.
I  

 samarbejdet med a-kasserne vil det det være en god ide at kvalificere  

 samarbejdet med udgangspunkt i ressourceprofilen, så a-kasserne  

 får en forståelse af, hvad det er, sagsbehandleren ønsker  

 at få belyst.
Hvis en sag vurderes forskelligt, kan det skyldes, at  

 forskellige aktører har hver deres faglige perspektiv og vurderer  

 forskellige elementer af en sag som værende betydningsfulde.
Selv inden  

 for de enkelte faggrupper kan der være uenighed om, hvordan en sag skal  

 vurderes.
Inden for den lægelige verden kan uenighed f.eks. handle  

 om:
·
	Diagnosen: Hvad er det præcis, borgeren fejler? ·
	Behandlingsmulighederne: Nogle læger kan mene, at én  

 type behandling vil være hensigtsmæssig og målrettet, mens  

 andre læger med en anden vurdering af sagen kan mene, at der er andre  

 eller ingen behandlingsmuligheder.
·
	Prognosen: Der kan være uenighed om, hvorvidt situationen er  

 stationær.
Hvis den ikke er stationær, kan der f.eks. være  

 uenighed om, hvor længe sygdommen vil vare ved.
 ·
	Funktionsevnen: Der kan være lægelig uenighed om, hvad  

 en konkret sygdom betyder for borgerens evne til at bestride et  

 job.
Hvis der er uenighed om diagnose, behandlingsmuligheder  

 eller prognose, vil problemstillingen ind i mellem kunne løses eller  

 forklares ved yderligere lægelig afklaring.
Det er imidlertid ikke  

 givet, at flere lægelige oplysninger i sig selv er afklarende.
Der kan  

 være tale om reel uenighed, og det vil i givet fald være en god  

 ide at inddrage lægekonsulenten, for at høre hans/hendes  

 vurdering af sagen, før kommunen foretager en begrundet  

 stillingtagen.
 I de følgende afsnit gives en vejledning i, hvordan  

 oplysninger kan indhentes fra forskellige samarbejdsparter.
6.1 Interne samarbejdsparter 6.1.1 Aktiverings-, revaliderings- og sygedagpengeforløb Både af hensyn til udviklingsprocessen sammen med  

 borgeren og opbygningen af dokumentationsgrundlaget skal der stilles krav  

 til, hvorledes tidligere forløb i borgerens sag er dokumenteret.
Af  

 hensyn til udviklingsprocessen for at opnå erkendelser og undgå  

 at begå de samme fejl to gange.
Af hensyn til dokumentationsgrundlaget  

 fordi en forudsætning for at vurdere, om der er flere relevante  

 måder at arbejde med borgerens arbejdsevne på, kræver en  

 viden om, hvad der faktisk har været forsøgt tidligere.
Det ideelle vil være, hvis den systematik, der  

 anvendes, er ens på tværs af sagstyper.
En række forhold  

 bør som minimum være dokumenteret for alle de tiltag,  

 forløb og aktiviteter, en borger har været igennem:
Krav til dokumentation fra tidligere igangsatte  

 aktiverings-, revaliderings- og sygedagpengeforløb Dokumentation af forløb:
 Listen kan anvendes til at formulere forventninger til,  

 hvilke oplysninger samarbejdsparter, som har kendskab til borgeren fra  

 tidligere i sagsforløbet, kan bidrage med.
 En varedeklaration for aktiveringsforløb er en  

 hjælp for sagsbehandleren i visitationsfasen ~ i matchningen mellem  

 borger og aktiveringstilbud, jf. pjecen Skræddersyet aktivering fra  

 FOKUS (Forum for Kvalitet og Udvikling i offentlig Service).
6.1.2 Lægekonsulenten Som tidligere nævnt har sagsbehandleren det samlede  

 ansvar for sagen, lægekonsulenten er alene rådgivende.  

 Lægekonsulenten kan inddrages løbende under  

 sagsforløbet.
For at lægekonsulenten kan give en præcis  

 vurdering af de helbredsmæssige forhold er det vigtigt, at  

 sagsbehandleren formulerer præcist hvilke problemstillinger, som  

 sagsbehandleren ønsker vurderet af lægekonsulenten.
Der er  

 udarbejdet en række grundlæggende problemstillinger, som  

 sagsbehandleren kan tage udgangspunkt i, når der skal formuleres  

 spørgsmål til lægekonsulenten.
 Når sagsbehandleren henvender sig til  

 lægekonsulenten, bør sagsbehandlerens henvendelse derfor  

 inkludere følgende:
Ved brug af lægekonsulenten kan disse  

 grundlæggende problemstillinger berøres I samarbejdet med lægekonsulenten kan et møde  

 eller en kort snak ofte være mere hensigtsmæssig end skriftlig  

 kommunikation, blandt andet fordi:
 ·  

 	Et møde måske kan bringe afklaringen af sagen hurtigt  

 videre.
 ·  

 	Der er måske kun behov for et hurtigt råd, der ikke  

 nødvendigvis kræver omfattende skriftlig kommunikation.
 ·  

 	En samtale, hvor lægekonsulenten rådgiver sagsbehandleren,  

 kan være med til at sikre, at lægekonsulenten ikke overtager  

 ansvaret for sagen, men holder sig til kun at komme med forslag.
 ·  

 	En dialog med lægekonsulenten gør, at sagsbehandleren og  

 lægekonsulenten kan drøfte sagen sammen, og begge kan  

 spørge og modtage svar.
Selvom kommunikationen foregår mundtligt, er det dog  

 vigtigt at fastholde, at det fortsat er sagsbehandleren, der har det samlede  

 ansvar for sagen.
Der stilles derfor de samme krav til sagsbehandleren om  

 forberedelse og dokumentation som ved skriftlig kommunikation.
6.2 Eksterne samarbejdsparter 6.2.1 Oplysninger fra læger og speciallæger Socialministeriet og Den Almindelige Danske  

 Lægeforening har november 1998 udsendt en fælleserklæring,  

 hvor man præciserer følgende:
 ·  

 	At det er de sociale myndigheder (kommunen), der har kompetencen til at  

 afgøre spørgsmålet om tildeling af  

 førtidspension.
 ·  

 	At afgørelsen herom sker på grundlag af en samlet vurdering  

 af relevante oplysninger, hvoraf lægelige oplysninger udgør en  

 delmængde.
 ·  

 	At det påhviler kommunen nøje at beskrive formålet,  

 når man indhenter lægelige oplysninger, så lægen kan  

 indrette sin besvarelse i overensstemmelse hermed og medtage de oplysninger,  

 der er relevante.
 ·  

 	At lægen i relevant omfang kan beskrive patientens funktionsniveau  

 i forhold til eventuelle foreliggende sygdomme ~ herunder også beskrive  

 sygdomsreaktioner i forhold til forskellige arbejdsfunktioner.
 ·  

 	At lægekonsulenten bistår kommunen i sagsbehandlingen,  

 herunder vejleder kommunen om, hvordan patientens helbredsmæssige  

 situation bedst dokumenteres.
 Herudover påpeges følgende:
Det er vigtigt, at samarbejdet mellem kommune og  

 læge foregår og udvikles i overensstemmelse med disse principper,  

 så der ikke for patienten opstår usikkerhed om  

 beslutningskompetencens placering.
Eksempelvis bør en kommune afholde  

 sig fra at anmode lægen om en udtalelse om, hvilken social ydelse  

 patienten er berettiget til.
Af fælleserklæringen fremgår  

 således tydeligt, at kommunen har ansvaret for sagen, at lægen  

 skal give oplysninger, og at de lægelige oplysninger udgør en  

 delmængde af de oplysninger, der skal træffes afgørelse  

 på baggrund af.
Bemærk at lægen ikke skal udtale sig om,  

 hvorvidt borgeren er berettiget til pension og ej heller om borgerens  

 eventuelle erhvervsevnenedsættelse (men gerne om borgerens  

 funktionsniveau i forhold til eventuelle sygdomme), da dette er kommunens  

 ansvar på baggrund af sagens samlede informationsgrundlag.
 I den sammenhæng skal der gøres  

 opmærksom på, at metoden til understøttelse af § 20 a  

 skønnet lægger sig tæt op ad den forståelsesramme,  

 som WHO (World Health Organization) arbejder med i den nye version af  

 klassifikationen ICIDH-II.
ICIDH-II er WHO´s internationale klassifikation for  

 konsekvenserne af sygdomme og lidelser.
WHO tager udgangspunkt i en  

 forståelse af, at et menneskes evne til at fungere er et resultat af  

 samspillet mellem helbredsforhold, personfaktorer og omgivelsesmæssige  

 faktorer.
WHO har i sin klassifikation fokus på, hvad borgeren kan,  

 dvs. hvilke fysiske/ mentale funktioner borgeren kan udføre, og hvilke  

 aktiviteter borgeren kan deltage i.
 Metodens ressourcetilgang falder således i god  

 tråd med ICIDH-II´s forståelse af, at der udover de  

 helbredsmæssige forhold også er personlige forhold og forhold i  

 omgivelserne, der er centrale for afklaringen af den enkelte borgers  

 muligheder for aktivitet og deltagelse i relation til arbejdslivet.
Anvendelsen af blanketter og erklæringer Når man indhenter oplysninger fra læger eller  

 speciallæger, kan man benytte de blanketter, der er udviklet til brug  

 for det socialt-lægelige samarbejde.
I det følgende nævnes  

 en række af de erklæringer, der typisk vil finde anvendelse i den  

 helbredsmæssige afklaring af sager.
Uddybende beskrivelser af de  

 enkelte attester og blanketter findes i publikationen »Socialt-lægeligt samarbejde «:
Når man rekvirerer lægeerklæringer, er  

 det vigtigt at være opmærksom på, at man indhenter den  

 rigtige lægeerklæring til formålet.
Man skal derfor  

 overveje, om informationsbehovet kan opfyldes ved alene at indhente en  

 statusattest, eller om det er nødvendigt at indhente en generel  

 helbredserklæring.
Det kan også være nødvendigt at  

 indhente en speciallægeerklæring eller en  

 psykologerklæring.
Indhentningen heraf bør forinden være  

 drøftet med lægekonsulenten.
Derudover skal formålet med  

 at indhente erklæringen forklares både for borgeren og den  

 undersøgende læge.
Nedenfor er opstillet en række vejledende  

 spørgsmål, som sagsbehandleren kan bruge, når der  

 indhentes oplysninger fra læger og speciallæger Supplerende spørgsmål ved anmodning om  

 lægeerklæringer Der ønskes en struktureret og  

 detaljeret beskrivelse af objektive fund.
 Oplysninger om fundne værdier sammenholdt med  

 normalværdier for f.eks. blodprøver, hjerte- og lungefunktion,  

 allergitest eller andre relevante forhold.
Findes der behandlings- eller  

 genoptræningsmuligheder? Borgeren har hidtil haft arbejde som xxx.
 Borgeren vil evt. kunne opnå arbejde  

 som xxx.
 Spørgsmålene kan danne udgangspunkt for  

 afklarende oplysninger, der kan være relevante for den konkrete sag.  

 Husk at det også i forbindelse med anmodning om  

 lægeerklæringer er vigtigt at formulere spørgsmål,  

 der sikrer en beskrivelse af, hvad borgeren fortsat kan.
6.2.2 Oplysninger fra revalideringsinstitutioner Når en borger befinder sig i et forløb, hvor  

 det skal afklares, om pågældende kan vende tilbage til  

 arbejdsmarkedet, skal der være fokus på borgerens ressourcer.
Revalideringsinstitutionen skal derfor også i  

 beskrivelsen af borgerens forløb fokusere på borgerens  

 ressourcer.
Det medfører, at revalideringsinstitutionen i beskrivelsen  

 af revalideringsforløbet skal være opmærksom på, om  

 borgeren har kvalifikationer, der kan udnyttes eller udbygges.
Der kan  

 være tale om uformelle kvalifikationer eller kvalifikationer, som  

 borgeren ikke har anvendt længe.
Samtidig er det vigtigt at være  

 opmærksom på, at revalideringsinstitutionerne ikke skal udtale  

 sig om pensionsberettigelsen.
Det er pensionsmyndighedens ansvar.
 De konkrete spørgsmål, der er angivet ovenfor  

 til aktiveringsforløb, kan også anvendes i relation til  

 revalideringsinstitutioner.
6.2.3 Oplysninger til eksterne samarbejdsparter Når der indhentes oplysninger fra eksterne  

 samarbejdsparter, bør sagsbehandleren nøje overveje, hvilke  

 oplysninger om borgeren samarbejdsparterne har gavn af at få tilsendt.  

 Behovet skal vurderes ud fra, hvad der er relevant for, at samarbejdsparterne  

 kan levere de nødvendige oplysninger til sagsbehandlingen.
Der kan være oplysninger, som betyder, at eksterne  

 samarbejdsparter bedre kan afklare deres del af sagen, idet deres kendskab  

 til sagen bliver bedre.
Der kan også være oplysninger, som  

 gør, at eksterne samarbejdsparter kan spare tid.
Der er ingen grund  

 til, at samarbejdsparter bruger tid på at opsummere grundlæggende  

 sagsoplysninger eller beskrive borgerens historie.
Ofte kan det være gavnligt at sende et relevant  

 sagsresumé med angivelse af, hvilke spørgsmål den  

 eksterne samarbejdspart skal tage stilling til.
Resuméet kan  

 være bilagt udvalgte dokumenter fra sagen, som vurderes at være  

 særligt relevante.
 Det er vigtigt at huske, at det ikke er tilladt at sende  

 oplysninger om en borger til 3. person, uden at der er indhentet tilladelse  

 fra borgeren, jf. også afsnit 8.7.2. om videregivelse af  

 oplysninger.
Kapitel 7 Metodens andet formål: at understøtte  

 § 20 a afgørelsen Metodens andet formål er at understøtte, at  

 der bliver truffet en korrekt afgørelse af, om der skal  

 påbegyndes en sag om førtidspension.
Der skal stilles krav om et  

 systematisk og relevant dokumentationsgrundlag, så kommunens  

 afgørelser på førtidspensionsområdet træffes  

 på et ensartet grundlag.
Borgeren skal have den nødvendige  

 individuelle behandling, og afgørelser skal begrundes på en  

 entydig og forståelig måde.
Dokumentationsgrundlaget skal  

 være opbygget, så det kan anvendes direkte som grundlag for en  

 eventuelt senere førtidspensionsafklaring og -afgørelse.
 Både visitationsafgørelsen og  

 førtidspensionsafgørelsen er skønsafgørelser.  

 Dvs., at der for hver borger skal foretages en individuel vurdering (et  

 pligtmæssigt skøn), hvilket forpligter og medfører, at  

 sagsbehandleren skal indrage alle relevante og saglige hensyn i sin  

 begrundelse af skønnet.
Ved afgørelserne sammenholdes sagens faktiske  

 oplysninger med retskilderne, og på baggrund heraf foretages det  

 præmisbaserede skøn.
Dvs., at man angiver, hvilke  

 præmisser skønnet er baseret på.
Retskilderne i forhold  

 til en PL § 20 a afgørelse er udover selve PL § 20 a  

 bestemmelsen også praksis på området, der formidles via Den  

 Sociale Ankestyrelses Sociale Meddelelser.
Det vigtige ved skønsudøvelse er den  

 dokumentation og den faglige forklaring, der ligger til grund for  

 skønnet.
Dokumentationen er vigtig, fordi det er den, der ved  

 skønsudøvelsen er beviset for afgørelsens rigtighed.
Det  

 er med andre ord ikke tilstrækkeligt at henvise til den lovparagraf,  

 der siger, at det er en skønsmæssig vurdering, ligesom det ikke  

 er tilstrækkeligt med begrundelser såsom »ud fra det samlede skøn« eller »ud fra de  

 foreliggende oplysninger«.
Afgørelsen skal indeholde beskrivelse af de  

 faktiske oplysninger, der er tillagt væsentlig betydning herunder  

 f.eks. henvisning til erklæringer, udtalelser mv.
Endvidere bør  

 det i afgørelsen præciseres, hvis der er oplysninger i sagen,  

 der ikke er lagt vægt på.
Det gælder særligt, hvis  

 det er oplysninger, der er kommet frem i partshøring, da det af hensyn  

 til borgeren kan være vigtigt at forholde sig til disse oplysninger.  

 Endelig skal afgørelsen indeholde information om de retskilder,  

 afgørelsen er baseret på.
Eventuelle Sociale Meddelelser kan  

 vedlægges afgørelsen i kopi.
7.1 Hvad skal dokumenteres ved § 20 a-afgørelsen? Det, der skal afklares og dokumenteres ved § 20  

 a-afgørelsen, er om alle aktiverings-, revaliderings- og  

 behandlingsmæssige samt andre foranstaltninger har været  

 afprøvet.
Der skal med andre ord tages stilling til, om borgerens  

 arbejdsevne har været afprøvet, og at den ikke varigt kan  

 forbedres.
Hvis ikke alle relevante muligheder for at forbedre  

 borgerens arbejdsevne har været afprøvet, kan der ikke  

 påbegyndes en sag om førtidspension.
Borgeren vil i  

 visitationsafgørelsen få afslag og visiteres til den rette  

 sociale indsats (f.eks. revalidering, aktivering, sygedagpenge). Det skal  

 understreges, at der skal være tale om relevante muligheder, som reelt  

 set ud fra en faglig vurdering må antages at kunne forbedre borgerens  

 arbejdsevne.
 Grundlaget for at foretage denne vurdering er:
 ·  

 	En opgørelse over de aktiviteter, der har været igangsat  

 eller påtænkt med henblik på at forbedre borgerens  

 arbejdsevne.
 ·  

 	En vurdering af borgerens ressourceprofil.
 I det følgende beskrives kravene til den  

 dokumentation, der skal foreligge som grundlag for at træffe  

 afgørelse om at påbegynde en sag om førtidspension.
7.1.1 Tidligere aktiviteter Det skal dokumenteres, hvilke aktiviteter der har  

 været igangsat eller påtænkt igangsat med henblik på  

 at forbedre borgerens arbejdsevne.
Der kan være tale om aktiverings- og  

 revalideringsforløb, behandlingsmæssige forløb,  

 forsøg på arbejdspladsfastholdelse m.m.
 Følgende skal dokumenteres:
 ·  

 	Hvilke aktiviteter, der har været igangsat eller  

 påtænkt igangsat.
 ·  

 	Hvilke mål har der været fastsat for de enkelte aktiviteter i  

 forhold til at udvikle ressourcer, overvinde barrierer og sigte mod  

 potentialer.
 ·  

 	Hvordan har borgeren været involveret i fastlæggelsen af  

 forløbet.
 ·  

 	Hvordan har indholdet i de enkelte forløb udviklet sig og har det  

 svaret til det aftalte: Hvordan og hvorvidt har henholdsvis  

 institution/arbejdsplads og borger levet op til det aftalte.
 ·  

 	Hvilke resultater er opnået i de enkelte aktiviteter.
 ·  

 	Hvad er den socialfaglige forklaring på henholdsvis gode og  

 dårlige resultater.
 Data og afdækningen skal munde ud i:
 ·  

 	Et samlet overblik over de hidtil igangsatte eller påtænkt  

 igangsatte aktiviteter med beskrivelse af forløbenes mål,  

 indhold og resultat.
 ·  

 	En vurdering af, om de igangsatte aktiviteter har givet de aftalte og  

 forventede resultater, og dernæst en vurdering af baggrunden for de  

 konkret opnåede resultater.
7.1.2 Ressourceprofil Sagsbehandlingen skal munde ud i en dokumentation af  

 borgerens ressourcer og barrierer, som disse vurderes på det  

 pågældende tidspunkt, dvs. en ressourceprofil.
 Til støtte for beskrivelsen skal sagsbehandleren i  

 relation til visitationsafklaringen besvare følgende  

 spørgsmål:
·  

 	Er der elementer, der kan rumme muligheder for udvikling af borgerens  

 ressourcer? ·  

 	Er der barrierer for udvikling, der kan arbejdes relevant med? ·  

 	Er borgerens manglende erkendelse af /viden om egne ressourcer en  

 barriere for udvikling? ·  

 	Er borgeren fokuseret på at få førtidspension og viser  

 det sig i, at uvilje/modstand mod forandring er barrierer for at udnytte egne  

 ressourcer ? 7.1.3 Visitationsafgørelse: Vurdering af, om der er muligheder  

 for at forbedre borgerens arbejdsevne Der skal foreligge en systematisk vurdering af, om der  

 fortsat er relevante muligheder for udvikling af arbejdsmarkedsrelaterede  

 ressourcer hos borgeren.
Der skal foretages en analyse af, om de hidtil  

 igangsatte aktiviteter har været relevante set i forhold til borgerens  

 ressourcer og mulige potentialer.
Analysen skal føre frem til en  

 vurdering af, om der er yderligere muligheder for forbedring af borgerens  

 arbejdsevne.
 Der skal på baggrund af sagens oplysninger  

 udarbejdes en socialfaglig vurdering af, om der kan arbejdes relevant med at  

 forbedre borgerens arbejdsevne ved en af følgende muligheder:
Sagen kan kun påbegyndes, såfremt der ikke er  

 nogen af de ovenstående muligheder for den pågældende  

 borger.
Bemærk at såfremt sagen ikke påbegyndes, skal det  

 præciseres, hvad »den rette indsats« er, gerne i form af en handleplan, og sagsbehandleren  

 skal identificere krav til formål og indhold af kommende forløb.  

 Også af retssikkerhedsmæssige årsager skal det  

 præciseres, hvorledes de aktiviteter, der følger af de  

 identificerede muligheder, skal adskille sig fra de aktiviteter, der  

 tidligere har været forsøgt.
Som nævnt er det essentielle ved  

 skønsafgørelsen den dokumentation og den faglige vurdering, der  

 ligger til grund for skønnet.
Det vil sige, at det ikke er nok, at  

 sagsbehandleren afklarer borgerens ressourcer og barrierer, samt om der reelt  

 har været et udviklingsforløb, hvis formål har været  

 at forbedre borgerens arbejdsevne.
Sagsbehandleren skal tilvejebringe  

 gennemskuelige, faglige forklaringer på det foretagne skøn, og  

 begrundelsen skal dokumenteres.
7.2 En god begrundelse til borgeren Borgeren skal kunne forstå den begrundelse, som  

 sagsbehandleren baserer sin afgørelse på.
En god begrundelse har  

 to egenskaber: det faglige indhold og måden den rent sprogligt  

 formuleres og opbygges på.
Det er således ikke nok, at  

 begrundelsen indeholder de rigtige faglige oplysninger, hvis den er  

 formuleret uforståeligt.
Det er heller ikke tilstrækkeligt, at  

 borgeren forstår begrundelsen, hvis ikke der er fagligt belæg for  

 den.
 Efterfølgende gives nogle retningslinjer for, hvad  

 sagsbehandleren skal være opmærksom på, når der skal  

 laves en god begrundelse.
Kan borgeren forstå din begrundelse? Den gode  

 begrundelses 10 bud Kapitel 8 Formkrav til sagsbehandlingen I det følgende afsnit gennemgås en  

 række formkrav til sagsbehandlingen.
Udgangspunktet har været at  

 skrive et praksisnært afsnit, der kan anvendes i  

 førtidspensionssagsbehandlingen.
Ved formkrav forstår man alle de krav, der er til  

 sagsbehandling og afgørelser.
Det vil sige krav om, at bestemte ting  

 skal gøres på en bestemt måde.
Det drejer sig altså  

 ikke om indholdet af oplysninger mv.
Afsnittet er rettet mod de formelle  

 forvaltningsretlige krav for, hvordan sagsbehandlingsforløbet skal  

 afvikles, dvs. eksempelvis overholdelse af regler for hvornår der skal  

 partshøres, hvilke tidsfrister der skal overholdes mv.
Formålet  

 med formkravene er generelt at sikre borgerens retsstilling, f.eks. at der  

 ikke træffes afgørelse på et forkert grundlag, og at der  

 sker en relevant medinddragelse af borgeren i sagsforløbet.
Manglende overholdelse af formkrav kan have forskellige  

 konsekvenser.
Den mest vidtgående er, at afgørelsen bliver  

 ugyldig og uden retsvirkninger.
Formkravene kan både opfattes som  

 borgerrettigheder og som minimumsstandarder for kvalitet i  

 sagsbehandlingen.
 De formkrav, der normalt har betydning for behandlingen af  

 førtidspensionssager, er:
 ·  

 	Krav om partshøring før enhver afgørelse til ugunst  

 for borgeren, Forvaltningsloven FVL § 19.
 ·  

 	Krav om begrundelse af enhver afgørelse, FVL §§ 22-24.
 ·  

 	Krav om skriftlighed med hensyn til selve pensionsafgørelsen.
 ·  

 	Krav om ankevejledning, FVL § 25.
 ·  

 	Regler om samtykke til at indhente og videregive oplysninger, FVL  

 §§ 28 og 29, RTL § 12, stk. 3.
 ·  

 	Overholdelse af frister.
 ·  

 	Ret til aktindsigt, FVL § 9.
 ·  

 	Ret til anvendelse af bisidder eller fuldmagtshaver, FVL § 8.
 ·  

 	Habilitet hos sagsbehandleren, FVL § 3.
Fælles for formkravene er, at de er ufravigelige.  

 Der kan ikke skønnes over, om de skal opfyldes.
Formkravene er desuden  

 normalt minimumskrav.
Man må f.eks. gerne give en mere vidtgående  

 aktindsigt til en part, end man skal.
En række af formkravene er knyttet til  

 afgørelserne i en sag.
Det gælder kravene om:
·  

 	Frister ·  

 	Partshøring ·  

 	Begrundelse ·  

 	Skriftlighed ·  

 	Ankevejledning.
 I førtidspensionssager skal der træffes  

 følgende afgørelser, hvor formkravene skal overholdes:
 ·  

 	Afgørelse om at påbegynde eller ikke at påbegynde  

 førtidspensionssag.
 ·  

 	Afgørelse om at tilkende eller at give afslag på  

 førtidspension.
 ·  

 	Remonstrationsafgørelse (fornyet afgørelse som følge  

 af klage).
 ·  

 	Stillingtagen til anmodning om aktindsigt.
 ·  

 	Stillingtagen til anmodning om genoptagelse.
 De øvrige formkrav omfatter hele sagsbehandlingen.  

 Det gælder kravene om:
 ·  

 	Habilitet hos personer, der medvirker ved sagsbehandlingen.
 ·  

 	Imødekommelse af aktindsigt efter anmodning.
 ·  

 	Borgerens ret til at lade sig repræsentere.
 ·  

 	Samtykke til at indhente og videregive oplysninger.
Herudover bør man være opmærksom  

 på § 4 i RTL om borgerens ret til selv at have indflydelse  

 på sagsbehandlingen.
Bestemmelsen skal bidrage til at sætte en  

 standard for god sagsbehandling.
Det kan derfor være fornuftigt at  

 opfatte den som et formkrav, der styrer aktiviteterne i den løbende  

 sagsbehandling.
Derudover har kommunerne en almindelig vejledningspligt  

 over for borgeren.
Man skal som medarbejder i en offentlig forvaltning  

 gøre sig klart, at manglende eller forkert vejledning kan føre  

 til erstatningskrav over for den myndighed, man arbejder for, jf.
FVL  

 § 7.
8.1 Partshøring Formålet med partshøring er, at borgeren  

 får lejlighed til at se oplysningerne i sagen og rette fejl og komme  

 med bemærkninger til sagens oplysningsgrundlag, før der  

 træffes en afgørelse.
Målet er således at sikre, at  

 der træffes afgørelse på baggrund af det rigtige  

 oplysningsgrundlag.
Hvornår skal der partshøres? Der skal partshøres, hvis afgørelsen ikke  

 fuldt ud imødekommer borgeren, jf.
FVL § 19. Der skal som minimum  

 partshøres i følgende tilfælde:
 ·  

 	Afslag på at påbegynde sag om pension.
 ·  

 	Afslag på tilkendelse af førtidspension.
 ·  

 	Tilkendelse af pension, hvor erhvervsevnen vurderes som større end  

 ubetydelig.
 ·  

 	Afslag på genoptagelse.
I de sjældne tilfælde, hvor der  

 påbegyndes førtidspensionssag mod borgerens vilje efter PL  

 § 21, skal der også partshøres.
Det gælder  

 både, hvis der påbegyndes pensionssag, og hvis der tilkendes  

 højeste førtidspension.
Løbende partshøring kan nemt blive  

 forsinkende for sagsbehandlingen.
Selvom man eventuelt derfor vælger at  

 lægge partshøringen sent i et sagsforløb, skal man  

 være opmærksom på, at borgeren alligevel skal inddrages  

 undervejs i sagsforløbet, jf.
RTL § 4. Partshøring er kun  

 en formel måde at opfylde et indholdsmæssigt krav på.  

 Generelt kan det anbefales at gennemføre partshøring  

 umiddelbart før, der træffes en afgørelse i en sag.
Man  

 skal imidlertid være opmærksom på, at sagens  

 afgørelse skal afvente den frist, borgeren har fået for at  

 afgive partshøringssvar.
Hvad skal der partshøres i? Formelt set skal der partshøres ved alle  

 (også lægelige) oplysninger, der har betydning for  

 afgørelsen, og som er til ugunst for parten, og som parten må  

 formodes ikke at kende, jf.
FVL § 19. Oplysninger, der har betydning for  

 afgørelsen, er de oplysninger, man bruger, når man afgør  

 sagen, altså alle relevante oplysninger.
I en førtidspensionssag kan det i praksis  

 være svært at afgøre nøjagtig hvilke oplysninger,  

 der skal partshøres over.
Det kan f.eks. være vanskeligt at  

 vurdere, om en speciallægeerklæring er til gunst eller ugunst for  

 borgeren, og det kan være svært og tidskrævende at få  

 et overblik over, hvilke oplysninger borgeren kender.
 Den praktiske løsning er derfor at sende borgeren  

 en kopi af alle de aktuelle, relevante oplysninger, som lægekonsulenten  

 eller man selv som sagsbehandler bruger i forbindelse med afgørelsen  

 og begrundelsen.
 Der skal altid vedlægges en oversigt over  

 alle de oplysninger, der foreligger i sagen, en såkaldt aktoversigt.  

 Det er en oversigt over samtlige dokumenter, der er indgået til og  

 afsendt fra den pågældende sag, dvs. alt det, som skal  

 journaliseres.
 Det er ikke lovligt at træffe en endelig  

 afgørelse, før der har været partshørt i sagen.  

 Borgeren skal have adgang til at rette fejlagtige oplysninger eller  

 kommentere oplysningerne i sagen.
8.2 Aktindsigt Når en borger beder om aktindsigt i sin pensionssag,  

 bør anmodningen imødekommes straks.
I følge FVL  

 § 16, stk. 2 skal det ske indenfor 10 dage.
Der bør normalt  

 udleveres fotokopier af alle de akter, der er blevet bedt om ~ gratis, hvis  

 det er første anmodning.
Der skal vedlægges en aktoversigt.
En uspecificeret anmodning om aktindsigt skal opfattes som  

 en anmodning om indsigt i alle sagsakter.
Bestemmelsen om aktindsigt findes i  

 FVL § 9.
 Ved en akt forstås:
 ·  

 	Et indgående brev (med eventuelle bilag).
 ·  

 	Et udgående brev, hvoraf der derfor altid skal opbevares kopi.
 ·  

 	Notater om oplysninger, som er modtaget mundtligt (telefonisk eller i  

 forbindelse med fremmøde).
 ·  

 	E-post, faxer og andet, der vedrører sagen, uanset om de er  

 indgående eller udgående.
Retten til aktindsigt omfatter ikke interne notater om  

 sagsbehandlingen, f.eks. sagsbehandlerens indstilling til  

 pensionsnævnet.
Men der kan gives aktindsigt, hvis forvaltningen  

 ønsker det, se FVL § 12. De øvrige regler om, at visse  

 oplysninger kan undtages, er i praksis uden betydning i  

 førtidspensionssager, se FVL § 15.
Der er ingen formkrav til en anmodning om aktindsigt.
En  

 mundtlig anmodning fra borgeren er nok, hvis borgeren angiver, hvilken sag  

 der er tale om.
 Vær opmærksom på notatpligten i  

 offentlighedslovens (OFL) § 6. Den kræver, at der løbende  

 gøres notater om oplysninger, der modtages mundtligt fra borgeren  

 eller andre.
Det er kun borgeren selv, eller den han/hun giver  

 fuldmagt, der har ret til aktindsigt.
Derimod har ægtefællen ikke  

 ret til aktindsigt. Ægtefællen kan dog have ret til at se enkelte  

 oplysninger, nemlig de oplysninger, der vedrører den  

 pågældende selv.
8.3 Ankevejledning Alle afgørelser skal ledsages af en ankevejledning,  

 jf.
FVL § 25.
Ankevejledningen indsættes sidst i brevet, efter  

 afgørelse og begrundelse eller vedlægges separat.
Hvis den  

 vedlægges separat, bør det noteres i sagen, at den er  

 vedlagt.
Hvis ankevejledning ikke er givet, må man regne med,  

 at ankefristen først begynder at løbe fra det tidspunkt, hvor  

 korrekt vejledning gives.
Det skal man være opmærksom på,  

 når man modtager en anke, der tilsyneladende er kommet efter  

 ankefristens udløb.
Der må ikke af ankevejledningen fremgå  

 specielle formkrav.
Det må således ikke fremgå, at klagen  

 skal være skriftlig, og dette bør heller ikke indirekte  

 fremgå via formuleringer som f.eks. »klagen  

 sendes til« eller lignende.
 Følgende forslag til ankevejledning kan anvendes  

 ved alle afgørelser:
» Efter § 66 i samme lov skal vi i  

 tilfælde af en klage bedømme sagen igen.
Hvis denne  

 bedømmelse ikke fører til en ændret afgørelse,  

 skal vi indsende klagen til Det Sociale Nævn i x-amt sammen med vores  

 afgørelse inden 4 uger.
Vi vil samtidig give dig besked om, at klagen  

 er videresendt.
Hvis vores fornyede bedømmelse  

 medfører en ændret afgørelse, vil vi også give dig  

 besked inden for den samme frist.
Hvis en fornyet bedømmelse af sagen,  

 gør det nødvendigt at indhente yderligere oplysninger, vil vi  

 også give besked inden 4 uger.
8.4 Sagsbehandlingsfrister Der findes to typer sagsbehandlingsfrister:
 ·  

 	De lovbundne.
 ·  

 	De lokalt fastsatte.
8.4.1 Lovbundne frister Der er tre lovbundne frister, der er relevante i  

 førtidspensionssager:
 ·  

 	10-dagesfristen for at efterkomme en anmodning om aktindsigt, FVL  

 § 16, stk. 2.
 ·  

 	8-ugersfristen for stillingtagen til »forsørgelses-anmodning«, RTL § 7.
 ·  

 	3-månedersfristen for afgørelse af en pensionssag, PL  

 § 20 a, stk. 3.
Alle disse frister er kalenderfrister, også 10-dages  

 fristen.
Det vil sige, at fristerne løber fra den dag, hvor  

 anmodningen er modtaget i kommunen, også selvom den først  

 når frem til sagsbehandleren én eller nogle dage senere.  

 3-månedersfristen løber dog fra den dag, hvor der er truffet  

 afgørelse om at påbegynde en sag om førtidspension.
8-ugersfristen er ufravigelig.
I de to øvrige  

 tilfælde kan fristen overskrides, men det skal i så fald meddeles  

 skriftligt til borgeren, og der skal gives en begrundelse for, hvorfor  

 fristen ikke kan overholdes.
Ordet »kan« betyder, at kun forhold, som sagsbehandleren og  

 forvaltningen ikke er herre over, er acceptable begrundelser for, at fristen  

 ikke overholdes.
Følgende type af begrundelser vil derfor være i  

 orden, hvis der er tale om en reel begrundelse:
» Vær opmærksom på, at i visse sager kan  

 8-ugersfristen og 3-månedersfristen løbe umiddelbart i  

 forlængelse af hinanden.
Det gælder i de tilfælde, hvor der  

 på grund af helbredsmæssige forhold åbenlyst kan eller skal  

 tilkendes pension, og dette kan ses ved borgerens første  

 henvendelse.
8.4.2 Lokalt fastsatte frister De sagsbehandlingsfrister, kommunen selv skal  

 fastsætte efter RTL § 3, stk. 2, håndteres på samme  

 måde som de lovbundne.
8.5 Fuldmagter En borger har ret til at møde med bisidder ved alle  

 samtaler og lægeundersøgelser.
En borger har også ret til  

 at give fuldmagt til en anden til at varetage sine interesser, jf.
FVL  

 § 8.
 En fuldmagt kan frit tilbagekaldes af den, der har givet  

 fuldmagten, og der kan kun være én fuldmagt i sagen ad gangen.  

 Det indebærer, at en senere fuldmagt uden videre ophæver en  

 tidligere.
Det svære ved en fuldmagt er, at den skal  

 respekteres efter sit indhold.
Læs den grundigt, og notér, hvad  

 den omfatter.
Måske er det kun en fuldmagt til aktindsigt eller til at  

 anke sagen.
Hvis der er tale om en ubegrænset fuldmagt,  

 indtræder fuldmagtshaveren i partens beføjelser på alle  

 områder (f.eks. ret til aktindsigt, partshøring og ankeadgang).  

 Dermed skal al brevveksling stiles til fuldmagtshaveren.
Der bør dog  

 sendes kopi af de vigtigste breve til borgeren selv.
Advokater skal ikke have fuldmagt.
De kan nøjes med  

 at meddele, at de repræsenterer borgeren.
Advokater har en  

 såkaldt stillingsfuldmagt efter retsplejeloven.
8.6 Habilitet En sagsbehandler må ikke deltage i behandlingen af  

 en sag, hvis der foreligger forhold, som er »egnet  

 til at rejse tvivl om den pågældendes fuldstændige  

 upartiskhed «.
Der er anført en lang  

 række tilfælde i FVL § 3.
 I førtidspensionssager betyder det i praksis, at  

 man er inhabil som sagsbehandler eller lægekonsulent, hvis:
 ·  

 	Man selv eller ens ægtefælle er i familie med borgeren.
 ·  

 	Man har deltaget i behandlingen af sagen i en anden instans (det kan  

 f.eks. være aktuelt, når man lige har skiftet job).
 ·  

 	Man både er lægekonsulent og praktiserende læge for den  

 pågældende.
 ·  

 	Man i øvrigt har en tæt tilknytning til den  

 pågældende, f.eks. i kraft af naboskab eller  

 foreningssamarbejde.
Tilsvarende regler gælder for medlemmer af  

 pensionsnævnet og lignende.
Det er god sagsbehandlingsskik altid at  

 sikre sig, at ingen af disse forhold gør sig gældende, når  

 man begynder arbejdet med en ny sag.
8.7 Sagens oplysninger og samtykkeerklæring 8.7.1 Oplysninger i sagen I »Guide til sagsbehandling af  

 sager om førtidspension« fra Den Sociale  

 Ankestyrelse, bilag om forvaltningsretlige spørgsmål, afsnit om  

 Sagens oplysninger, præciseres følgende:
Ansvaret for, at en sag er tilstrækkeligt  

 oplyst, så der kan træffes en korrekt og forsvarlig  

 afgørelse, påhviler den myndighed, der skal træffe  

 afgørelsen.
Det følger af »officialprincippet«, som er  

 et almindeligt grundlæggende princip i dansk forvaltningsret.  

 Afgørelsesmyndigheden har derfor pligt til at søge at  

 fremskaffe de faktiske og retlige oplysninger, der er nødvendige for,  

 at der kan træffes afgørelse.
8.7.2 Samtykkerklæring I forbindelse med førtidspensionssager bør  

 forvaltningen have borgerens samtykke til to forskellige typer udveksling af  

 oplysninger:
 ·  

 	Indhentning af oplysninger.
 ·  

 	Videregivelse af oplysninger.
Indhentning af oplysninger Spørgsmålet om samtykke til at indhente  

 oplysninger er reguleret dels af FVL § 29, dels af RTL § 12, stk.  

 3.
 Det følger af RTL § 12, stk. 3, at  

 forvaltningen skal søge at få samtykke til at indhente  

 oplysninger, og af RTL § 10, stk. 3, at borgeren skal vejledes om  

 konsekvensen af ikke at give samtykke.
Hvis borgeren ikke ønsker at give samtykke til at  

 indhente oplysninger, vil konsekvensen som udgangspunkt være, at sagen  

 må afgøres på de foreliggende oplysninger, evt. med det  

 resultat, at der gives afslag enten på at påbegynde en sag om  

 førtidspension eller på at tilkende førtidspension.  

 Forvaltningen er dog forpligtet til at foretage en reel prøvelse af  

 det foreliggende oplysningsgrundlag, og sagen skal afgøres i  

 overensstemmelse hermed.
Tilsvarende skal begrundelsen forholde sig til de  

 faktisk foreliggende oplysningers betydning.
Hvis der foreligger oplysninger  

 i sagen, er det ikke tilstrækkeligt at begrunde et afslag med  

 henvisning til det manglende samtykke.
Forvaltningen er imidlertid også forpligtet til at  

 vurdere, om der eventuelt kan være grundlag for at tilsidesætte  

 borgerens nægtelse af at give samtykke til indhentning af oplysninger.  

 Hvis det må vurderes, at borgeren er ude af stand til at forstå  

 omfanget af konsekvenserne af det manglende samtykke, bør  

 forvaltningen oplyse sagen, som om samtykke forelå.
Det kan f.eks.  

 være tilfældet i sager, hvor den pågældende er  

 sindssyg eller svært dement.
Det vil formentlig typisk være  

 tilfældet, hvor sagen er påbegyndt mod borgerens vilje efter PL  

 § 21.
Videregivelse af oplysninger Spørgsmålet om videregivelse af oplysninger  

 til andre end offentlige myndigheder er reguleret i straffelovens  

 bestemmelser om tavshedspligt.
Der bør aldrig videregives oplysninger fra en  

 førtidspensionssag uden borgerens samtykke.
Navnlig er det ikke  

 lovligt rutinemæssigt at sende kopi af afgørelse, indstilling  

 eller akter til undersøgende læge eller  

 revalideringsinstitution, hvis der ikke foreligger udtrykkeligt samtykke til  

 det.
Det gælder også, selvom det kan være nyttigt  

 løbende at opdatere forvaltningens samarbejdsparter om praksis og  

 sagsudfald.
Det kan være nødvendigt at videregive  

 oplysninger for at sikre den bedst mulige sagsbehandling.
F.eks. kan det  

 være praktisk eller nødvendigt at give undersøgende  

 speciallæge lejlighed til at sætte sig ind i sagens oplysninger  

 forud for undersøgelsen.
Denne praksis, der er overordentlig udbredt,  

 kan have betydning for optimal oplysning af sagen, men der er ikke nogen klar  

 lovhjemmel hertil.
Det er derfor vigtigt, at sagsbehandleren altid indhenter  

 samtykke fra borgeren til videregivelse af oplysninger.
Dette samtykke kan  

 hensigtsmæssigt indhentes samtidig med, at forvaltningen får  

 samtykke til at indhente oplysninger.
Andre begrænsninger Forvaltningen er forpligtet til at sikre sagens oplysning,  

 men må på den anden side kun indhente de oplysninger, der er  

 nødvendige for sagen.
Det følger af FVL § 32.
 Det har to konsekvenser:
 ·  

 	En sag må ikke oplyses, bare fordi det er interessant.
·  

 	Det vil være decideret ulovligt at indhente visse typer af  

 oplysninger.
F.eks. er det vanskeligt at forestille sig nødvendigheden  

 af oplysninger om borgerens religion eller seksuelle observans.
 Oplysninger må kun indhentes, hvis de skal  

 indgå i vurderingen.
8.8 Orientering af borgeren Efter § 4 i RTL skal borgeren inddrages i  

 sagsbehandlingen og have indflydelse på, hvordan den  

 tilrettelægges.
 For at denne bestemmelse kan få en reel betydning,  

 er det vigtigt:
 ·  

 	At borgeren vejledes korrekt og forståeligt om, hvilke muligheder  

 og begrænsninger lovgivningen indeholder.
 ·  

 	At borgeren vejledes korrekt og forståeligt om, hvilke tilbud der  

 kan blive aktuelle.
 ·  

 	At sagsbehandleren er lydhør overfor udtalte og uudtalte forslag  

 og ønsker fra borgerens side.
 ·  

 	At borgeren og sagsbehandleren i fællesskab fokuserer på  

 muligheder i stedet for begrænsninger.
 ·  

 	At sagsbehandleren altid overvejer, om borgerens forslag kan realiseres,  

 selv om de måske ligger uden for det normale i et sådant  

 tilfælde.
Sagsbehandleren er ansvarlig for, at borgeren inddrages.
I  

 en førtidspensionssag bør borgeren som minimum involveres  

 systematisk på følgende tidspunkter:
 ·  

 	I selve afklaringen af ressourceprofilen.
 ·  

 	Når der lægges en plan for indhentning af oplysninger.
 ·  

 	Når der gives afslag på påbegyndelse af sag om  

 førtidspension efter § 20 a, og der skal vejledes om alternativer  

 eller om muligheder for deltidsbeskæftigelse.
8.9 Journal- og notatpligt En forvaltningsmyndighed, der skal træffe  

 afgørelse i en sag, har pligt til at notere oplysninger ned, som  

 afgives mundtligt.
Det gælder for oplysninger, som handler om sagens  

 faktiske omstændigheder, og som har betydning for afgørelsen,  

 jf.
OFL § 6, vejledning om forvaltningsloven nr. 58-61.
 Oplysningen handler om sagens faktiske  

 omstændigheder, hvis den medvirker til at supplere sagens  

 bevismæssige grundlag eller indhentes for at bringe klarhed over  

 oplysninger, der indgår i sagen.
Kapitel 9 Supplerende litteratur Assessment, classification and Epidemiology Group (1999).  

 ICIDH-2: International Classification of Functioning and Disability ~ Beta-2  

 Draft Version July 1999. Geneva: World Health Organization.
 Bang, Jens (2000). »Sygdom og  

 sociale sager« i Månedsskrift for praktisk  

 lægegerning, April 2000, 78. årg., pp. 593-602.
 Dahl, Tóra Haraldsen (1999). »ICIDH ~ et redskab der krydser lande ~ og  

 faggrænser« i Ergoterapeuten, nr. 16, 99,  

 pp. 12-17.
 Dahl, Tóra Haraldsen (1998). »En ny klassificering af funktionsnedsættelse fra  

 WHO« i Ergoterapeuten, nr. 7, 98, pp. 12-18.
 Egelund, Tine & Lis Hillgaard (1998 [1993]). Social  

 rådgivning og social behandling (1. udg). København: Munksgaard  

 ~ Socialpædagoisk Bibliotek.
 Egelund, Tine & Marianne Skytte (1997). »Om undervisning og fælleselementer i socialt  

 arbejde« i Skriftserie, nr. 1, 1997.  

 København: Den Sociale Højskole i København.
Finkelstein, Jens & Kristina Bendixen (2000).  

 Skræddersyet aktivering ~ redskaber til kvalitetsudvikling af  

 aktiveringstilbud.
København: Fokus.
Finkelstein, Jens (1999). Samtaleguide.
København:  

 Udviklingscenter for beskæftigelse på særlige  

 vilkår.
Jespersen, Karen (1999). Opgør med den ny  

 fattigdom.
Viborg: L&R Fakta Revstedt, Per (1995 [1985]). Ingen er håbløs  

 ~ Motivationsarbejde i teori og praksis.
København: Hans Reitzels  

 Forlag.
 Skytte, Marianne (1997). »Fælleselementerne ~ støtte eller  

 bremse?« i Skriftserie, nr. 1, 1997.  

 København: Den Sociale Højskole i København.
Socialministeriet, den 21. juni 2000 x Bilag 1 Indholdsfortegnelse Forord Kapitel 1. Indledning Kapitel 2. Metodens formål Kapitel 3. Overblik over sagsbehandlingsprocessen Kapitel 4. Udfordringer i sagsbehandlingen Kapitel 5. Metodens første formål: at understøtte  

 afklaringsprocessen sammen med borgeren med henblik på § 20 a  

 vurderingen 5.1 En dynamisk opfattelse af ressourcer 5.1.1 Hvad er ressourcer?  

 5.1.2 Hvad er potentiale?  

 5.1.3 Hvad er barrierer? 5.2 Ressourceprofil 5.2.1 Drømme og ønsker  

 5.2.2 Uddannelse  

 5.2.3 Indlæringsevne  

 5.2.4 Intelligens  

 5.2.5 Arbejdsmarkedserfaringer  

 5.2.6 Arbejdsidentitet  

 5.2.7 Præstationsforventninger  

 5.2.8 Konfliktberedskab  

 5.2.9 Sociale kompetencer  

 5.2.10 Omstillingsberedskab  

 5.2.11 Støtte i netværket  

 5.2.12 Fritidsinteresser  

 5.2.13 Bolig og økonomi  

 5.2.14 Helbredsforhold 5.3 Arbejdet med ressourceprofilen 5.3.1 En opdeling af elementerne i ressourceprofilen  

 5.3.2 Fokus på borgerens ressourcer i udviklingsprocessen  

 5.3.3 Hvordan kan barrierer bearbejdes, reduceres eller overvindes?  

 5.3.4 Hvordan vægtes og sammenstilles ressourceprofilens forskellige  

 elementer?  

 5.3.5 Udviklingsproces og handleplan 5.4 Kontinuerlig og systematisk dokumentation gennem hele afklarings- og  

 udviklingsprocessen Kapitel 6. Oplysninger fra samarbejdsparter 6.1 Interne samarbejdsparter 6.1.1 Aktiverings-, revaliderings- og sygedagpengeforløb  

 6.1.2 Lægekonsulenten 6.2 Eksterne samarbejdsparter 6.2.1 Oplysninger fra læger og speciallæger  

 6.2.2 Oplysninger fra revalideringsinstitutioner  

 6.2.3 Oplysninger til eksterne samarbejdsparter Kapitel 7. Metodens andet formål: at understøtte § 20 a  

 afgørelsen 7.1 Hvad skal dokumenteres ved § 20 a-afgørelsen? 7.1.1 Tidligere aktiviteter   

 7.1.2 Ressourceprofil  

 7.1.3 Visitationsafgørelse: Vurdering af, om der er muligheder for at  

 forbedre borgerens arbejdsevne 7.2 En god begrundelse til borgeren Kapitel 8. Formkrav til sagsbehandlingen 8.1 Partshøring  

 8.2 Aktindsigt  

 8.3 Ankevejledning  

 8.4 Sagsbehandlingsfrister 8.4.1 Lovbundne frister  

 8.4.2 Lokalt fastsatte frister 8.5 Fuldmagter  

 8.6 Habilitet  

 8.7 Sagens oplysninger og samtykkeerklæring 8.7.1 Oplysninger i sagen  

 8.7.2 Samtykkerklæring 8.8 Orientering af borgeren  

 8.9 Journal- og notatpligt Kapitel 9. Supplerende litteratur Bilag 2 Følgeskrivelse til vejledningen Til samtlige landets kommunalbestyrelser Metode til  

 god sagsbehandling Med henblik på at give kommunerne et redskab til at  

 styrke sagsbehandlingen på førtidspensionsområdet,  

 startede Socialministeriet i 1998 et projektsamarbejde med 8 kommuner om  

 forbedring af grundlaget for førtidspensionsafgørelser.  

 Resultatet af projektet er den metode for god sagsbehandling på  

 førtidspensionsområdet, som jeg nu har glæden af at kunne  

 præsentere for landets kommuner, amter og uddannelsesinstitutioner.
Førtidspensionsområdet har høj  

 prioritet for regeringen.
Det er vigtigt, at alle, som har en arbejdsevne,  

 også får mulighed for at udnytte og videreudvikle den.
Derfor  

 indgår det i den aftale om førtidspensionsreformen, som blev  

 indgået i forbindelse med finansloven for 2000, at reformen bygger  

 på en indførelse af arbejdsevnebegrebet som  

 tilkendelseskriterium i sager om førtidspension.
Metoden er et tilbud til kommunerne, som kan øge  

 den faglige kvalitet i sagsbehandlingen og retssikkerheden til gavn for  

 borgerne.
Metoden er en hjælp til at styre  

 sagsbehandlingsforløbet i den  rigtige retning.
Indsatsen bliver mere  

 målrettet.
Borgeren bliver medinddraget, og samarbejdsparter bliver  

 hørt på de rigtige tidspunkter.
Metodens primære formål er at forbedre  

 grundlaget for at træffe afgørelse om påbegyndelse af sag  

 om førtidspension.
Når sagsbehandleren arbejder efter metoden,  

 opnås der et dokumentationsgrundlag, som sikrer at der kan  

 træffes en korrekt og velbegrundet afgørelse, som er  

 gennemskuelig for borgeren.
Det har også vist sig, at metoden er  

 anvendelig på de led i sagsbehandlingen, der ligger forud for en  

 vurdering om førtidspension - når det skal vurderes, om en  

 borger skal have tilbud om  revalidering, arbejdsprøvning eller f.eks.  

 fleksjob.
 Jeg har vedlagt et hæfte om metoden til  

 sagsbehandlerne, en implementeringsvejledning til socialforvaltningen og en  

 pjece, som overordnet informerer om metoden.
 Jeg håber, at mange kommuner  

 vil tage metoden til sig, og indføre den som en fast procedure i  

 sagsbehandlingen.
