Fremsat den 5. april 2000 af  

 skatteministeren (Ole Stavad) Forslag til Lov om ændring af  

 skattestyrelsesloven, ligningsloven og skattekontrolloven (Omkostningsgodtgørelse i skatte- og  

 afgiftssager) § 1 I skattestyrelsesloven, jf. lovbekendtgørelse nr. 531 af 25. juni  

 1999, som ændret ved § 16 i lov nr. 958 af 20. december 1999,  

 erstattes kapitel 3 A med følgende nye kapitel:
»Kapitel 3 A Omkostningsgodtgørelse § 33 A.
Der ydes en godtgørelse på 50 pct. af de  

 udgifter, som en person omfattet af § 33 B, har betalt til sagkyndig  

 bistand m.v., som nævnt i § 33 C i de sager, som er nævnt i  

 § 33 D.
Stk. 2. Godtgørelsen er dog på 85 pct. af de  

 godtgørelsesberettigede udgifter, hvis udgifterne er betalt i  

 anledning af, at told- og skatteforvaltningen vil ændre en kommunal  

 ansættelse, jf. § 14, stk. 4, 2. pkt., eller told- og  

 skatteforvaltningen forelægger en skatteankenævnskendelse eller  

 en ejendomsvurdering for Ligningsrådet til ændring, jf.  

 § 14, stk. 5, eller Skatteministeriet indbringer en  

 landsskatteretskendelse for landsretten, eller Skatteministeriet anker en  

 landsretsdom til Højesteret.
Godtgørelsen efter 1. pkt. ydes  

 kun til dækning af de godtgørelsesberettigede udgifter, som  

 afholdes til sagens behandling ved henholdsvis told- og skatteforvaltningen,  

 Ligningsrådet, landsretten eller Højesteret.
Stk. 3. Landsskatteretten kan bestemme, at udgifter, der er  

 eller vil blive afholdt til syn og skøn i en landsskatteretssag, jf.  

 § 30, skal godtgøres fuldt ud.
Tilsvarende kan  

 Ligningsrådet bestemme, at udgifter, der er eller vil blive afholdt til  

 syn og skøn i en sag om bindende forhåndsbesked ved  

 Ligningsrådet, jf. § 20 B, stk. 5, skal godtgøres  

 fuldt ud.
Stk. 4. Krav på godtgørelse efter  

 stk. 1-3 kan ikke sælges, pantsættes eller på anden  

 måde overdrages.
Kravet kan heller ikke gøres til genstand for  

 retsforfølgning eller modregning.
§ 33 B.
Den godtgørelsesberettigede er, uanset om denne  

 er en fysisk eller en juridisk person, herunder et dødsbo:
 1)	Den, der ifølge lovgivningen er berettiget til at klage over  

 en afgørelse i en sag, som er nævnt i § 33 D eller som kan  

 indbringe en sådan afgørelse for domstolene.
 2)	Den, som i øvrigt må anerkendes som part i en sag, som  

 er nævnt i § 33 D.
 3)	Den, som en myndighed inddrager i en sag omfattet af § 33 D,  

 fordi myndigheden skønner, at den pågældende har en  

 direkte retlig interesse i sagens udfald.
§ 33 C.
Godtgørelsesberettigede er følgende  

 udgifter, når de er betalt:
 1)	Udgifter til sagkyndig bistand, medmindre den sagkyndige er ansat  

 hos den godtgørelsesberettigede.
 2)	Retsafgifter, bortset fra gebyret til Landsskatteretten, jf.  

 § 25, stk. 4.
 3)	Udgifter til syn og skøn.
 4)	Udgifter til sagkyndige erklæringer og andet  

 bevismateriale.
 5)	Pålagte sagsomkostninger.
 6)	Udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene.
 Stk. 2. De godtgørelsesberettigede udgifter reduceres  

 med:
 1)	Tilkendte sagsomkostninger.
 2)	Offentlig retshjælp.
 3)	Afgiftstilsvar, der kan fradrages som indgående moms efter lov  

 om merværdiafgift (momsloven).
§ 33 D.
Godtgørelse ydes 1)	ved klage til skatteankenævnet eller til Landsskatteretten 2)	ved klage til en told- og skatteregion, Told- og Skattestyrelsen  

 eller Ligningsrådet over en afgørelse, som er truffet efter  

 bemyndigelse fra skatteministeren 3)	i forbindelse med en anmodning til skatteankenævnet eller  

 Landsskatteretten om genoptagelse af vedkommende myndigheds egen tidligere  

 afgørelse 4)	i en sag vedrørende skatter eller afgifter for EF-Domstolen,  

 hvor den godtgørelsesberettigede er part, og 5)	i en klagesag, hvor den godtgørelsesberettigede er part, om  

 ophævelse af dobbeltbeskatning i forbindelse med regulering af  

 forbundne foretagenders overskud (EF-voldgiftskonventionen).
 Stk. 2. Bestemmelsen i stk. 1, nr. 2, gælder dog  

 ikke klager til Told- og Skattestyrelsen i sager vedrørende told eller  

 afgifter samt i sager om arbejdsgiverkontrol bortset fra  

 hæftelsessager.
 Stk. 3. Godtgørelse ydes endvidere ved  

 domstolsprøvelse af afgørelser i sager, som er  

 godtgørelsesberettigede efter stk. 1, nr. 1-3, og stk. 2.
§ 33 E.
Skatteministeren kan fastsætte nærmere  

 bestemmelser om kravene til dokumentation for betalingen af de  

 godtgørelsesberettigede udgifter m.v.
§ 33 F.
Skatteministeren afgiver årligt en  

 redegørelse til Folketinget om den udgiftsmæssige udvikling m.v.  

 i de sager, hvortil der kan ydes omkostningsgodtgørelse.
§ 33 G.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsgodtgørelse.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 33 H.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter begæring kan forlænges, at betale en i  

 tilkendegivelsen angiven bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
 Stk.3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.  

 Skattekontrollovens § 23 A om opkrævning og inddrivelse finder  

 tilsvarende anvendelse.«.
§ 2 I lov om påligningen af indkomstskat til staten (ligningsloven), jf.  

 lovbekendtgørelse nr. 28 af 18. januar 2000, som senest ændret  

 ved § 3 i lov nr. 105 af 14. februar 2000, foretages følgende  

 ændringer:
 1. I § 7Q, stk. 1, nr. 1, ændres »Tilskud«  

 til : »Godtgørelse«.
 2. § 7 Q, stk. 1, nr. 2, affattes  

 således:
»2)	Beløb, som betales til en godtgørelsesberettiget  

 person efter skattestyrelseslovens kapitel 3 A til dækning af  

 dennes udgifter til sagkyndig bistand m.v.
Det gælder dog ikke, i  

 det omfang beløbet med tillæg af omkostningsgodtgørelsen  

 og andre godtgjorte udgifter overstiger personens samlede udgifter til  

 sagkyndig bistand m.v. i sagen, eller i det omfang beløbet ikke  

 må anses for ydet som følge af yderens retlige interesse i  

 sagen.«.
 3. I § 7 Q indsættes efter stk. 1 som nyt  

 stykke:
»Stk. 2. Beløb, som er nævnt i stk. 1,  

 nr. 2, kan ikke fradrages i den skattepligtige indkomst, medmindre yderen er  

 en fond eller forening m.v., der efter lovgivningens almindelige regler har  

 fradrag for udlodninger eller uddelinger.
Ydes beløbet som led i et  

 ansættelsesforhold eller som led i en aftale om personligt arbejde i  

 øvrigt til dækning af modtagerens udgifter til sagkyndig bistand  

 m.v., og fradrager arbejdgiveren m.v. beløbet i sin skattepligtige  

 indkomst, medregnes beløbet til modtagerens skattepligtige  

 indkomst.«.
 Stk. 2 bliver herefter stk. 3.
 4. I § 7 Q, stk. 2, som bliver stk. 3,  

 ændres »tilskud« til: »godtgørelse«.
§ 3 I skattekontrolloven, jf. lovbekendtgørelse nr. 564 af 2. juli  

 1999, som ændret ved lov nr. 953 af 20. december 1999, § 3 i lov  

 nr. 955 af 20. december 1999, § 15 i lov nr. 958 af 20. december 1999 og  

 § 2 i lov nr. 170 af 15. marts 2000 foretages følgende  

 ændringer:
 1. Efter § 7 G indsættes:
»§ 7 H.
Fysiske og juridiske personer, der er fuldt  

 skattepligtige til landet, og som har ydet et beløb til dækning  

 af en persons udgifter til sagkyndig bistand m.v., jf. ligningslovens  

 § 7 Q, stk. 1, nr. 2, skal ved ydelsen af beløbet oplyse de  

 statslige told- og skattemyndigheder om beløbets størrelse og  

 modtagerens identitet.
Skatteministeren kan fastsætte regler, der  

 undtager visse persongrupper fra denne indberetningspligt.«.
 2. I § 14, stk. 2, indsættes efter »§ 7  

 G,«: »§ 7 H,«.
§ 4 Loven træder i kraft dagen efter bekendtgørelsen i Lovtidende  

 og har virkning for udgifter, der er betalt den 5. april 2000 eller senere.
Bemærkninger til lovforslaget Almindelige bemærkninger Formålet med lovforslaget er at forbedre de  

 gældende regler om omkostningsdækning i skatte- og afgiftssager,  

 således at borgernes og virksomhedernes retssikkerhed bliver  

 styrket.
Efter de gældende regler yder staten tilskud til  

 skatte- eller afgiftspligtige, der har afholdt udgifter til sagkyndig bistand  

 m.v. i klagesager, som kan påklages til skatteankenævnene,  

 Landsskatteretten samt i retssager, hvor spørgsmålet har kunnet  

 påklages til Landsskatteretten.
Tilskuddet er i dag for personer  

 på 38 pct. og for selskaber 32 pct.
For 2002 vil tilskudsprocenten  

 være 32 for både personer og selskaber.
På baggrund af de seneste års kritik af  

 omkostningsdækningsordningen nedsatte skatteministeren i maj 1999 med  

 bred politisk opbakning et hurtigtarbejdende udvalg, som bl.a. fik til opgave  

 at vurdere, om de gældende regler om omkostningsdækning virker  

 tilfredsstillende i retssikkerhedsmæssig sammenhæng.
Udvalget  

 skulle bl.a. undersøge, om de gældende regler på den ene  

 side sikrer, at borgerne og virksomhederne ikke afholder sig fra at  

 søge relevante afgørelser efterprøvet og på den  

 anden side ikke tilskynder til afholdelse af uforholdsmæssige  

 omkostninger til efterprøvelsen.
Udvalgets medlemmer blev udpeget  

 efter politisk drøftelse mellem de partier, der støttede  

 forslaget om nedsættelsen af et udvalg, med lektor Margrethe  

 Nørgaard, Aalborg Universitet, som formand.
 Udvalget har nu afgivet sin betænkning om  

 omkostningsdækningsordningen (betænkning nr. 1382/ februar  

 2000).
Omkostningsdækningsudvalget konstaterer, at der  

 efter de gældende regler ydes omkostningsdækning med samme  

 tilskudsprocent, uanset om den skatte- eller afgiftspligtige vinder eller  

 taber sin sag, og at ordningen er skematisk opbygget.
Efter den  

 gældende ordning er det såvel for den skatte- eller  

 afgiftspligtige som for myndighederne let at konstatere, hvilke sager, der  

 kan ydes tilskud til og ligeledes til hvilke udgifter.
Antallet af skatte-  

 eller afgiftspligtige, der klager over deres tilskud, er da også meget  

 lille (ca. 20 i 1998). Omkostningsdækningsudvalget finder, at en  

 sådan skematisk ordning har klare retssikkerhedsmæssige  

 fordele.
Omkostningsdækningsudvalget mener dernæst, at  

 selv om der kan argumenteres for, at der bør gives fuld dækning  

 af udgifterne i sager, hvor den skatte- eller afgiftspligtige får helt  

 eller delvis medhold, vil det i praksis være vanskeligt at  

 afgrænse disse sager.
Det skyldes, at der ikke gives enkle kriterier  

 herfor.
En afgørelse om omkostningsdækning måtte i givet  

 fald bl.a. knytte sig til sagens udfald på de enkelte klagepunkter, for  

 de enkelte indkomstår og vurderes for hver instans.
Udvalget mener ikke, at den gældende tilskudsordning  

 i tilstrækkelig grad fjerner de økonomiske barrierer for skatte-  

 eller afgiftspligtige, når disse overvejer, om en sag skal  

 prøves.
Dette taler efter udvalgets opfattelse for en  

 forhøjelse af tilskuddet.
På den anden side er de  

 provenumæssige konsekvenser af en tilskudsforhøjelse  

 behæftet med betydelig usikkerhed.
En afvejning af disse hensyn over  

 for hinanden får et enigt udvalg til at foreslå, at  

 tilskudsprocenten fortsat ligger fast i alle tilskudssager, uanset sagens  

 udfald, men forhøjes til 50 både for personer og selskaber.  

 Udvalget fremhæver, at hvis der gælder en ensartet og  

 forhøjet tilskudsprocent uanset sagens udfald, vil dette stille en  

 skatte- og afgiftspligtig retssikkerhedsmæssigt bedre, end hvis  

 tilskuddets størrelse afhænger af sagens udfald.
I de få tilfælde, hvor myndighederne  

 ønsker en sag prøvet ved en højere instans - f.eks.  

 fordi sagen anses for at være principiel - foreslår udvalget, at  

 den skatte- eller afgiftspligtige opnår fuld omkostningsdækning  

 med fradrag af en egenbetaling på 10-20 pct. af de tilskudsberettigede  

 udgifter.
Disse tilfælde kan klart afgrænses, idet der er tale om  

 sager, der videreføres på det offentliges initiativ.
Antallet af  

 sådanne sager skønnes i gennemsnit at udgøre 15 sager  

 årligt.
Herudover anbefaler udvalget, at kredsen af  

 tilskudsberettigede udvides og foreslår, at en række nye  

 sagstyper gøres tilskudsberettigede, jf. bilag 1 til lovforslaget.  

 Endvidere foreslår udvalget, at enhver som udgangspunkt skal kunne yde  

 et ikke-fradragsberettiget tilskud til dækning af den skatte- eller  

 afgiftspligtiges bistandsudgifter.
Dette tilskud er skattefrit for modtageren  

 og har ikke betydning for tilskuddets størrelse.
Sådanne  

 beløb, som den skatte- eller afgiftspligtige modtager fra tredjemand,  

 kan dog ikke overstige de samlede tilskudsberettigede udgifter efter fradrag  

 af godtgørelsen.
Forslaget skal ses i lyset af, at udvalget ikke har  

 fundet det muligt at opstille klare kriterier, der generelt gør det  

 muligt at yde et forhøjet tilskud til skatte- eller afgiftspligtige,  

 der fører principielle sager.
Forslaget skønnes af udvalget at  

 afbøde på dette forhold.
 Udvalget foreslår samtidig, at virkningen af de  

 foreslåede ændringer i omkostningsdækningsordningen  

 følges i f.eks. en 3-årig periode med afrapportering til  

 Folketingets Skatteudvalg.
 Endelig foreslår udvalget, at betegnelsen  

 »omkostningsdækning« ændres til »omkostningsgodtgørelse«,  

 da denne betegnelse efter udvalgets opfattelse må anses for mere  

 retvisende, når der ikke er tale om en 100 pct.´s dækning af den  

 skatte- eller afgiftspligtiges bistandsudgifter.
 Det foreliggende lovforslag bygger på  

 Omkostningsdækningsudvalgets anbefalinger og er således en  

 udmøntning af forslagene i Omkostningsdækningsudvalgets  

 betænkning.
Provenumæsige konsekvenser Statens tilskud til udgifter til sagkyndig bistand m.v. er  

 optaget som en særskilt udgiftsbevilling på finansloven.
På  

 finanslov 2000 er tilskudsbeløbet budgetteret til 28,5 mill. kr. ved  

 et anslået antal sager på ca. 2.600 og en tilskudsprocent for  

 personer på 38 og for selskaber på 32. Det gennemsnitlige  

 tilskudsbeløb er ca. 11.000 kr.
 I 2002 vil tilskudsprocenten efter de gældende  

 regler være 32 for både selskaber og personer svarende til en  

 årlig udgift på knap 25 mill. kr. ved uændret sagsomfang.  

 Det gennemsnitlige tilskudsbeløb vil da være ca. 9.500 kr.
Lovforslaget indebærer en forøgelse af  

 statens udgifter til ordningen.
Der knytter sig dog en betydelig usikkerhed  

 til vurderingen heraf.
 Forhøjelse af dækningsgraden.
 Forslaget om at hæve godtgørelsesprocenten  

 til 50 skønnes at medføre årlige merudgifter for staten  

 på knap 15 mill. kr. ved det gældende sagsomfang.
 Forhøjelsen af godtgørelsesprocenten fra 32  

 til 50 - dvs. en forhøjelse af godtgørelsesbeløbet pr.  

 sag på godt 50 pct. - vil gøre ordningen mere attraktiv at  

 benytte.
Der vil antagelig hyppigere blive benyttet sagkyndig  

 bistand ved sagstyper, der allerede er omfattet af den gældende  

 ordning.
Det skønnes med stor usikkerhed, at der i dag benyttes  

 sagkyndig bistand og udbetales tilskud i 15 pct. af de  

 godtgørelsesberettigede sager.
Hvis forhøjelsen af  

 godtgørelsesprocenten til 50 resulterer i, at der fremover vil blive  

 anvendt sagkyndig bistand i yderligere 5 pct. af sagerne, vil ordningen  

 således blive en tredjedel dyrere.
Forhøjelsen vil antagelig  

 også medføre, at der i et vist omfang anvendes mere kvalificeret  

 og dermed antagelig også dyrere sagkyndig bistand.
Set under ét skønnes det nuværende  

 sagsomfang på ca. 2.600 sager at blive forøget til et sagsomfang  

 på ca. 3.400 sager årligt.
Statens merudgift herved  

 skønnes med stor usikkerhed til 10 mill. kr. årligt.
 Forslaget om forhøjelse af  

 godtgørelsesprocenten til 50 skønnes således at  

 medføre årlige merudgifter for staten på ca. 25 mill. kr.  

 i alt.
 Forslaget om, at der i sager, der videreføres  

 på skattemyndighedernes initiativ såvel i det administrative  

 system som ved domstolene, ydes skatteyderen fuld  

 omkostningsgodtgørelse, dog fratrukket en egenbetaling på 15  

 pct., skønnes at medføre yderst beskedne merudgifter, idet  

 sagsantallet skønnes til ca. 15 om året.
 Udvidelser af ordningen.
 Forslaget om at gøre en række nye sagstyper  

 godtgørelsesberettigede, jf. bilag 1 til lovforslaget, skønnes  

 med stor usikkerhed at medføre, at staten fremover skal udbetale  

 godtgørelse i yderligere ca. 1.800 sager årligt.  

 Godtgørelsesbeløbet skønnes i langt størstedelen  

 af disse sager til 10 - 15.000 kr. pr. sag baseret på et  

 omkostningsniveau i størrelsesordenen 20 - 30.000 kr. pr. sag.
Hvad angår sager ved EF-Domstolen og sager, der  

 behandles efter EF-voldgiftskonventionen, vil der dog kunne blive tale om  

 godtgørelse til store og komplicerede sager.
Det er ikke muligt  

 på forhånd at vurdere omfanget, men i de år, hvor  

 sådanne sager fremkommer, vil der kunne blive tale om betydelige  

 udgifter for staten.
 Forslaget om at gøre sagsomkostninger, som er  

 pålagt den skatte- og afgiftspligtige, godtgørelsesberettigede  

 vil med udgangspunkt i, at Skatteministeriet tilkendes sagsomkostninger i  

 størrelsesordenen 5 mill. kr. årligt, indebære  

 årlige merudgifter på 2,5 mill. kr.
 Ovennævnte udvidelser af ordningen skønnes  

 med betydelig usikkerhed at medføre merudgifter for staten på  

 ca. 25 mill. kr. årligt.
 Forslaget om, at en tredjemand skal kunne yde et  

 ikke-fradragsberettiget tilskud til dækning af en skatte- og  

 afgiftspligtigs godtgørelsesberettigede udgifter, har ikke  

 provenumæssige konsekvenser, idet tilskuddet er skattefrit for modtager  

 og ikke reducerer den godtgørelse fra staten, som modtager i  

 øvrigt er berettiget til.
 Samlet virkning af lovforslaget.
 Lovforslaget skønnes alt i alt at medføre  

 årlige merudgifter for staten i størrelsesordenen 50 mill. kr.  

 årligt i 2002 og efterfølgende år.
 I 2001 skønnes merudgifterne at være i  

 størrelsesordenen 35 mill. kr., idet den gældende  

 tilskudsprocent til og med 2001 er 38 for personer.
 I 2000 skønnes merudgifterne at være i  

 størrelsesordenen 15 mill. kr., da de foreslåede regler kun  

 får virkning for en del af året, og da der desuden må  

 antages at gå noget tid, før den fulde virkning af forslaget  

 slår igennem.
En del af de omkostninger, der ved gennemførelse af  

 lovforslaget bliver berettigede til omkostningsgodtgørelse,  

 fratrækkes i dag ved opgørelsen af den skattepligtige indkomst.  

 Dette betyder, at en del af statens udgifter ved en udvidelse af  

 omkostningsgodtgørelsesordningen modsvares af en merindtægt i  

 skat, fordi beløbet ikke længere vil blive fratrukket.
Dette  

 beløb er ikke modregnet i skønnet over merudgifterne til  

 udvidelsen af ordningen.
Administrative konsekvenser for det offentlige og erhvervslivet 1. Under de provenumæssige konsekvenser er det  

 skønnet, at forslaget vil medføre en merudgift til  

 omkostningsgodtgørelse i 2000 i størrelsesordenen 15 mill. kr.  

 Beløbet vil blive optaget på forslag til lov om  

 tillægsbevilling for 2000 på § 09.21.05. Udgifter til  

 sagkyndig bistand i skattesager m.v. (Lovbunden).
 I 2001 er der skønnet en merudgift i  

 størrelsesordenen 35 mill. kr. og i 2002 og følgende år  

 skønnes en merudgift på 50 mill. kr. årligt.  

 Beløbene vil blive indbudgetteret på forslag til finanslov for  

 2001 på § 09.21.05. Udgifter til sagkyndig bistand i skattesager  

 m.v. (Lovbunden).
2. Forslaget medfører en forhøjelse af  

 tilskudssatsen.
I provenubemærkningerne er det skønnet, at  

 forhøjelsen   udover den umiddelbare følge af, at  

 godtgørelsen til de nuværende 2.600 sager førøges  

   vil berøre ca. 800 sager.
Disse sager omfatter 1) klager, der hidtil  

 har været ført med bistand, men hvor det skønnes, at  

 udgiften til bistanden forøges, 2) sager, der hidtil har været  

 ført uden bistand, men hvor der fremover skønnes at ville  

 medvirke bistand, samt 3) sager der ikke tidligere ville være  

 påklaget.
 Skønnet på 800 sager er behæftet med  

 betydelig usikkerhed, og det er ikke muligt nærmere at skønne  

 over fordelingen heraf på de ovennævnte tre grupper.
Forslaget medfører endvidere, at en række nye  

 sagstyper inddrages under ordningen.
Det drejer sig om ca. 1.800 sager, der i  

 dag påklages, men hvor der ikke ydes omkostningsdækning.
Langt  

 størstedelen heraf - ca. 1.700 sager - vedrører Told Skat, mens  

 ca. 100 sager vedrører Landsskatteretten.
Det skønnes, at  

 inddragelsen af disse sagstyper under ordningen alene i begrænset  

 omfang vil medføre, at der rejses sager, som ikke tidligere ville  

 være blevet påklaget.
3. I relation til de administrative konsekvenser for det  

 offentlige er det af betydning, hvor mange nye sager der rejses.
Som  

 anført er det ikke muligt nærmere at skønne herover, men  

 der må dog påregnes en vis, men begrænset forøgelse  

 af antallet af klagesager.
 Hertil kommer øget administration vedrørende  

 betaling af tilskud i de sager, hvor der ikke tidligere har været  

 inddraget sagkyndig bistand, men hvor dette vil ske fremover.
 Samlet skønnes det, at der alene vil blive tale om  

 begrænsede, løbende administrative merudgifter for det  

 offentlige, men skønnet er behæftet med betydelig  

 usikkerhed.
Da lovforslaget har til formål at forbedre borgernes  

 og virksomhedernes retssikkerhed, må det ikke medføre, at  

 sagsbehandlingstiden ved klageinstanserne forøges.
Skatteministeriet  

 vil derfor følge udviklingen i antallet af klagesager og vurdere, om  

 der er behov for en justering af ressourceindsatsen.
 Hertil kommer engangsudgifter for Told Skat på 1  

 mill. kr. til tilretning af edb-systemer samt information.
 4. Forslaget skønnes ikke at have administrative  

 konsekvenser for erhvervslivet.
Miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten Lovforslaget indeholder ikke EU-retlige aspekter.
Høring Forslaget har grundet behovet for en hurtig  

 udmøntning af forslagene i Omkostningsdækningsudvalgets  

 betænkning været sendt til høring med en frist på 14  

 dage.
Forslaget har ikke været forelagt Erhvervsministeriets  

 Testpanel.
 Forslaget har været sendt til høring hos  

 følgende organisationer, myndigheder m.v., som også af  

 Omkostningsdækningsudvalget blev bedt om forslag til ændringer af  

 den gældende ordning:
 Advokatrådet, Amtsrådsforeningen i Danmark,  

 Arbejderbevægelsens Erhvervsråd, Dansk Arbejdsgiverforening,  

 Danmarks Automobilforhandler Forening, De Danske Bilimportører, FDM,  

 Børsmæglerforeningen, Entreprenørforeningen, Erhvervenes  

 Skattesekretariat, Finansrådet, Finansieringsinstituttet for Industri  

 og Håndværk A/S, Danske Finansieringsselskabers Forening,  

 Københavns Fondsbørs, Forsikring & Pension, Dansk Handel  

 & Service, Det Danske Handelskammer, Håndværksrådet,  

 Dansk Industri, InvesteringsForeningsRådet, Kommunernes Landsforening,  

 Københavns Kommunes skatteforvaltning, Frederiksberg Kommunes  

 skattedirektorat, Landsorganisationen i Danmark, Foreningen af  

 Statsautoriserede Revisorer, Landbrugsraadet, De danske Landboforeninger,  

 Dansk Landbrugs Realkreditfond, Nationalbanken, Garantifonden for Danske  

 Optioner og Futures, Realkreditrådet, Danmarks Rederiforening,  

 Foreningen af Registrerede Revisorer, Skattechefforeningen,  

 Skatterevisorforeningen, Danmarks Skibskreditfond, Dansk Speditør  

 Forening, Dansk Transport og Logistik, Erhvervenes Transportudvalg, Den  

 Danske Dommerforening, Præsidenten for Københavns Byret,  

 Præsidenten for retten i Odense, Præsidenten for retten i  

 Roskilde, Præsidenten for retten i Århus, Præsidenten for  

 retten i Aalborg, Dommerfuldmægtigforeningen, Præsidenten for  

 Vestre Landsret, Præsidenten for Østre Landsret,  

 Præsidenten for Højesteret, Foreningen af Arbejdsledere i  

 Danmark, Danmarks Aktive Handelsrejsende, Specialarbejderforbundet i Danmark,  

 Dansk Metal, Dansk Magisterforening, Dansk Tandlægeforening,  

 Funktionærenes og Tjenestemændenes Fællesråd,  

 Forbundet af Offentlige Ansatte, Danmarks Agentforening, Foreningen af Yngre  

 Læger, Foreningen af Speciallæger, HK København,  

 Gymnasieskolernes Lærerforening, Finansforbundet, Kvindeligt  

 Arbejderforbund i Danmark, Husligt Arbejderforbund, og Foreningen af Danske  

 Skatteankenævn.
 Høringssvarene og kommentarer til de  

 væsentligste forslag i høringssvarene er medtaget som bilag 2  

 til lovforslaget.
 Forslaget har endvidere været sendt på  

 høring i Statsministeriet, Justitsministeriet, Erhvervsministeriet og  

 Miljø- og Energiministeriet samt i Landsskatteretten.
Sammenfatning af økonomiske og  

 administrative konsekvenser Positive konsekvenser/ mindreudgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Forslaget vil indebære merudgifter for staten i  

 størrelsesordenen 50 mill. kr., dog kun 35 mill. kr. i 2001 og 15  

 mill. kr. i 2000.
Administrative konsekvenser for stat, kommuner og  

 amtskommuner Ingen Forslaget vil alene indebære en begrænset,  

 løbende merudgift for det offentlige Økonomiske konsekvenser for erhvervslivet Forslaget skønnes at have positive økonomiske  

 konsekvenser for erhvervslivet.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Forslaget styrker borgernes retssikkerhed.
Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte bestemmelser Til § 1 Til § 33 A Til stk. 1 Efter de gældende regler ydes der tilskud til  

 dækning af udgifter til sagkyndig bistand m.v., som er afholdt ved  

 skatteankenævnet - bortset fra sager om forskudsregistrering - eller  

 ved Landsskatteretten eller ved domstolsprøvelse af en sådan  

 afgørelse.
Tilskud ydes dog ifølge bestemmelsen i  

 skattestyrelseslovens § 33 A ikke til bistandsudgifter vedrørende  

 afgørelser om vurdering af fast ejendom.
De tilskudsberettigede  

 udgifter dækkes efter de gældende regler med 38 pct. for personer  

 og med 32 pct. for selskaber.
Fra 2002 vil tilskuddet til personer være  

 på 32 pct.
Tilskuddet er fastsat således, at det modsvarer den  

 skattemæssige værdi af et fradrag for udgifterne på laveste  

 skattetrin.
Da omkostningsdækningsloven blev gennemført i 1984,  

 blev tilskuddet således fastsat til 50 pct. for personer og 40 pct. for  

 selskaber og dødsboer, idet skatteprocenten for disse skattepligtige  

 var henholdsvis 50 for personer på laveste skattetrin og 40 for  

 selskaber og dødsboer.
Sammenkædningen til skatteprocenten har  

 betydet, at der ved justeringer af skattesatserne gennem årene har  

 været gennemført tilsvarende reguleringer af tilskudssatsen.
 Forslaget går ud på at løsrive  

 tilskuddet fra dette historiske udgangspunkt og samtidig forhøje  

 satsen til 50 pct. for dermed at skabe en bedre dækningsgrad af de  

 skatte- eller afgiftspligtiges bistandsudgifter og dermed forbedre de skatte-  

 eller afgiftspligtiges retssikkerhed.
 Samtidig foreslås det, at der sker udvidelser af  

 kredsen af godtgørelsesberettigede personer, jf. § 33 B, af de  

 godtgørelsesberettigede udgifter, jf. § 33 C, samt af de  

 godtgørelsesberettigede sagstyper, herunder ejendomsvurderingssager,  

 jf. § 33 D samt bemærkningerne til de nævnte  

 bestemmelser.
Som det fremgår af § 33 F foreslås det,  

 at skatteministeren årligt afgiver en redegørelse til  

 Folketinget om den udgiftsmæssige udvikling m.v. i sagerne, hvortil der  

 kan ydes omkostningsgodtgørelse.
I den forbindelse er det også  

 tanken, at de adfærdsregulerende virkninger af en  

 omkostningsgodtgørelse på 50 pct. vurderes, i det omfang dette  

 er muligt.
Til stk. 2 En højere godtgørelse end på 50 pct.  

 af den skatte- og afgiftspligtiges bistandsudgifter, foreslås i de  

 situationer, hvor sagen videreføres på skattemyndighedernes  

 initiativ.
Det drejer sig om følgende tilfælde:
hvor en kommunal skatteansættelse vil blive ændret af en  

 told- og skatteregion, hvor en skatteankenævnskendelse eller ejendomsvurdering  

 forelægges af Told Skat for Ligningsrådet til ændring, hvor en landsskatteretskendelse indbringes for domstolene af  

 Skatteministeriet eller hvor Skatteministeriet anker en landsretsdom til  

 Højesteret.
 I disse tilfælde - der kan afgrænses let, og  

 som udgør et meget lille antal sager årligt - foreslås  

 det, at der ydes den skatte- eller afgiftspligtige en  

 omkostningsgodtgørelse, som svarer til fuld dækning med fradrag  

 af en egenbetaling på 15 pct. af de godtgørelsesberettigede  

 udgifter.
Baggrunden for forslaget om at yde en forhøjet  

 godtgørelsesprocent i disse tilfælde er, at en sag som  

 hovedregel videreføres af skattemyndighederne, fordi den er  

 principiel.
Det findes i den situation ikke rimeligt, at en skatte- og  

 afgiftspligtig skal påføres yderligere omkostninger, som alene  

 skyldes skattemyndighedernes interesse i at få prøvet sagen ved  

 en højere instans, fordi den er principiel.
Det præciseres i bestemmelsens 2. pkt., at den  

 forhøjede omkostningsgodtgørelse kun ydes til dækning af  

 de bistandsudgifter, som den skatte- eller afgiftspligtige afholder ved den  

 instans, hvortil skatte- og afgiftsmyndighederne har indbragt sagen til  

 prøvelse.
Indbringer Skatteministeriet således f.eks. en  

 landsskatteretskendelse for landsretten, er det kun til den skatte- eller  

 afgiftspligtiges udgifter til landsretsbehandlingen, at der kan ydes en  

 forhøjet omkostningsgodtgørelse.
Er den skatte- eller  

 afgiftspligtige utilfreds med landsrettens afgørelse og anker denne  

 til Højesteret, kan der alene ydes en omkostningsgodtgørelse  

 på 50 pct. til den skatte- eller afgiftspligtiges bistandsudgifter ved  

 Højesteret.
 Hensigten med ikke at yde fuld dækning af den  

 skatte- eller afgiftspligtiges bistandsudgifter i ovennævnte  

 situationer er, at en sådan fuld dækning kan tilskynde til  

 misbrug af ordningen.
Til stk. 3 Ifølge forslaget i 1. pkt., skal  

 Landsskatteretten kunne bestemme, herunder ved forhåndstilsagn, at der  

 skal ydes fuld omkostningsgodtgørelse for udgifter til syn og  

 skøn i en sag ved Landsskatteretten.
Efter de gældende regler kan Landsskatteretten  

 bestemme, at der skal ydes fuld omkostningsdækning til sådanne  

 udgifter, hvis retten skønner, at syn og skøn kan  

 tilføre sagen væsentlige oplysninger, der ikke mere  

 hensigtsmæssigt kan indhentes på en anden måde.
Efter  

 praksis kan det ske ved et forhåndstilsagn om dækning af  

 klagerens udgifter hertil.
Formålet med at give Landsskatteretten mulighed for  

 at kunne yde fuld omkostningsdækning i sager om syn og skøn har  

 været at mindske antallet af landsskatteretssager, som bliver indbragt  

 for domstolene.
Adgangen til fuld dækning tilskynder således  

 klageren til optimalt at søge en sag belyst ved Landsskatteretten, og  

 dette tilgodeser hensynet til det ønskelige i, at den rigtige  

 afgørelse træffes på et så tidligt tidspunkt i  

 sagsforløbet som muligt.
Landsskatteretten har til brug for  

 Omkostningsdækningsudvalgets arbejde oplyst, at kun meget få  

 landsskatteretssager, hvori der har været foretaget syn og skøn,  

 indbringes for domstolene.
Landsskatteretten vurderer i øvrigt, at  

 nedsættelsesprocenten (d.v.s. andelen af de sager, hvori den skatte-  

 eller afgiftspligtige får helt eller delvis medhold) er væsentlig  

 højere i de sager, hvori der har været foretaget syn og  

 skøn, end i andre sager ved Landsskatteretten.
Ordningen  

 skønnes således at være klart procesbesparende.
Hvis der ikke var adgang til fuld omkostningsdækning  

 i sager om syn og skøn i Landsskatteretten, må det antages, at  

 en del klagere muligvis ville vente med at begære syn og skøn,  

 til sagen var indbragt for domstolene.
Hvis klageren fik medhold ved  

 domstolene, ville skattemyndighederne skulle dække udgifterne til syn  

 og skøn efter retsplejelovens regler om sagsomkostninger, og hvis  

 klageren ikke fik medhold, ville den pågældende kunne få  

 udgifterne dækket efter de almindelige regler om  

 omkostningsdækning.
Uden Landsskatterettens mulighed for at give fuld  

 omkostningsdækning, ville klageren således have et  

 økonomisk incitament til at afvente domstolsbehandlingen, før  

 den pågældende begærede syn og skøn.
 I forslaget er det præciseret, at Landsskatterettens  

 afgørelse om fuld dækning kan meddeles ved et  

 forhåndstilsagn om, at også udgifter, der vil blive afholdt til  

 syn og skøn, kan dækkes fuldt ud.
 Angående 2. pkt., er det efter de  

 gældende regler i sager om bindende forhåndsbesked ved  

 Ligningsrådet muligt at få udmeldt syn og skøn, jf.  

 skattestyrelseslovens § 20 B, stk. 5. Imidlertid dækkes  

 udgifterne hertil ikke efter den gældende  

 omkostningsdækningsordning.
 Forslaget går ud på at gøre det muligt  

 for Ligningsrådet at bestemme, at de udgifter, der er afholdt til syn  

 og skøn i sager om bindende forhåndsbesked, skal  

 godtgøres fuldt ud på tilsvarende måde, som  

 Landsskatteretten i dag har mulighed for at bestemme, at der skal gives fuld  

 omkostningsdækning til syn og skøn i skatte- og afgiftssager.  

 Samtidig gives der Ligningsrådet mulighed for at give den skatte- eller  

 afgiftspligtige et forhåndstilsagn om fuld godtgørelse på  

 samme måde, som Landsskatteretten har.
 En sådan ordning vil betyde, at Ligningsrådet  

 i sager om bindende forhåndsbesked kan meddele forhåndstilsagn om  

 fuld omkostningsgodtgørelse, når rådet skønner, at  

 syn og skøn kan tilføre sagen væsentlige oplysninger, der  

 ikke mere hensigtsmæssigt kan indhentes på en anden  

 måde.
En sådan forhåndstilsagnsordning ved  

 Ligningsrådet skønnes at medvirke til at mindske antallet af  

 sager om bindende forhåndsbesked, som bliver påklaget til  

 Landsskatteretten.
Dette støttes på erfaringerne med ordningen  

 om fuld omkostningsdækning til syn og skøn ved  

 Landsskatteretten.
Som det fremgår af bemærkningerne til  

 § 33 A, stk. 3, 1. pkt., indbringes der kun meget få sager  

 for domstolene, hvori der har været foretaget syn og skøn.
En  

 gennemførelse af forslaget til denne bestemmelse skønnes derfor  

 at have tilsvarende procesøkonomiske fordele.
Til stk. 4 Bestemmelsen om, at krav på  

 omkostningsgodtgørelse ikke kan sælges, pantsættes eller  

 på anden måde overdrages eller gøres til genstand for  

 retsforfølgning eller modregning er kun ændret redaktionelt i  

 forhold til de gældende regler.
Til § 33 B Efter de gældende regler kan  

 omkostningsdækning alene ydes til den skattepligtige, som sagen  

 vedrører, eller til den skatte- eller afgiftspligtige i en retssag,  

 som vedrører et eller flere spørgsmål, som  

 Landsskatteretten har kunnet tage stilling til.
Efter forslaget til nr. 1 udvides denne kreds for  

 det første med personer (fysiske eller juridiske, herunder  

 dødsboer), som ifølge lovgivningen er klage- og  

 søgsmålsberettigede i de sager, som er omfattet af forslaget til  

 bestemmelsen i § 33 D.
Udvidelsen i forhold til de gældende regler  

 består i, at kredsen af godtgørelsesberettigede udvides i og  

 med, at det foreslås, at der sker en udvidelse af de  

 godtgørelsesberettigede sagstyper i forhold til den gældende  

 ordning, jf. nærmere herom bemærkningerne til forslaget til  

 bestemmelsen i § 33 D.
 For det andet består udvidelsen i, at også  

 personer, som i øvrigt må anerkendes som part i en sag, som er  

 omfattet af bestemmelsen i § 33 D, må anses som  

 godtgørelsesberettigede, jf.  nr. 2. Spørgsmålet  

 om, hvorvidt den pågældende kan anses som part, må  

 afgøres efter de almindelige forvaltningsretlige regler.
Bestemmelsen kan tænkes anvendt i det  

 tilfælde, hvor skattemyndighederne anerkender en aktionær som  

 part i selskabets skattesag, hvor aktionæren i forbindelse med  

 selskabets likvidation eller konkurs får overdraget retten til at  

 føre selskabets skattesag, således at aktionæren får  

 ret til det provenu, der måtte komme ud af skattesagen.
I den situation  

 er der tale om, at en anden end den skattepligtige, som sagen  

 vedrører, fører en skattesag, som den pågældende  

 har en direkte interesse i.
 Et andet eksempel kunne være det tilfælde,  

 hvor en sælger af et tømt overskudsselskab ønsker at  

 føre selskabets skattesag og anerkendes som part i denne, fordi  

 størrelsen af skattemyndighedernes erstatningskrav mod sælgeren  

 har en direkte sammenhæng med selskabets skatteansættelse.
 Endelig består udvidelsen i, at også  

 tredjemænd, som myndighederne skønner kan have en retlig  

 interesse i sagens udfald, og som derfor inddrages i sagen, betragtes som  

 godtgørelsesberettigede, jf. nr. 3.
 Landsskatteretten kan efter sin forretningsordens  

 § 7, stk. 2, jf. bekendtgørelse nr. 563 af 2. juli 1999,  

 anmode en tredjemand om at udtale sig til Landsskatteretten om  

 bedømmelsen af et retsforhold mellem klageren og den  

 pågældende tredjemand, fordi der er grund til at antage, at  

 tredjemanden ønsker en anden skatte- eller afgiftsmæssig  

 bedømmelse af retsforholdet lagt til grund ved afgørelsen af  

 klagen, end den bedømmelse, klageren ønsker lagt til grund.
 Er det f.eks. spørgsmålet, om et  

 ægtefællebidrag er ydet under faktisk samlivsophævelse  

 eller ej, kan dette spørgsmål have betydning for yderens ret til  

 fradrag for bidraget og for modtagerens indtægtsførelse heraf.  

 Forelægges et sådant spørgsmål for Landsskatteretten  

 af den ene part, vil retten efter forretningsordenens § 7, stk. 2,  

 typisk høre den anden part over spørgsmålet.
 Også skatteankenævnene og andre skatte- og  

 afgiftsmyndigheder inddrager i praksis i et vist omfang tredjemand, når  

 det skønnes, at denne kan have en væsentlig interesse i  

 afgørelsen af en skatte- eller afgiftspligtigs sag.
 Da en sådan tredjemand kan have behov for at antage  

 sagkyndig bistand i anledning af sagen, foreslås det, at denne omfattes  

 af kredsen af godtgørelsesberettigede.
Til § 33 C Til stk. 1.
 Bestemmelsen svarer til de gældende regler, bortset  

 fra nr. 5 om pålagte sagsomkostninger og nr. 6 om udgifter til en  

 sagkyndigs udtalelse om, hvorvidt en skatte- eller afgiftspligtig bør  

 gå videre med sin sag.
 For så vidt angår pålagte  

 sagsomkostninger - det foreslåede nye nr. 5 - følger det  

 af retsplejelovens § 312, at den tabende part er pligtig at erstatte  

 modparten de ham ved retssagen påførte udgifter, for så  

 vidt parterne ikke selv har truffet en anden overenskomst, eller retten i  

 særlige omstændigheder finder skellig grund til at gøre  

 afvigelse fra denne regel.
 Domstolene foretager en skønsmæssig vurdering  

 i hvert enkelt tilfælde af rimeligheden af de udgifter, som den  

 vindende part har afholdt, og fastsætter herefter de pålagte  

 sagsomkostninger.
Baggrunden for forslaget er at lette den skatte- eller  

 afgiftspligtiges økonomiske byrder ved at skulle føre en  

 skatte- eller afgiftssag.
I den skatte- eller afgiftspligtiges vurdering af  

 de økonomiske risici ved at skulle gå videre med en  

 landsskatteretskendelse til domstolene indgår normalt - som et  

 betydeligt element - risikoen for at blive pålagt at skulle betale  

 sagsomkostningerne til modparten.
Den skatte- eller afgiftspligtige kan  

 nogenlunde skønne over størrelsen af sine egne afholdte  

 omkostninger, mens den pågældende kun med betydelig usikkerhed  

 kan skønne over Skatteministeriets omkostninger i forbindelse med sine  

 overvejelser om, hvorvidt sagen skal føres.
Usikkerheden kan have  

 væsentlig betydning for den pågældende skatte- eller  

 afgiftspligtige, da denne ikke kan vide, om de samlede omkostninger kan blive  

 større, end vedkommende kan tåle.
 På den baggrund foreslås det, at der  

 også ydes omkostningsgodtgørelse til pålagte  

 sagsomkostninger.
For så vidt angår forslaget om  

 godtgørelse til en sagkyndigs udtalelse over spørgsmålet  

 om, hvorvidt en klage- eller retssag bør påklages eller  

 prøves ved domstolene - det nye  nr. 6 - er det erfaringen, at  

 der i mange sager udarbejdes en sådan sagkyndig udtalelse, og at dette  

 ofte sker i forbindelse med skift af rådgiver.
Udgifterne til en  

 sådan udtalelse kan i dag kun dækkes, hvis sagen faktisk  

 påklages eller indbringes for domstolene.
 For ikke at tvinge en skatte- eller afgiftspligtig til at  

 videreføre sagen for derefter umiddelbart at hæve sagen igen,  

 alene for at opnå omkostningsgodtgørelse for udgifterne til den  

 sagkyndige udtalelse, foreslås det, at der også ydes  

 omkostningsgodtgørelse til sådanne udgifter.
En udvidelse af ordningen på dette punkt vil  

 også være til gavn for den myndighed, hvortil sagen ellers skulle  

 indbringes.
Denne myndighed undgår dermed at  

 iværksætte visse administrative rutiner, ligesom det  

 statistiske billede af de sager, som de skatte- eller afgiftspligtige  

 hæver, bliver mere retvisende.
Til stk. 2 Forslaget går ud på, at beregningen af  

 omkostningsgodtgørelsen ikke skal reduceres med andre godtgjorte  

 udgifter end eventuelle tilkendte sagsomkostninger og offentlig  

 retshjælp, jf. nr. 1 og nr. 2. Dette har sammenhæng med  

 forslaget under § 2 om muligheden for, at tredjemand kan yde et  

 skattefrit tilskud til den godtgørelsesberettigede.
Der henvises herom  

 til bemærkningerne til denne bestemmelse.
Indholdet af bestemmelsen i  

nr. 3, hvorefter de godtgørelsesberettigede udgifter reduceres  

 med afgiftstilsvar, der kan fradrages som indgående moms, er  

 uændret i forhold til de gældende regler.
 Angående nr. 2 reduceres grundlaget for  

 beregningen af omkostningsgodtgørelsen som nævnt med offentlig  

 retshjælp.
 Efter retsplejelovens § 128, stk. 1-4, har den  

 skatte- eller afgiftspligtige mulighed for at opnå offentlig  

 retshjælp i form af tilskud til dækning af en del af en  

 advokatregning for navnlig rådgivning og udfærdigelse af enkelte  

 skriftlige henvendelser af sædvanlig art, f.eks. en ansøgning om  

 fri proces og processkrifter i retssager.
 Det fremgår af bekendtgørelse nr. 1039 af 16.  

 december 1999 om offentlig retshjælp ved advokater, at der ydes  

 retshjælp til personer, som opfylder de samme økonomiske  

 betingelser som for at få fri proces.
Efter bekendtgørelsens § 7, stk. 1, kan  

 der gives almindelig retshjælp for et advokatvederlag af indtil  

 800 kr. inkl. moms.
Heraf betaler staten 75 pct., og den  

 retshjælpssøgende betaler resten.
Der kan desuden gives  

udvidet retshjælp for et yderligere vederlag på indtil  

 1.830 kr. inkl. moms.
Heraf betaler staten og den  

 retshjælpssøgende hver halvdelen, jf. bekendtgørelsens  

 § 7, stk. 2. Hvis retshjælpen gives i forbindelse med en  

 ansøgning om fri proces, betaler staten hele vederlaget.
Offentlig retshjælp omfatter ikke sager, der  

 verserer for offentlige myndigheder, hvor det må antages, at vejledning  

 og bistand i fornødent omfang gives af myndigheden.
Derimod gives der  

 hjælp til at klage over disse myndigheders afgørelser.  

 Hjælpen ydes i den forbindelse alene til at udarbejde en klageskrivelse  

 til skatte- og afgiftsmyndigheden.
Til § 33 D Til stk. 1 Bestemmelsen i nr. 1 svarer - hvad angår  

 afgrænsningen af godtgørelsesberettigede sagstyper - til den  

 gældende bestemmelse i § 33 A, stk. 1. Dog er klager over  

 forskudsregistreringen og klager over ejendomsvurderingen efter den  

 gældende bestemmelse i § 33 A, stk. 1, ikke  

 tilskudsberettigede i dag.
Disse sager foreslås imidlertid gjort  

 godtgørelsesberettigede.
 Efter de gældende regler gives der tilskud til  

 følgende klagesager:
klagesager om skatteansættelser, herunder om  

 skatteforbehold klager over afslag på genoptagelse af skatteansættelser,  

 som efter gældende regler kan påklages til  

 skatteankenævnene og Landsskatteretten klagesager til Landsskatteretten vedr. moms og afgifter klagesager til Landsskatteretten om fastsættelsen af  

 toldbeløb klagesager til Landsskatteretten om indeholdelsespligt klagesager til Landsskatteretten om bindende forhåndsbesked,  

 og klagesager til Landsskatteretten over afslag på skattefri  

 aktieombytning og skattefri fusion, spaltning og tilførsel af  

 aktiver.
 Som nævnt udvides disse sagstyper efter forslaget  

 med klagesager over forskudsregistreringen og klagesager over  

 ejendomsvurderingen til Landsskatteretten.
 For så vidt angår klager over  

forskudsregistreringen efter kildeskattelovens § 55 B er disse  

 omfattet af forslaget som en godtgørelsesberettiget sagstype, fordi en  

 klage over forskudsregistreringen efter Omkostningsdækningsudvalgets  

 opfattelse i nogle tilfælde kan foregribe den ligningsmæssige  

 behandling af et spørgsmål, ligesom der kan være tale om  

 stor likviditetsmæssig belastning af den skattepligtige, såfremt  

 dennes forskudsopgørelse ikke godkendes.
 Der kan derfor i disse sager være behov for at  

 antage sagkyndig bistand, hvilket er baggrunden for forslaget.
Hvad angår klager over ejendomsvurderingen  

 til Landsskatteretten er disse sager medtaget i forslaget for at opnå  

 en klargøring af retstilstanden.
Efter den gældende  

 skattestyrelseslovs § 33 A, stk. 1, 2. pkt., kan der ikke ydes  

 tilskud vedrørende afgørelser om vurdering af fast ejendom.  

 Omvendt følger det af vurderingslovens § 46, stk. 2, at  

 skattestyrelseslovens kapitel 3 A om omkostningsdækning finder  

 anvendelse ved klage til Landsskatteretten.
Først for nylig har der  

 været behov for at tage stilling til denne regelkonflikt, og  

 omkostningsdækningsordningen er herefter blevet administreret i  

 overensstemmelse med bestemmelsen i vurderingsloven.
Antallet af klagesager  

 ved Landsskatteretten vedr. ejendomsvurderingen er gennemsnitligt ca. 500 om  

 året.
 Retstilstanden på området foreslås  

 derfor opretholdt og klargjort.
 Efter forslagets nr. 2 udvides den gældende  

 omkostningsdækningsordning med sager, som vedrører en klage til  

 en told- og skatteregion, Told- og Skattestyrelsen eller Ligningsrådet  

 over en afgørelse, som er truffet efter bemyndigelse fra  

 skatteministeren.
 De klagesager, som herefter vil være omfattet af  

 bestemmelsen, er følgende sagstyper:
1)	klage over afslag på omgørelse 2)	klage over afslag på genoptagelse af en  

 skatteansættelse 3)	klage over afslag på anmodninger om bevilling eller  

 dispensation.
Ad nr. 1 I det omfang en skatteansættelse hviler på en  

 privatretlig disposition, kan skatteministeren efter skattestyrelseslovens  

 § 37 C tillade, at en efterfølgende ændring af  

 dispositionen tillægges virkning for skatteansættelsen  

 (omgørelse), hvis en række nærmere angivne betingelser er  

 opfyldt.
Efter sagsudlægningsbekendtgørelsen, jf.  

 bekendtgørelse nr. 1070 af 17. december 1999, § 3, nr. 13,  

 træffer den kommunale skattemyndighed afgørelse i 1. instans i  

 sager om omgørelse, når den skattepligtige er en fysisk person  

 eller et dødsbo.
Er den skattepligtige en juridisk person,  

 træffer den skatteansættende myndighed afgørelse i 1.  

 instans, jf. bekendtgørelsens § 2 B, stk. 1, nr. 1. Efter  

 sagsudlægningsbekendtgørelsens § 13 A, stk. 2, kan  

 sådanne afgørelser påklages til Ligningsrådet.  

 Afgørelsen kan herefter ikke påklages til en anden administrativ  

 myndighed, jf. bekendtgørelsens § 14 A.
 Da et afslag på at tillægge omgørelse  

 af en privatretlig disposition virkning for skatteansættelsen ikke kan  

 påklages til Landsskatteretten, er der i dag ikke adgang til  

 omkostningsdækning for udgifter til sagkyndig bistand i forbindelse med  

 klage over et afslag på omgørelse.
Omgørelse kommer på tale, hvis et  

 skatteforbehold ikke kan anerkendes.
Et skatteforbehold kan tages i  

 forbindelse med en privatretlig disposition, som således gøres  

 betinget af, at dispositionen tillægges nærmere angivne  

 skatteretlige virkninger.
For at skatteforbeholdet kan anerkendes i  

 skatteretlig henseende, må en række betingelser, som er  

 nævnt i skattestyrelseslovens § 37 B, være opfyldt.
Endvidere kan omgørelse komme på tale, hvis  

 der ikke er taget skatteforbehold.
Hvis det tillades, at en omgørelse  

 af en privatretlig disposition tillægges virkning for  

 skatteansættelsen, således at denne skal ændres i  

 overensstemmelse med den omgjorte disposition, vil det betyde, at  

 skatteansættelsen for det pågældende indkomstår skal  

 genoptages.
Efter den gældende omkostningsdækningsordning  

 er der adgang til omkostningsdækning i klagesager om skatteforbehold,  

 hvortil omgørelsessagerne knytter sig.
Ligeledes er  

 omgørelsessagerne knyttet til genoptagelsessagerne, hvor der i dag er  

 omkostningsdækning for hovedparten af de sager, der behandles efter de  

 nye regler i skattestyrelseslovens § 34 og § 35.
 På den baggrund foreslås det, at der ydes  

 omkostningsgodtgørelse til udgifter til sagkyndig bistand mv. ved  

 klage til Ligningsrådet over afslag på at tillægge en  

 omgørelse af en privatretlig disposition virkning for en  

 skatteansættelse.
Ad nr. 2 Efter reglerne i skattestyrelsesloven kan en skattepligtig  

 anmode om at få sin skatteansættelse genoptaget inden for en  

 frist på 3 år, jf. § 34, og kan desuden i en række  

 særlige situationer få sin ansættelse genoptaget uden for  

 denne frist, jf. § 35.
Forslaget omfatter klagesager om genoptagelse af  

 skatteansættelser på skatteyderens foranledning.
Afhængig  

 af hvilket indkomstår genoptagelsessagen vedrører, er nogle  

 genoptagelsessager allerede i dag omfattet af  

 omkostningsdækningsordningen, idet disse klagesager behandles af  

 skatteankenævnet og Landsskatteretten.
I nedenstående oversigt  

 angives, hvilke klagesager på dette område, som der i dag ydes  

 tilskud til.
 Hensynet til lige behandling i  

 omkostningsgodtgørelsesmæssig henseende af de  

 genoptagelsessager, som i dag er omfattet af  

 omkostningsdækningsordningen, og af de sager, som ikke er, taler for at  

 yde omkostningsgodtgørelse i alle disse sager.
Retssikkerhedshensyn tilsiger, at klager over afslag  

 på genoptagelse både inden for og uden for 3-årsfristen i  

 godtgørelsesmæssig henseende behandles som klager over selve  

 skatteansættelsen.
Målet med en genoptagelsessag er - uanset om  

 genoptagelse sker inden for eller uden for 3-årsfristen - at nå  

 frem til den materielt rigtige skatteansættelse af skatteyderens  

 indkomst for det pågældende år, således at også  

 forhold, som skatteyderen først bliver bekendt med efter  

 selvangivelsestidspunktet, kan indgå i skatteansættelsen.  

 Forslaget vil medvirke til, at dette sker.
Oversigt over klagesager om genoptagelse, som der i dag  

 ydes tilskud til Indkomstår Hjemmel Myndigheder Tilskud i dag?* Før 1990 Udenfor 5 årsfristen:
Bevilling, jf. tidl.
SSL § 29, stk. 4 Told- og skatteregionen Told- og Skattestyrelsen Nej 1990 - 1996 (lovbekg. nr. 526 af 3. juli 1998) Indenfor 3 årsfristen:
SSL § 4, stk. 1 Den kommunale skattemyndighed Landsskatteretten Ja Udenfor 3 årsfristen:
SSL § 4, stk. 2 Told- og skatteregionen Told- og Skattestyrelsen (Told- og skatteregionen Ligningsrådet) Nej 1997 og senere (lovbekg. nr. 531 af 25. juni 1999) Inden for 3 årsfristen:
SSL § 34, stk. 2 Den kommunale skattemyndighed Landsskatteretten Den skatteansættende myndighed (juridiske personer) Landsskatteretten Ja Uden for 3 årsfristen:
SSL § 35, stk. 1, nr. 1-8 og nr. 10 Den kommunale skattemyndighed Landsskatteretten Den skatteansættende myndighed (juridiske personer) Landsskatteretten Ja Uden for 3 årsfristen:
SSL § 35, stk. 1, nr. 9 Told- og skatteregionen Told- og Skattestyrelsen Nej *	Der gives kun tilskud, når der er tale om en  

 klagesag eller en domstolssag Som det fremgår af oversigten, er de  

 genoptagelsessager, der klagebehandles i Told- og Skattestyrelsen, og som der  

 efter forslaget skal kunne ydes omkostningsgodtgørelse til, sager om  

 genoptagelse af følgende skatteansættelser:
Ansættelserne for indkomstårene før 1990 uden for  

 5-årsfristen, ansættelserne for indkomstårene 1990-1996 uden for  

 3-årsfristen samt ansættelserne for 1997 og senere, uden for 3-årsfristen,  

 i tilfælde, hvor genoptagelse beror på, om der er begået  

 ansvarspådragende fejl ved ligningen, jf. skattestyrelseslovens  

 § 35, stk. 1, nr. 9.
 Ad nr. 3.
 Efter den gældende omkostningsdækningsordning  

 er der ikke adgang til dækning for udgifter til sagkyndig bistand, der  

 er forbundet med en klage over et afslag på en bevilling eller  

 dispensation.
 En bevilling eller dispensation er en tilladelse til, at  

 en skatte- eller afgiftspligtigs forhold behandles på en lempeligere  

 måde end efter de almindelige regler.
 En klage over et afslag på en anmodning om en  

 bevilling eller dispensation kan på samme måde som en klage over  

 en bindende forhåndsbesked - som i dag er tilskudsberettiget - siges at  

 have en procesbesparende funktion i og med, at en imødekommelse af  

 klagen eller et afslag vil kunne lægges til grund ved ligningen og  

 dermed afværge en eventuel klagesag i ligningssystemet.
 Hertil kommer, at afgørelsen i en bevillings- eller  

 dispensationssag kan have væsentlig betydning for klagerens  

 skattemæssige stilling, ligesom sagerne kan dreje sig om betydelige  

 beløb.
Dette gælder i høj grad for klagesager  

 vedrørende et afslag på en bevilling eller dispensation, hvor  

 spørgsmålet om, hvorvidt bevillingen eller dispensationen skal  

 gives, afhænger af en egentlig juridisk vurdering af ansøgerens  

 forhold, og i mindre grad i sager, der er af ren administrativ karakter.
Af  

 administrative grunde er det imidlertid ikke fundet hensigtsmæssigt at  

 lade spørgsmålet om omkostningsgodtgørelse bero på  

 en vurdering af, hvorvidt der har været tale om en egentlig juridisk  

 vurdering af ansøgerens forhold eller ej.
På den baggrund foreslås alle klagesager om  

 bevillinger og dispensationer som udgangspunkt omfattet af ordningen,  

 således som det fremgår af bekendtgørelsen om  

 sagsudlægning.
I denne bekendtgørelse er det fastsat, hvem der  

 træffer afgørelse i de sager, som skatteministeren er bemyndiget  

 til at træffe afgørelse i i henhold til forskellige skatte- og  

 afgiftslove.
Endvidere er det i denne bekendtgørelse fastsat, hvortil  

 sådanne afgørelser kan påklages.
 Det bemærkes dog, at det må antages, at der i  

 mange bevillings- og dispensationssager ikke benyttes sagkyndig bistand, og i  

 det omfang der benyttes sagkyndig bistand i sådanne sager, er denne  

 bistand formentlig ikke så omfattende, som f.eks. i en sag om  

 skatteansættelsen.
Som eksempler på bevillings- og dispensationssager,  

 hvor sagkyndig bistand typisk optræder, kan nævnes tilladelse til  

 påbegyndelse af afskrivning på afskrivningsberettigede aktiver  

 til brug for en forsøgs- eller forskningsvirksomhed før  

 igangsættelsen af erhvervsvirksomheden.
Endvidere kan nævnes  

 sager om anmodning om helt eller delvis eftergivelse af betydelige  

 skattebeløb f.eks. som led i en generel akkord.
Som eksempler på  

 bevillings- og dispensationssager, hvor sagkyndig bistand ofte ikke  

 optræder, kan nævnes bestemmelsen om forlængelse af fristen  

 for udligning af negativ saldo i afskrivningslovens § 8 samt  

 bestemmelsen om henstand med selvangivelsesfristen i skattekontrollovens  

 § 4, stk. 4.
 Efter forslaget til bestemmelsen i nr. 3 skal der  

 ydes omkostningsgodtgørelse til udgifter til sagkyndig bistand m.v. i  

 forbindelse med en anmodning til et skatteankenævn eller  

 Landsskatteretten om genoptagelse af vedkommende myndigheds egen tidligere  

 afgørelse.
Efter de gældende regler i skattestyrelseslovens  

 § 29, stk. 1, og 2, kan Landsskatteretten efter anmodning fra  

 klageren genoptage en sag, der er påkendt eller afvist af  

 Landsskatteretten, hvis visse betingelser er opfyldt.
Ligeledes kan et  

 skatteankenævn under visse betingelser genoptage en sag, der er  

 påkendt eller afvist af skatteankenævnet, jf.  

 skattestyrelseslovens § 22.
 Der er ikke efter de gældende regler mulighed for at  

 yde omkostningsdækning til udgifter til sagkyndig bistand, der er  

 forbundet med indgivelse af en sådan anmodning.
 Bliver skatteyderen opmærksom på nogle nye  

 oplysninger, som ikke tidligere har været fremme, heller ikke da  

 skatteankenævnet eller Landsskatteretten traf afgørelse, vil det  

 alt andet lige være procesbesparende, at skatteyderen beder om  

 genoptagelse af skatteankenævnets eller Landsskatterettens kendelse  

 frem for at indbringe sagen for en højere instans.
 Forslaget om at yde omkostningsgodtgørelse i disse  

 situationer må således antages at have procesøkonomisk  

 fordele, ligesom det vil medvirke til, at den rigtige afgørelse  

 træffes så tidligt som muligt i klagesystemet.
 Efter forslagets nr. 4 kan der ydes  

 omkostningsgodtgørelse i EF-Domstolssager vedrørende skatter  

 eller afgifter, hvor den godtgørelsesberettigede er part.
I dag ydes der alene omkostningsdækning for udgifter  

 afholdt i forbindelse med en præjudiciel forelæggelse for  

 EF-Domstolen - d.v.s. i sager, hvor en dansk ret i anledning af en konkret  

 tvist mellem skatte- og afgiftsmyndighederne på den ene side og den  

 skatte- eller afgiftspligtige på den anden side vælger at  

 spørge EF-Domstolen om, hvorledes en eller flere EU-bestemmelser - af  

 betydning for sagens afgørelse - skal forstås.
I forbindelse med  

 præjudicielle forelæggelser for EF-Domstolen skal parterne afgive  

 diverse skriftlige indlæg i sagen samt procedere denne for  

 domstolen.
 Efter forslaget er der fortsat adgang til dækning af  

 udgifter afholdt i forbindelse med en præjudiciel  

 forelæggelse.
 Skatte- eller afgiftspligtige har også mulighed for  

 at optræde direkte som part ved EF-Domstolen i de såkaldte  

 annullationssager, passivitetssager og erstatningssager.
 I det omfang dette sker, foreslås det, at  

 bistandsudgifterne i disse sager gøres  

 godtgørelsesberettigede.
Det bemærkes, at EF-Domstolen efter artikel 35 i  

 domstolsstatutten træffer afgørelse om sagsomkostningerne.
Da  

 denne afgørelse i praksis beror på et skøn, er det ikke  

 altid givet, at de omkostninger, som den skatte- eller afgiftspligtige har  

 afholdt, bliver dækket fuldt ud.
Derved bliver spørgsmålet  

 om godtgørelse af de resterende udgifter aktuelt.
Som et eksempel på et  

annullationssøgsmål kan nævnes den situation, hvor  

 en virksomhed finder, at en retsakt (beslutning eller forordning) er ugyldig,  

 idet den er formuleret så snævert, at den i realiteten har  

 karakter af en beslutning over for den pågældende virksomhed,  

 f.eks. vedrørende anti-dumpingtold.
I disse tilfælde kan  

 virksomheden eventuelt have en interesse i at anlægge et  

 annullationssøgsmål.
Som et eksempel på et  

passivitetssøgsmål kan nævnes den situation, hvor  

 en skatte- eller afgiftspligtig indbringer en klage til EF-Domstolen over, at  

 en EU-institution, f.eks.
Kommissionen, i strid med traktaten har undladt at  

 træffe afgørelse i forhold til den skatte- eller afgiftspligtige  

 efter at være blevet opfordret hertil, jf. artikel 232.
 Som et eksempel på et  

erstatningssøgsmål kan nævnes den situation, at en  

 skatte- og afgiftspligtig ikke ønsker at anlægge et  

 annullationssøgsmål eller et sagsanlæg ved de nationale  

 domstole i en sag om skatter eller afgifter, herunder begære  

 præjudiciel forelæggelse for EF-Domstolen, men ønsker at  

 anlægge et erstatningssøgsmål mod den EU-institution, der  

 har udstedt den pågældende omtvistede retsakt, jf. artikel  

 235.
Efter forslagets nr. 5 kan der ydes  

 godtgørelse til bistandsudgifter i klagesager vedrørende  

 EF-voldgiftskonventionen (90/436/EØF) offentliggjort i EFT nr.
L 225  

 af 20/8 1990.
 Formålet med voldgiftskonventionen er at undgå  

 den økonomiske dobbeltbeskatning, som opstår, når et  

 »foretagende« får forhøjet sin skattepligtige indkomst ved en  

 »armslængdejustering«, uden at der gennemføres en  

 korresponderende regulering af indkomsten for det nærtstående  

 foretagende i et andet land.
 Foretagenderne kan påberåbe sig  

 voldgiftskonventionen, når der er foretaget en korrektion af  

 vilkårene for deres kommercielle eller finansielle forbindelser.
Efter konventionen skal en stat, der vil foretage  

 korrektion af indkomstopgørelsen i et foretagende som følge af  

 armslængderegler, underrette foretagendet i god tid.
Dette  

 indebærer, at foretagendet skal have tid til at underrette det andet  

 foretagende, som igen skal informere myndighederne i den stat, hvori det er  

 hjemmehørende, om korrektionen.
Her i landet sker underretningen i  

 form af en såkaldt agterskrivelse, hvori der er angivet en  

 høringsfrist på ikke under 15 dage, jf. skattestyrelseslovens  

 § 3, stk. 4.
Hvis staterne ikke er enige om korrektionen, og en  

 løsning på problemet ikke har fundet sted inden to år,  

 nedsættes et rådgivende udvalg (voldgiftsudvalget), der skal tage  

 stilling til fordelingen af indkomsten mellem foretagenderne.
Udvalget  

 består af repræsentanter for skattemyndighederne i de involverede  

 stater og af nogle uafhængige medlemmer, der udpeges af de involverede  

 skattemyndigheder.
 Foretagenderne kan forelægge voldgiftsudvalget alle  

 oplysninger eller dokumenter, som de ønsker at påberåbe  

 sig med henblik på den afgørelse, der skal træffes.  

 Foretagenderne har desuden i visse situationer pligt til at fremlægge  

 en række oplysninger m.v., ligesom de har pligt til at give  

 fremmøde eller lade sig repræsentere for udvalget.
Spørgsmål, der omfattes af konventionen, kan  

 efter interne danske regler ikke behandles i et rådgivende udvalg, hvis  

 spørgsmålet indbringes for danske domstole.
Hvis  

 armslængdespørgsmålet først er afgjort ved  

 landsretten eller Højesteret, vil der ikke kunne igangsættes en  

 voldgiftsprocedure efter konventionen.  

 Armslængdespørgsmålet kan dog behandles i det  

 administrative rekurssystem, d.v.s. til og med Landsskatteretten, samtidig  

 med at det behandles efter proceduren i voldgiftskonventionen.
 Da der ved behandlingen af en sag efter  

 EF-voldgiftskonventionen utvivlsomt kan være behov for antagelsen af  

 sagkyndig bistand, ligesom afklaringen af  

 armslængdespørgsmålet har betydning for  

 skatteansættelsen, hvortil der kan ydes tilskud til sagkyndig bistand,  

 når sagen behandles i det administrative klagesystem, foreslås  

 det, at der også ydes omkostningsgodtgørelse fra det tidspunkt,  

 hvor en klage indgives til Told- og Skattestyrelsen med henblik på at  

 få ophævet en dobbeltbeskatning.
Endvidere foreslås det, at der tilsvarende bliver  

 mulighed for at yde omkostningsgodtgørelse i tilfælde, hvor en  

 skattepligtig bliver involveret i en konventionssag, fordi det udenlandske  

 foretagende, der er interesseforbundent med den skattepligtige, henvender sig  

 til skattemyndighederne i det andet land med henblik på at få  

 ophævet dobbeltbeskatningen.
For at undgå forskelsbehandling i de  

 to situationer, hvor det er muligt for et dansk foretagende at blive  

 involveret i en konventionssag, foreslås det således, at der ydes  

 omkostningsgodtgørelse i begge situationer.
 Til stk. 2.
 Efter forslaget er klager til Told- og Skattestyrelsen i  

 sager vedrørende told og afgifter samt i sager om arbejdsgiverkontrol  

 på nær hæftelsessager ikke omfattet af  

 godtgørelsesordningen.
Hvad angår de sager om told og afgifter, som  

 kan påklages til Told- og Skattestyrelsen, er der tale om sager, der  

 ikke vedrører told- eller afgiftsgrundlaget, idet sådanne  

 klagesager går til Landsskatteretten.
Derimod er der tale om sager om  

 registrering, regnskab, betaling, kontrol o.lign., d.v.s. sager, der  

 først og fremmest har karakter af at vedrøre en praktisk  

 gennemførelsesforanstaltning, hvor sagkyndig bistand ikke er  

 påkrævet.
 Hvad angår sagerne om arbejdsgiverkontrol kan  

 der efter de gældende regler ydes omkostningsdækning til  

 sagkyndig bistand i sager om indeholdelse af A-skat, arbejdsmarkedsbidrag  

 (AM-bidrag) og det særlige pensionsopsparingsbidrag (SP-bidrag) ved  

 Landsskatteretten.
Afgørelser om indeholdelsespligt for A-skat,  

 AM-bidrag og SP-bidrag træffes af told- og skatteregionerne.
En  

 afgørelse om indeholdelsespligt skal enten ledsages af en  

 afgørelse om hæftelse, og / eller af et pålæg til  

 arbejdsgiveren om for fremtiden at indeholde A-skat m.v. i tilsvarende  

 ydelser.
Ledsages afgørelsen om indeholdelsespligt af en  

 afgørelse om hæftelse, skal arbejdsgiveren indbetale det  

 ikke-indeholdte eller for lidt indeholdte beløb til skatte- og  

 afgiftsmyndighederne.
En afgørelse om indeholdelsespligt / et  

 pålæg har således en indgribende karakter for den  

 indeholdelsespligtige, der skal indbetale den ikke-indeholdte eller for lidt  

 indeholdte A-skat m.v. og herefter - måske forgæves - søge  

 regres hos indkomstmodtageren.
Imidlertid kan afgørelserne herudover  

 også få betydning for den indeholdelsespligtiges administration,  

 udbetaling af skattefrie godtgørelser m.v.
Afgørelser om den indeholdelsespligtiges  

 hæftelse for A-skat træffes af told- og skatteregionerne efter  

 reglerne i kildeskattelovens § 69, og afgørelser om  

 arbejdsgiverens hæftelse for AM-bidrag og SP-bidrag træffes af  

 regionerne i medfør af arbejdsmarkedsfondslovens § 15,  

 stk. 3, jf.
ATP-lovens § 17 f, stk. 1.
For afgørelser i sager vedrørende  

 registrering, regnskab, betaling, kontrol o.l., herunder hæftelse,  

 d.v.s. sager, der først og fremmest har karakter af at vedrøre  

 en praktisk gennemførelsesforanstaltning, er der klageadgang til Told-  

 og Skattestyrelsen.
Dette betyder, at der efter de gældende regler ikke  

 er adgang til omkostningsdækning i disse sager.
Da afgørelser om indeholdelsespligt og  

 afgørelser om hæftelse følges ad, må det antages,  

 at den sagkyndige bistand som alt overvejende hovedregel retter sig mod begge  

 afgørelser.
En afgørelse om hæftelse kan desuden på  

 samme måde som afgørelsen om indeholdelsespligt have en  

 indgribende karakter for den indeholdelsespligtige, og der kan forekomme  

 situationer, hvor kun afgørelsen om hæftelse ønskes  

 påklaget.
 I en situation, hvor der slet ikke er sket indeholdelse,  

 eller der er indeholdt for lidt, hæfter den indeholdelsespligtige for  

 det ikke-indeholdte beløb, medmindre vedkommende kan godtgøre,  

 at denne ikke har udvist forsømmelighed, jf. kildeskattelovens  

 § 69, stk. 1. Også i den situation kan det tænkes, at  

 der er behov for sagkyndig bistand.
 På den baggrund foreslås det, at klagesager om  

 hæftelsen omfattes af de godtgørelsesberettigede sagstyper, mens  

 der ikke ydes omkostningsgodtgørelse i de øvrige  

 afgørelser om arbejdsgiverkontrol, der kan påklages til Told- og  

 Skattestyrelsen.
 Til stk. 3.
 Efter forslaget ydes der endvidere godtgørelse ved  

 domstolsprøvelsen af afgørelser i sager, som er  

 godtgørelsesberettigede efter § 33 D, stk. 1, nr. 1-3, og  

 stk. 2. Efter de gældende regler om omkostningsdækning ydes  

 der også tilskud til bistandsudgifter, som er afholdt i forbindelse med  

 prøvelsen af en tilskudsberettiget skatte- eller afgiftssag ved  

 domstolene, og som ikke på anden måde er godtgjort, f.eks. i form  

 af tilkendte sagsomkostninger.
Til § 33 E Efter forslaget gives der skatteministeren bemyndigelse  

 til at fastsætte nærmere bestemmelser om de krav til  

 dokumentation, som skal være opfyldt, for at der kan ydes  

 omkostningsgodtgørelse, herunder hvilke oplysninger som myndighederne  

 kan kræve oplyst på ansøgningsblanketten som betingelse  

 for at yde omkostningsgodtgørelsen.
Til § 33 F Efter forslaget skal skatteministeren årligt  

 afgive en redegørelse til Folketinget om den udgiftsmæssige  

 udvikling m.v. i sager, hvortil der kan ydes  

 omkostningsgodtgørelse.
 Formålet med forslaget er at følge  

 udviklingen på området med henblik på senere eventuelle  

 ændringer af ordningen.
Redegørelserne, der skal basere sig på  

 indberetninger fra told- og skatteregionerne til Told- og Skattestyrelsen og  

 Told- og Skattestyrelsens egne tal, skal bl.a. indeholde oplysninger  

 om antallet af sager, hvori der er udbetalt  

 omkostningsgodtgørelse hvor store beløb, der samlet er udbetalt årligt hvor store beløbene er - fordelt på de enkelte  

 instanser, herunder til syn og skøn, og fordelt på personer og  

 selskaber samt hvilke sagstyper, der er tale om.
 Desuden skal redegørelserne - i det omfang dette er  

 muligt - belyse den adfærdsregulering hos de  

 godtgørelsesberettigede, som nærværende lovforslag  

 eventuelt vil medvirke til.
Til §§ 33 G og 33 H Bestemmelserne angår de strafferetlige konsekvenser  

 af at afgive urigtige oplysninger m.v. til myndighederne til brug for  

 beregningen af omkostningsgodtgørelsen.
Der er kun tale om  

 redaktionelle ændringer.
Til § 2 Til nr.1 Bestemmelsen indeholder alene en redaktionel  

 ændring.
Til nr. 2 Efter de gældende regler skal tilskud fra  

 almennyttige fonde til dækning af udgifter, der er tilskudsberettigede  

 efter skattestyrelseslovens § 33 B, ikke medregnes ved opgørelsen  

 af den skattepligtige indkomst.
Et sådant tilskud fragår efter  

 den gældende omkostningsdækningsordning i beregningsgrundlaget  

 for omkostningsdækning, jf. skattestyrelseslovens § 33 B,  

 stk. 2.
 Efter forslaget kan alle, herunder også almennyttige  

 fonde, men også andre fysiske og juridiske personer, som f.eks.  

 sammenslutninger, faglige foreninger og interesseorganisationer samt  

 arbejdsgivere som udgangspunkt yde et skattefrit tilskud til den  

 godtgørelsesberettigede til dækning af dennes udgifter til  

 sagkyndig bistand m.v.
 Forslaget skal ses i sammenhæng med forslaget til  

 bestemmelsen i § 7 Q, stk. 2, hvorefter det tilskud, som en  

 sådan tredjemand vil kunne yde, som udgangspunkt ikke er  

 fradragsberettiget hos denne, jf. dog nærmere bemærkningerne til  

 denne bestemmelse nedenfor.
 Endvidere skal forslaget ses i sammenhæng med  

 forslaget til bestemmelsen i skattestyrelseslovens § 33 C, stk. 2,  

 hvoraf det fremgår, at det foreslåede tilskud fra tredjemand ikke  

 reducerer de godtgørelsesberettigede udgifter.
Baggrunden for forslaget er, at det generelt findes  

 gavnligt, at der ydes økonomisk støtte til førelsen af  

 principielle skatte- og afgiftssager, således at en uklar retstilstand,  

 der har betydning for mange personer, kan afklares hurtigst muligt.
Dette er  

 såvel i de skatte- eller afgiftspligtiges interesse som i  

 myndighedernes interesse.
Omkostningsdækningsudvalget har derfor  

 været af den opfattelse, at det ville være rimeligt, om udgifter  

 til sagkyndig bistand m.v. i principielle sager kunne godtgøres med en  

 forhøjet godtgørelsessats.
 Det har imidlertid været  

 Omkostningsdækningsudvalgets vurdering, at det ikke er muligt at  

 foretage en klar afgrænsning af de skatte- eller afgiftssager, som er  

 principielle, ligesom det ikke er muligt at foretage en klar  

 afgrænsning af de foreninger og sammenslutninger, som typisk  

 understøtter principielle sager økonomisk.
 Forslaget skønnes i et vist omfang at råde  

 bod på dette forhold, idet den manglende fradragsret for tilskuddet hos  

 tredjemand i praksis vil betyde, at tilskuddet i almindelighed kun ydes,  

 når dette hos yderen er motiveret ud fra af en retlig interesse for  

 afgørelsen i den skatte- eller afgiftspligtiges sag.
 Forslaget skønnes således at tilskynde  

 skatte- og afgiftspligtige, der mener, at deres sag er principiel, til at  

 føre sagen, hvis andre, der tillige finder sagen principiel, har  

 mulighed for at yde tilskud hertil på fordelagtige vilkår.
Det forekommer, at en faglig organisation eller forening  

 indtræder som mandatar for et medlem i medlemmets skattesag,  

 fordi foreningen finder sagen principiel og af betydning for den  

 pågældende faggruppe.
Dette kan efter den gældende praksis  

 ske uden skattemæssige konsekvenser for medlemmet.
Det skyldes, at  

 foreningen i denne situation varetager medlemmernes generelle interesse, og  

 det kan bero på en tilfældighed, at netop dette medlems sag  

 bliver ført som »prøvesag«.
 Efter de gældende regler er det alene medlemmet,  

 hvis sag foreningen fører som mandatar, der er tilskudsberettiget og  

 kun i relation til de bistandsudgifter, der påhviler medlemmet.  

 Foreningen som sådan er ikke tilskudsberettiget med hensyn til de  

 udgifter, foreningen afholder som mandatar for et medlem.
 Hvis medlemmet selv afholder udgifterne til sagkyndig  

 bistand m.v., men foreningen yder et tilskud til medlemmet, er dette tilskud  

 efter de gældende regler skattepligtigt for medlemmet og fragår i  

 beregningsgrundlaget for omkostningsdækning.
 Det findes ikke rimeligt, at der er forskel på den  

 skattemæssige behandling af den støtte, som en forening yder til  

 et medlem, når foreningen optræder som mandatar, og den  

 støtte, foreningen yder, når den økonomisk støtter  

 et medlem, der selv har afholdt udgiften til sagkyndig bistand.
Forslaget ophæver denne forskelsbehandling.
Samtidig  

 får foreningen »del« i omkostningsgodtgørelsen på den  

 måde, at den godtgørelse, der udbetales til medlemmet, vil have  

 betydning for størrelsen af det tilskud, foreningen skal udbetale til  

 medlemmet for at holde den pågældende skadesløs.
 Det beløb, der er nævnt i bestemmelsens 1.  

 pkt., kan kun holdes uden for indkomstopgørelsen hos modtageren, i det  

 omfang det med tillæg af den udbetalte omkostningsgodtgørelse og  

 andre godtgjorte udgifter ikke overstiger den godtgørelsesberettigedes  

 samlede udgifter til sagkyndig bistand m.v.
 Dækkes der således mere end nettoudgiften til  

 sagkyndig bistand (bruttoudgiften fratrukket eventuelt andre godtgjorte  

 udgifter), vil »overskuddet« være skattepligtigt som andre tilskud /  

 gaver fra tredjemand.
 Af hensyn til den ligningsmæssige behandling af  

 sådanne spørgsmål, kan der i et vist omfang være  

 behov for en oplysningspligt for tredjemand om ydelsen af disse tilskud.  

 Spørgsmålet er nærmere behandlet nedenfor i  

 bemærkningerne til lovforslagets § 3.
Ud over betingelsen om, at det tilskud, som tredjemand kan  

 yde til den skatte- eller afgiftspligtiges sag, ikke må overstige de  

 samlede godtgørelsesberettigede udgifter, stilles det endvidere som  

 betingelse for skattefriheden, at tilskuddet er ydet som følge af en  

 retlig interesse i, at sagen føres.
Denne retlige interesse vil som  

 udgangspunkt være dokumenteret ved, at der ydes et tilskud på  

 trods af, at der ikke er fradragsret hos yderen af tilskuddet.
 Forslaget bygger på den antagelse, at en person, der  

 vil yde et skattefrit ikke-fradragsberettiget tilskud til dækning af en  

 skatte- eller afgiftspligtigs udgifter til sagkyndig bistand i en sag,  

 højst sandsynligt vil have en retlig interesse i, at sagen  

 føres.
 Navnlig i tilfælde, hvor der foreligger et generelt  

 interessesammenfald mellem yder og modtager, hvilket eksempelvis vil  

 være tilfældet i familieforhold, hovedaktionærforhold eller  

 koncernforhold, må det dog i forbindelse med ligningen påses, at  

 tilskuddet ikke er ydet som følge af det generelle  

 interessesammenfald, således at tilskuddet reelt dækker over  

 noget andet end ønsket om at støtte den skatte- eller  

 afgiftspligtiges sag, men som følge af en konkret, retlig interesse i  

 sagen.
Til nr. 3 Efter de gældende regler i fondsbeskatningsloven og  

 selskabsskatteloven kan fonde, foreninger m.v. foretage fradrag for  

 uddelinger og udlodninger.
Disse regler foreslås ikke ændret, jf.  

1. pkt i stk. 2.
Efter fondsbeskatningslovens § 4, stk. 1, kan  

 fonde og foreninger, der er omfattet af lov om fonde og visse foreninger, jf.  

 lovbekendtgørelse nr. 698 af 11. august 1992 med senere  

 ændringer, eller lov om erhvervsdrivende fonde, jf.  

 lovbekendtgørelse nr. 547 af 20. juni 1996 med senere ændringer,  

 foretage fradrag for uddelinger til almenvelgørende eller på  

 anden måde almennyttige formål.
Hvorvidt modtageren er  

 skattepligtig af uddelingen, har ikke betydning for giverens fradragsret.
 Efter fondsbeskatningslovens § 4, stk. 2, kan  

 fonde og foreninger (interessesammenslutninger) foretage fradrag for  

 uddelinger, der sker til fyldestgørelse af vedtægtsmæssige  

 formål, der ikke er almenvelgørende eller almennyttige,  

 når modtageren ifølge reglerne om subjektiv skattepligt er  

 skattepligtig til Danmark.
Arbejdsgiverforeninger, fagforeninger og andre faglige  

 sammenslutninger (arbejdsmarkedssammenslutninger) kan efter  

 fondsbeskatningslovens § 8, stk. 2, foretage fradrag for udgifter,  

 der vedrører indtægter, der er skattepligtige, d.v.s. indkomst  

 ved erhvervsmæssig virksomhed, renter, udbytter, ejendomsavancer,  

 aktieavancer, kursgevinster m.v.
Foreningerne er således ikke  

 skattepligtige af kontingentindtægter, og dermed er der ikke fradrag  

 for ydelser til medlemmer.
Disse foreninger kan også foretage fradrag  

 som nævnt i fondsbeskatningslovens § 4, stk. 1, men ikke  

 efter § 4, stk. 2.
Efter selskabsskattelovens § 3, stk. 2, kan  

 foreninger m.v., der er skattepligtige efter selskabsskattelovens § 1,  

 stk. 1, nr. 6, fradrage udlodninger til fyldestgørelse af  

 vedtægtsmæssige formål, der kan anses for  

 almenvelgørende eller på anden måde almennyttige.  

 Skattepligtige efter selsskabsskattelovens § 1, stk. 1, nr. 6, er  

 foreninger, kooperationer, stiftelser mv., der ikke er omfattet af  

 fondsbeskatningsloven.
Skattepligten omfatter alene indtægt ved  

 erhvervsmæssig virksomhed samt fortjeneste og tab ved afståelse,  

 afhændelse eller opgivelse af formuegoder, der har eller har haft  

 tilknytning til den erhvervsmæssige virksomhed.
 Efter 2. pkt. i stk. 2 foreslås det, at  

 et tilskud, som bliver ydet som led i et ansættelsesforhold eller som  

 led i en aftale om personligt arbejde i øvrigt som udgangspunkt, anses  

 for at være et løntillæg til modtageren og derfor skal  

 indtægtsføres hos denne, hvis arbejdsgiveren m.v. fradrager  

 beløbet i sin skattepligtige indkomst.
For tilskud ydet af en arbejdsgiver til en arbejdstager er  

 udgangspunktet således, at tilskuddet er ydet som følge af  

 ansættelsesforholdet.
Må det imidlertid antages, at  

 arbejdsgiveren har ydet tilskuddet alene som følge af sin retlige  

 interesse i sagen, vil tilskuddet dog ikke blive beskattet hos den ansatte,  

 men være skattefrit for denne.
Eksistensen af en retlig interesse hos  

 arbejdsgiveren kan dokumenteres ved, at arbejdsgiveren ikke har taget fradrag  

 for tilskuddet.
Også dette forhold vil skulle påses ved  

 ligningen.
Det bemærkes, at arbejdsgiverbetalt sagkyndig  

 bistand, der er ydet som led i et ansættelsesforhold, eller som led i  

 en aftale om personligt arbejde i øvrigt, som udgangspunkt er et  

 skattepligtigt personalegode efter ligningslovens § 16. Det  

 beløb, som arbejdsgiveren måtte afholde til sagkyndig bistand  

 for arbejdstageren, f.eks. i dennes skattesag, er derfor et beløb, der  

 som udgangspunkt må betragtes som et løntillæg til  

 arbejdstageren, og som denne må beskattes af.
Arbejdsgiveren har  

 fradragsret for løn, herunder personalegoder, idet der er tale om en  

 driftsomkostning, jf. statsskattelovens § 6, stk. 1, litra a.
Til nr. 4 Ændringen er alene af redaktionel karakter.
Til § 3 Til nr. 1 Efter forslaget skal en tredjemand, som er fuldt  

 skattepligtig til landet, og som har ydet et tilskud til dækning af en  

 skatte- eller afgiftspligtigs bistandsudgifter, underrette de statslige told-  

 og skattemyndigheder om beløbets størrelse og om modtagerens  

 identitet, når beløbet ydes.
 Forslaget skal ses i lyset af, at det i forbindelse med  

 ligningen må påses, at der fra tredjemand ikke ydes et  

 større beløb end de samlede godtgørelsesberettigede  

 udgifter, som den skatte- eller afgiftspligtige har afholdt, med fradrag af  

 godtgjorte udgifter.
Dette kan ske ved, at den told- og skatteregion, der  

 udbetaler omkostningsgodtgørelsen til den skatte- eller  

 afgiftspligtige, underretter den skatte- eller afgiftspligtiges  

 skatteforvaltning om den udbetalte omkostningsgodtgørelse.
Udbetaler  

 tredjemand et beløb til dækning af den skatte- eller  

 afgiftspligtiges bistandsudgifter, skal tredjemand ifølge forslaget  

 indberette beløbets størrelse og modtagerens identitet til sin  

 lokale told- og skatteregion.
Denne region videresender herefter  

 orienteringen om tilskuddet til den skatte- eller afgiftspligtiges  

 skattekommune, som dermed har grundlag for at foretage en  

 ligningsmæssig bedømmelse.
Forslaget indeholder samtidig en bemyndigelse for  

 skatteministeren til at fastsætte regler, der undtager visse  

 persongrupper fra ovennævnte anmeldelsespligt.
Bemyndigelsen kan f.eks.  

 tænkes udnyttet således, at den fra anmeldelsespligten undtager  

 fysiske personer, der efter lovgivningen ikke har pligt til at indsende en  

 udvidet selvangivelse til myndighederne.
 I øvrigt kan de redegørelser, som  

 skatteministeren årligt skal afgive til Folketinget efter forslaget til  

 skattestyrelseslovens § 33 E muligvis vise, at der kan være behov  

 for at benytte bemyndigelsen yderligere.
Til nr. 2 Efter forslaget vil den, der forsætligt eller af  

 grov uagtsomhed undlader at opfylde anmeldelsespligten, kunne straffes med  

 bøde.
Til § 4 Efter ikrafttrædelsesbestemmelsen træder den  

 gennemførte lov i kraft dagen efter bekendtgørelsen i  

 Lovtidende og har virkning for udgifter, der er betalt på  

 fremsættelsesdatoen for lovforslaget eller senere, d.v.s. fra og med  

 den 5. april 2000, uanset om udgiften til sagkyndig bistand m.v. er afholdt  

 før denne dato.
Bilag 1 Følgende sagstyper foreslås gjort  

 godtgørelsesberettigede efter forslaget:
 Allerede omfattet af den gældende ordning:
klagesager om skatteansættelser, herunder om  

 skatteforbehold klagesager om afslag på genoptagelse af ansættelser efter  

 gældende regler klagesager til Landsskatteretten om moms og afgifter klagesager til Landsskatteretten om fastsættelsen af  

 toldbeløb klagesager til Landsskatteretten om indeholdelsespligt klagesager til Landsskatteretten om bindende forhåndsbesked,  

 og klagesager til Landsskatteretten over afslag på skattefri  

 aktieombytning og skattefri fusion, spaltning og tilførsel af  

 aktiver domstolsbehandling af ovennævnte sager.
 Udvidelse af ordningen efter de gældende regler i  

 skattestyrelsesloven:
klagesager til Landsskatteretten over ejendomsvurderingen*) klager over forskudsregistreringen klage over afslag på omgørelse klage over afslag på genoptagelse af en skatteansættelse  

 ) klage over afslag på anmodning om en bevilling eller  

 dispensation ***) anmodninger til skatteankenævnet eller Landsskatteretten om  

 genoptagelse af allerede afsagt kendelse klage over hæftelse m.v. i forbindelse med indeholdelsespligt  

 for A-skat, arbejdsmarkedsbi- drag og det særlige  

 pensionsopsparingsbidrag domstolsbehandling af ovennævnte sager EF-Domstolssager EF-voldgiftskonventionssager.
 *) Der er tale om en klargøring af retstilstanden.
**) Der er nærmere bestemt tale om genoptagelsessager for indkomstårene før 1990 uden for 5-årsfristen, for indkomstårene 1990-1996 uden for 3-årsfristen samt for 1997 og senere, uden for 3-årsfristen i tilfælde, hvor  

 genoptagelse beror på, at der er begået ansvarspådragende  

 fejl ved ligningen.
 ***) Sagstyperne fremgår af  

 sagsudlægningsbekendtgørelsen, jf. bekendtgørelse nr.  

 1070 af 17. december 1999.
Bilag 2 Høringssvar og kommentarer hertil vedr.  

 lovforslaget Organisation Bemærkninger Kommentarer Advokatrådet Ønsker godtgørelse ved  

 førsteinstansbehandlingen.
 Det er ikke muligt at anvise egnede kriterier for, fra hvilket tidspunkt  

 ved førsteinstansbehandlingen omkostningsgodtgørelsen skal  

 ydes.
Amtsrådsforeningen i Danmark Ingen bemærkninger Arbejderbevægelsens Erhvervsråd Kan tilslutte sig forslaget Dansk Arbejdsgiverforening Har ikke afgivet bemærkninger Dansk Automobilforhandler Forening Har ikke afgivet bemærkninger De Danske Bilimportører Ingen bemærkninger FDM Har ikke afgivet bemærkninger Børsmæglerforeningen Har ikke afgivet bemærkninger Entreprenørforeningen Har ikke afgivet bemærkninger Erhvervenes Skattesekretariat Ønsker godtgørelse ved  

 førsteinstansbehandlingen.
 Se kommentaren under Advokatrådet.
Finansrådet Har ikke afgivet bemærkninger Finansieringsinstituttet for Industri og Håndværk A/S Har ikke afgivet bemærkninger Danske Finansieringsselskabers Forening Har ikke afgivet bemærkninger Københavns Fondsbørs Har ikke afgivet bemærkninger Forsikring & Pension Ønsker fuld omkostningsgodtgørelse i sager, hvor skatteyder  

 opnår fuldt eller delvis medhold Det er ikke muligt at anvise klare kriterier for, hvornår en  

 skatteyder kan siges at have vundet sin sag og derfor bør have fuld  

 dækning for sine omkostninger.
Dansk Handel & Service Ønsker omkostningsgodtgørelse ved  

 førsteinstansbehandlingen samt fuld dækning, hvor skatteyder  

 opnår fuldt eller delvis medhold.
Godtgørelsen på 85 pct.  

 bør sættes til 100 pct.
Angående spørgsmålene om  

 førsteinstansbehandlingen og om fuld dækning henvises til  

 kommentaren til henholdsvis Advokatrådet og Forsikring & Pension.  

 Angående 85 pct.´s-godtgørelsen er der bl.a. af hensyn til at  

 undgå misbrug behov for en egen-betaling.
Endvidere tilskyndes  

 skatteyderen til at økonomisere med udgifterne til sagen.
Det Danske Handelskammer Ønsker fuld omkostningsgodtgørelse i sager, hvor skatteyder  

 opnår fuldt eller delvis medhold.
Se kommentaren under Forsikring & Pension.
Håndværksrådet Ønsker fuld omkostningsgodtgørelse i sager, hvor skatteyder  

 opnår fuldt eller delvis medhold.
Se kommentaren under Forsikring & Pension.
Dansk Industri Har ikke afgivet bemærkninger InvesteringsForeningsRådet Ingen bemærkninger Kommunernes Landsforening Ingen bemærkninger Københavns Kommunes skatteforvaltning Ingen bemærkninger Frederiksberg Kommunes skattedirektorat Ingen bemærkninger Landsorganisationen i Danmark Har ikke afgivet bemærkninger Foreningen af Statsautoriserede Revisorer Ønsker fuld omkostningsgodtgørelse i sager, hvor skatteyder  

 opnår fuldt eller delvis medhold samt godtgørelse ved  

 førsteinstansbehandlingen.
Se kommentarerne under Forsikring & Pension samt under Advokatrådet.
Landbrugsraadet Ønsker fuld omkostningsgodtgørelse i sager, hvor skatteyder  

 opnår fuldt eller delvis medhold.
 Se kommentaren under Forsikring & Pension.
De danske Landboforeninger Har ikke afgivet bemærkninger Dansk Landbrugs Realkreditfond Ingen bemærkninger Nationalbanken Ingen bemærkninger Garantifonden for Danske Optioner og Futures Har ikke afgivet bemærkninger Realkreditrådet Ingen bemærkninger Danmarks Rederiforening Ingen bemærkninger Foreningen af Registrerede Revisorer Har ikke afgivet bemærkninger Skattechefforeningen Ingen bemærkninger Skatterevisorforeningen Ingen bemærkninger Danmarks Skibskreditfond Har ikke afgivet bemærkninger Dansk Speditør Forening Har ikke afgivet bemærkninger Dansk Transport og Logistik Har ikke afgivet bemærkninger Erhvervenes Transportudvalg Ingen bemærkninger Den Danske Dommerforening Ingen bemærkninger Præsidenten for Københavns Byret Har ikke afgivet bemærkninger Præsidenten for retten i Odense Har ikke afgivet bemærkninger Præsidenten for retten i Roskilde Har ikke afgivet bemærkninger Præsidenten for retten i Århus Har ikke afgivet bemærkninger Præsidenten for retten i Aalborg Har ikke afgivet bemærkninger Dommerfuldmægtigforeningen Har ikke afgivet bemærkninger Præsidenten for Vestre Landsret Ingen bemærkninger Præsidenten for Østre Landsret Har ikke afgivet bemærkninger Præsidenten for Højesteret Ingen bemærkninger Foreningen af Arbejdsledere i Danmark Har ikke afgivet bemærkninger Danmarks Aktive Handelsrejsende Har ikke afgivet bemærkninger Specialarbejderforbundet i Danmark Har ikke afgivet bemærkninger Dansk Metal Kan tilslutte sig forslaget Dansk Magisterforening Har ikke afgivet bemærkninger Dansk Tandlægeforening Har ikke afgivet bemærkninger Funktionærernes og Tjenestemændenes Fællesråd Har ikke afgivet bemærkninger Forbundet af Offentlige Ansatte Har ikke afgivet bemærkninger Danmarks Agentforening Har ikke afgivet bemærkninger Foreningen af Yngre Læger Har ikke afgivet bemærkninger Foreningen af Speciallæger Har ikke afgivet bemærkninger HK København Har ikke afgivet bemærkninger Gymnasieskolernes Lærerforening Har ikke afgivet bemærkninger Finansforbundet Har ikke afgivet bemærkninger Kvindeligt Arbejderforbund i Danmark Har ikke afgivet bemærkninger Husligt Arbejdsforbund Har ikke afgivet bemærkninger Foreningen af Danske Skatteankenævn Kan tilslutte sig forslaget Bilag 3 Lovforslaget sammenholdt med gældende lov Gældende formulering Lovforslaget § 1 I skattestyrelsesloven, jf. lovbekendtgørelse nr. 531 af 25. juni  

 1999, som ændret ved § 16 i lov nr. 958 af 20. december 1999,  

 erstattes kapitel 3 A med følgende nye kapitel:
Kapitel 3 A »Kapitel 3 A Omkostningsdækning Omkostningsgodtgørelse § 33 A.
Der ydes et tilskud til dækning af udgifter, som  

 den skattepligtige har betalt for sagkyndig bistand m.v. ved klage til  

 skatteankenævn, bortset fra klager som nævnt i § 55 B i  

 kildeskatteloven, eller til Landsskatteretten, eller ved  

 domstolsprøvelse af en sådan afgørelse.
Tilskud ydes dog  

 ikke vedrørende afgørelser om vurdering af fast ejendom.
§ 33 A.
Der ydes en godtgørelse på 50 pct. af de  

 udgifter, som en person omfattet af § 33 B, har betalt til sagkyndig  

 bistand m.v., som nævnt i § 33 C i de sager, som er nævnt i  

 § 33 D.
Stk. 2. Godtgørelsen er dog på 85 pct. af de  

 godtgørelsesberettigede udgifter, hvis udgifterne er betalt i  

 anledning af, at told- og skatteforvaltningen vil ændre en kommunal  

 ansættelse, jf. § 14, stk. 4, 2. pkt, eller told- og  

 skatteforvaltningen forelægger en skatteankenævnskendelse eller  

 en ejendomsvurdering for Ligningsrådet til ændring, jf.  

 § 14, stk. 5, eller Skatteministeriet indbringer en  

 landsskatteretskendelse for landsretten, eller Skatteministeriet anker en  

 landsretsdom til Højesteret.
Godtgørelsen efter 1. pkt. ydes  

 kun til dækning af de godtgørelsesberettigede udgifter, som  

 afholdes til sagens behandling ved henholdsvis told- og skatteforvaltningen,  

 Ligningsrådet, landsretten eller Højesteret.
Stk. 3. Landsskatteretten kan bestemme, at udgifter, der er  

 eller vil blive afholdt til syn og skøn i en landsskatteretssag, jf.  

 § 30, skal godtgøres fuldt ud.
Tilsvarende kan  

 Ligningsrådet bestemme, at udgifter, der er eller vil blive afholdt til  

 syn og skøn i en sag om bindende forhåndsbesked ved  

 Ligningsrådet, jf. § 20 B, stk. 5, skal godtgøres  

 fuldt ud.
 Stk. 2. Krav på tilskud efter stk. 1 kan ikke  

 sælges, pantsættes eller på anden måde overdrages.  

 Kravet kan heller ikke gøres til genstand for retsforfølgning  

 eller modregning.
Stk. 4. Krav på godtgørelse efter  

 stk. 1- 3 kan ikke sælges, pantsættes eller på anden  

 måde overdrages.
Kravet kan heller ikke gøres til genstand for  

 retsforfølgning eller modregning.
§ 33 B.
Den godtgørelsesberettigede er, uanset om denne  

 er en fysisk eller en juridisk person, herunder et dødsbo:
 1)	Den, der ifølge lovgivningen er berettiget til at klage over  

 en afgørelse i en sag, som er nævnt i § 33 D, eller som kan  

 indbringe en sådan afgørelse for domstolene.
 2)	Den, som i øvrigt må anerkendes som part i en sag, som  

 er nævnt i § 33 D.
 3)	Den, som en myndighed inddrager i en sag omfattet af § 33 D,  

 fordi myndigheden skønner, at den pågældende har en  

 direkte retlig interesse i sagens udfald.
§ 33 B.
Tilskudsberettiget er følgende udgifter,  

 når de er betalt:
§ 33 C.
Godtgørelsesberettigede er følgende  

 udgifter, når de er betalt:
 1) 	Udgifter til sagkyndig bistand, medmindre den sagkyndige er ansat  

 hos den, som skattesagen vedrører.
 1)	Udgifter til sagkyndig bistand, medmindre den sagkyndige er ansat  

 hos den godtgørelsesberettigede.
 2)	Retsafgifter, bortset fra gebyret til Landsskatteretten, jf.  

 § 25, stk. 4.
 2)	Retsafgifter, bortset fra gebyret til Landsskatteretten, jf.  

 § 25, stk. 4.
 3)	Udgifter til syn og skøn.
 3)	Udgifter til syn og skøn.
 4)	Udgifter til sagkyndige erklæringer og andet  

 bevismateriale.
 4)	Udgifter til sagkyndige erklæringer og andet  

 bevismateriale.
 5) 	Pålagte sagsomkostninger.
 6)	Udgifter til en sagkyndigs udtalelse om, hvorvidt en  

 afgørelse i en klage- eller retssag bør påklages eller  

 prøves ved domstolene.
 Stk. 2. De tilskudsberettigede udgifter reduceres med:
 Stk. 2. De godtgørelsesberettigede udgifter reduceres  

 med:
 1)	Tilkendte eller på anden måde godtgjorte udgifter som  

 nævnt i stk. 1.
 1)	Tilkendte sagsomkostninger.
 2) Offentlig retshjælp.
 2)	Afgiftstilsvar, der kan fradrages som indgående moms eller lov  

 om merværdiafgift (momsloven).
 3) Afgiftstilsvar, der kan fradrages som indgående moms efter lov om  

 merværdiafgift (momsloven).
§ 33 C.
For skattepligtige fysiske personer og dødsboer  

 udgør tilskuddet 38 pct. for udgifter, der er betalt inden udgangen af  

 kalenderåret 2001, og derefter 32 pct.
For andre skattepligtige  

 udgør tilskuddet 34 pct. for udgifter, der er betalt inden udgangen af  

 kalenderåret 1999, og derefter 32 pct.
 Stk. 2. Landsskatteretten kan bestemme, at udgifter, der er  

 afholdt til syn og skøn i en landsskatteretssag, jf. § 30, skal  

 dækkes fuldt ud.
§ 33 D.
Godtgørelse ydes 1)	ved klage til skatteankenævnet eller til Landsskatteretten 2)	ved klage til en told- og skatteregion, Told- og Skattestyrelsen  

 eller Ligningsrådet over en afgørelse, som er truffet efter  

 bemyndigelse fra skatteministeren 3)	i forbindelse med en anmodning til skatteankenævnet eller  

 Landsskatteretten om genoptagelse af vedkommende myndigheds egen tidligere  

 afgørelse 4)	i en sag vedrørende skatter eller afgifter for EF-domstolen,  

 hvor den godtgørelsesberettigede er part, og 5)	i en klagesag, hvor den godtgørelsesberettigede er part, om  

 ophævelse af dobbeltbeskatning i forbindelse med regulering af  

 forbundne foretagenders overskud (EF-voldgiftskonventionen).
 Stk. 2. Bestemmelsen i stk. 1, nr. 2, gælder dog  

 ikke klager til Told- og Skattestyrelsen i sager vedrørende told-  

 eller afgifter samt i sager om arbejdsgiverkontrol bortset fra  

 hæftelsessager.
 Stk. 3. Godtgørelse ydes endvidere ved  

 domstolsprøvelse af afgørelser i sager, som er  

 godtgørelsesberettigede efter stk.1, nr. 1-3, og stk. 2.
§ 33 E.
Skatteministeren kan fastsætte nærmere  

 bestemmelser om kravene til dokumentation for betalingen af de  

 godtgørelsesberettigede udgifter m.v.
§ 33 F.
Skatteministeren afgiver årligt en  

 redegørelse til Folketinget om den udgiftsmæssige udvikling m.v.  

 i de sager, hvortil der kan ydes omkostningsgodtgørelse.
§ 33 D.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsdækning.
§ 33 G.
Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger eller fortier  

 oplysninger til brug for beregningen af omkostningsgodtgørelse.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
§ 33 E.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til inden for en nærmere  

 angiven frist, der efter begæring kan forlænges, at betale en i  

 tilkendegivelsen angiven bøde.
§ 33 H.
Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt denne erkender sig skyldig i  

 overtrædelsen og erklærer sig rede til indenfor en nærmere  

 angiven frist, der efter begæring kan forlænges, at betale en i  

 tilkendegivelsen angiven bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
 Stk. 2. Med hensyn til den i stk. 1 nævnte  

 tilkendegivelse finder bestemmelserne i retsplejeloven om indholdet af et  

 anklageskrift i politisager tilsvarende anvendelse.
Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
Skattekontrollovens § 23 A om opkrævning og  

 inddrivelse finder tilsvarende anvendelse.
 Stk.3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.  

 Skattekontrollovens § 23 A om opkrævning og inddrivelse finder  

 tilsvarende anvendelse.«.
§ 2 I lov om påligningen af indkomstskat til staten (ligningsloven), jf.  

 lovbekendtgørelse nr. 28 af 18. januar 2000, som senest ændret  

 ved § 3 i lov nr. 105 af 14. februar 2000, foretages følgende  

 ændringer:
§ 7 Q.
Til den skattepligtige indkomst medregnes ikke:
 1)	Tilskud efter § 33 A i skattestyrelsesloven.
1. I § 7Q, stk. 1, nr. 1 ændres »Tilskud«  

 til: »Godtgørelse« 2. § 7 Q, stk. 1, nr. 2, affattes  

 således:
 2)	Tilskud fra almennyttige fonde til dækning af udgifter, der er  

 tilskudsberettigede efter § 33 B i skattestyrelsesloven, i det omfang  

 tilskuddet benyttes til formålet.
»2) Beløb, som betales til en godtgørelsesberettiget person  

 efter skattestyrelseslovens kapitel 3 A til dækning af  

 dennes udgifter til sagkyndig bistand m.v.
Det gælder dog ikke, i  

 det omfang beløbet med tillæg af omkostningsgodtgørelsen  

 og andre godtgjorte udgifter overstiger personens samlede udgifter til  

 sagkyndig bistand m.v. i sagen, eller i det omfang beløbet ikke  

 må anses for ydet som følge af yderens retlige interesse i  

 sagen.«.
 3. I § 7 Q indsættes efter stk. 1 som nyt  

 stykke:
»Stk. 2. Beløb, som er nævnt i stk. 1,  

 nr. 2, kan ikke fradrages i den skattepligtige indkomst, medmindre yderen er  

 en fond eller forening m.v., der efter lovgivningens almindelige regler har  

 fradrag for udlodninger eller uddelinger.
Ydes beløbet som led i et  

 ansættelsesforhold eller som led i en aftale om personligt arbejde i  

 øvrigt til dækning af modtagerens udgifter til sagkyndig bistand  

 m.v., og fradrager arbejdgiveren m.v. beløbet i sin skattepligtige  

 indkomst, medregnes beløbet til modtagerens skattepligtige  

 indkomst.«.
Stk. 2. Udgifter til bistand i skattesager kan ikke fradrages  

 ved indkomstopgørelsen.
I øvrigt kan udgifter, hvortil der kan  

 ydes tilskud efter kapitel 3 A i skattestyrelsesloven, ikke fradrages ved  

 opgørelsen af den skattepligtige indkomst.
 Stk. 2 bliver herefter stk. 3.
 4. I § 7 Q, stk. 2, som bliver stk. 3,  

 ændres »tilskud« til: »godtgørelse«.
§ 3 I skattekontrolloven, jf. lovbekendtgørelse nr. 564 af 2. juli  

 1999, som ændret ved lov nr. 953 af 20. december 1999, § 3 i lov  

 nr. 955 af 20. december 1999, § 15 i lov nr. 958 af 20. december 1999 og  

 § 2 i lov nr. 170 af 15. marts 2000 foretages følgende  

 ændringer:
 1. Efter § 7 G indsættes:
»§ 7 H.
Fysiske og juridiske personer, der er fuldt  

 skattepligtige til landet, og som har ydet et beløb til dækning  

 af en persons udgifter til sagkyndig bistand m.v., jf. ligningslovens  

 § 7 Q, stk. 1, nr. 2, skal ved ydelsen af beløbet oplyse de  

 statslige told- og skattemyndigheder om beløbets størrelse og  

 modtagerens identitet.
Skatteministeren kan fastsætte regler, der  

 undtager visse persongrupper for denne indberetningspligt.« § 14. - - - 2. I § 14, stk. 2, indsættes efter »§7 G,«:  

 »§7 H,«.
 Stk. 2. Den, der, uden at forholdet omfattes af stk. 1,  

 forsætligt eller af grov uagtsomhed undlader rettidigt at opfylde en  

 pligt, der påhviler ham i medfør af § 3 A, stk.  

  1 og 3, § 6, stk.  1-3, § 6 A, § 6 B,  

 § 7, § 7 A, § 7 E, § 7 G,  

 §§ 8 A-8 H, stk.  1-4, § 8 J, stk.  3,  

 § 8 L, § 8 P, stk.  1-4, § 8 Q, stk.  

  1-3, § 8 R, stk.  3, § 8 S, § 8 T,  

 stk. 1 og 3, § 8 U, stk.  1 og 3, § 9 A,  

 §§ 10, 10 A, stk.  1, og 10 B, stk.  1, 1.-3. pkt.,  

 eller § 11 straffes med bøde.
