 Nærværende bestemmelser for forsvarets bygningstjenestes forvaltning skal  

 være gældende for alle afdelinger, distrikter m.fl. under forsvarets  

 bygningstjeneste fra modtagelsen.
 København, den 1 april 1959.
FBF er ordnet alfabetisk efter stikord,  

 og hvert blad er foroven til højre mærket med de fire første bogstaver af  

 stikordet.
Hvor to Nye bestemmelser indføjes i alfabetisk orden.
Ændrede bestemmelser vil under stikordsforkortelsen blive betegnet med 2.  

 udg., 3. udg. og så fremdeles.
Rettelse foretages ved at udtage og  

 tilintetgøre den hidtidige bestemmelse og indsætte den ændrede bestemmelse i  

 stedet.
 De fremtidigt udsendte blade, som er beregnet til indsættelse, og som  

 tilstilles uden følgeskrivelse, vil forneden til venstre være betegnet med  

 udsendelsens nr., og når indsættelsen har fundet sted, noteres dette med dato  

 og underskrift ud for det tilsvarende nummer på rettelsesbladet.
 A CONTO UDBETALINGER.
 1. For a conto udbetalinger og forudbetaling gælder  

 bestemmelserne i AB, § 22, stk. 5-10, og alment forvaltningsreglement for  

 forsvaret, afsnit I, pkt. 8.3.
 I overensstemmelse hermed fastsættes følgende:
 2.1 A conto begæringer udarbejdes principielt på grundlag af  

 fordelingsliste.
 2.2 Fordelingslisten gives tilføjelse om enhver aftale om forandret  

 betaling.
 2.3 Entreprenøren kan een gang hver måned indgive a conto begæring, der  

 udarbejdes i overensstemmelse med normskema 22.
 2.4 Der tilbageholdes 10%, dog ikke over 5% af entreprisesummen.
 2.5 Det godkendte beløb skal udbetales inden 3 uger efter begæringens  

 indsendelse.
 2.6 Ved fremsendelse til FBT af a conto begæringer vedlægges til brug for  

 TRV genparter af a conto begæring, fordelingsliste og bilag, alt tydeligt  

 mærket KOPI.
 3. A conto udbetaling på materialer kan kun ydes,  

 såfremt disse er oplagt på byggepladsen og overdraget til BDS.
4.1 Forudbetaling for endnu ikke præsterede ydelser eller for arbejder,  

 der endnu ikke er leveret til BDS, kan normalt kun ydes, såfremt der i  

 tilbudet er fremsat anmodning herom og efter grundig prøvelse af anmodningens  

 rimelighed.
Såfremt anmodningen fremsættes på et senere tidspunkt, er det en  

 betingelse, at forudbetalingen forrentes med en rente, svarende til gældende  

 nationalbankdiskonto i det land, hvor entreprenøren er bosiddende, med tillæg  

 af 2% p.a.
 4.2 I øvrigt iagttages følgende:
 4.2.1 At der ikke ydes større forudbetaling end nødvendigt under hensyn  

 til den økonomiske indsats, entreprenøren må præstere, før a conto udbetaling  

 kan ydes.
 4.2.2 At forudbetalingen afvikles proportionalt med a conto udbetalingen.
 4.2.3 At der stilles garanti (sikkerhed) for forskudet med eventuelt  

 påløbende renter med gyldighed, til forudbetalingen er afviklet.
 4.2.4 at garantien stilles i offentlige obligationer, ved bankgaranti  

 eller ved forsikring i anerkendt kautionsforsikringsselskab eller på lignende  

 betryggende måde.
4.2.5 At stempeludgiften i forbindelse hermed betales af entreprenøren  

 samt endelig, 4.2.6 At garantien kan gøres gældende (helt eller delvis) af BDS på  

 anfordring og uden rettergang, såfremt der efter BDS skøn måtte være  

 anledning hertil, samt at BDS uden indvirken på garantiforpligtelsen kan give  

 udsættelse eller lempelser med hensyn til opfyldelsen af entreprenørens  

 forpligtelser.
 ADMINISTRATIONSUDGIFTER.
 De af FBT udførte vedligeholdelsesarbejder for værnene og de under FMN i  

 øvrigt hørende virksomheder og institutioner samt for indenrigsministeriets  

 civile værnepligtslejre belastes ikke med administrationsudgifter.
 Egentlige bygge- og større saneringsarbejder samt arbejder, der betales af  

 Stats-Brandforsikringsfonden, belastes med andele af FBTs  

 administrationsudgifter, idet der ved slutningen af hvert finansår overføres  

 7 1/2% af de i finansåret faktisk afholdte udgifter til sådanne arbejder.
 For arbejder, der skal betales eller refunderes af trediemand, kan  

 faktiske administrationsudgifter efter skøn medtages i refusionsopgørelsen.
 Under henvisning hertil fastsættes følgende:
1. Bevillinger til dækning af udgifter til  

 vedligeholdelsesarbejder vil blive stillet til rådighed, uden at nogen  

 procentandel skal overføres til administrationskontoen.
Forvedligeholdelses-  

 arbejder, der udføres under »Diverse debitorer« med henblik på  

 omkontering til andre myndigheder, institutioner m.fl., beregnes tilsvarende  

 intet administrationsbeløb.
 2. I overslag vedrørende arbejder, der påregnes udført  

 under § 21.F.1.b (således bygningsforslagsarbejder), indregnes intet beløb  

 til administrationsudgifter.
 3. I overslag vedrørende § 27-arbejder (herunder  

 NATO-arbejder) indregnes 7 1/2% til administrationsudgifter.
 4. Ved enhver afgivelse af overslag skal det tydeligt  

 fremgå, hvorvidt der er indregnet administrationsudgifter eller ikke.
 AFFÆRE.
 Om sådanne forhold, der skønnes at kunne udvikle sig til en  

 »Affære«, sendes straks (eventuelt også telefonisk) indberetning  

 til FBT, jfr. i øvrigt KFF B.10-1995, pkt. 1.
 AFLEVERING AF ETABLISSEMENTER.
 1. Aflevering efter færdiggørelse (afsluttet  

 erhvervelse og eventuelt udførelse eller indretning) af nye etablissementer  

 (større nyanlæg) foretages på grundlag af bestemmelserne i 15. hæfte, pkt.  

 6.24.
 2. I betimelig tid og så vidt muligt senest 6 uger før  

 det påregnede afleveringstidspunkt indstiller BDS til FBT om aflevering med  

 forslag til afleveringsdato og, for så vidt der ikke allerede foreligger  

 afgørelse herom, forslag til etablissementets navn og nummer samt KFM.  

 Endvidere oplyses i indstillingen, hvilke faglige myndigheder der har været  

 medvirkende ved udførelsen og færdiggørelsen; disse faglige myndigheder  

 underrettes samtidig direkte fra BDS om det påregnede afleveringstidspunkt.
 AFSLUTTEDE ARBEJDER.
1. Efter afslutningen af ethvert arbejde, der ikke er  

 et rent vedligeholdelsesarbejde, fremsendes umiddelbart efter  

 regnskabsafslutningen indberetning til FBT på skema B.19 med oplysning om den  

 (de) til arbejdets udførelse anviste bevilling(er) og den til udførelsen  

 medgåede udgift.
For arbejder, for hvilke der er ført statuskort, vedlægges  

 afsluttende statuskort.
 2. Efter afslutningen af ethvert nyt bygnings- eller  

 anlægsarbejde fremsendes til FBT et sæt rettede hovedtegninger med en kort  

 beskrivelse samt brugsplan.
 3. Efter afslutningen af ethvert arbejde, der har  

 medført væsentlige ændringer i bestående bygninger eller anlæg, fremsendes  

 til FBT rettede hovedtegninger, om fornødent bilagt kort beskrivelse, ligesom  

 brugsplaner rettes.
 ANTENNER.
 1. Under henvisning til bestemmelserne i 15. hæfte,  

 pkt. 12.11 og bilag 9, § 12, stk. 4, i henhold til hvilke opsætning af radio-  

 og fjernsynsantenner er gjort afhængig af tilladelse fra KFM og FBT (BDS),  

 fastsættes følgende:
2. Antenners anbringelse skal godkendes af BDS.
Der  

 henvises i denne forbindelse til bestemmelserne i § 52 i lov om leje nr. 355  

 af 27 dec 1958, af hvilke fremgår, at lejeren som hovedregel har ret til at  

 anbringe sædvanlig radio- og fjernsynsantenne på den pågældende ejendom.
 3. Tilladelse til opsætning af antenner til  

 ikke-tjenstligt formål kan meddeles på de i vedføjede paradigma anførte  

 betingelser.
 4. Hjælp ved opsætning og nedtagning af antenner kan  

 ydes af BDS, men udgifterne afholdes principielt af den, der begærer arbejdet  

 udført; dog vil udgifterne kunne afholdes af BDSs vedligeholdelsesmidler, når  

 en af forsvarets myndigheder begærer hjælpen i forbindelse med et af  

 forsvaret anskaffet radio- eller fjernsynsapparat.
 5. I kvarterbygninger kan i forbindelse med  

 nyopførelse etableres fælles antenneanlæg med kontakttilslutning for radio i  

 hvert kvarter.
 6. I kvarterbygninger, hvor der ikke findes etableret  

 fælles antenneanlæg, bør brugerne henvises til alene at opsætte stueantenne,  

 hvor ikke forholdene umuliggør dette.
 7. Eksisterende, ikke af BDS godkendte, udvendige  

 antenner bør efterhånden efter aftale med KFM og gennem denne beordres  

 fjernet, hvor BDS finder dette påkrævet.
 TILLADELSE til opsætning af antenne.
som lejer af den i etablissement nr.: beliggende bolig nr.:
 på egen bekostning lader opsætte antenne på bygning nr.:
 Tilladelsen meddeles på følgende betingelser:
 1. Antennen skal udføres og anbringes således, at den  

 ikke frembyder fare eller er til gene for omgivelserne eller medfører skade  

 på ejendommen, herunder utætheder i taget.
 2. Enhver skade, der måtte opstå i forbindelse med  

 antennens opsætning og tilstedeværelse, er staten uvedkommende og skal  

 afhjælpes på lejerens bekostning.
 3. Når antennen nedtages, skal bygningen på lejerens  

 bekostning bringes tilbage i samme stand som før opsætningen, således at der  

 foretages en fuldstændig retablering.
 4. Såfremt den foretagne installation efter  

 distriktets skøn er til gene for andre beboere eller til skade for  

 ejendommen, forbeholder distriktet sig ret til med 1 måneds varsel at  

 tilbagekalde tilladelsen, hvorefter antennen vil være at nedtage omgående.
 5. Ved fraflytning skal antennen nedtages, medmindre  

 lejeren kan opnå en ordning med den nye lejer om overtagelse af  

 antenneinstallationen på de i nærværende tilladelse fastsatte betingelser,  

 hvilket kan ske ved påtegning på det ved bygningsdistriktet beroende  

 eksemplar af tilladelsen eller udfærdigelse af ny tilladelse.
 6. Såfremt de i tilladelsen omhandlede arbejder i  

 forbindelse med skadeafhjælpning og retablering af bygningsdistriktet ikke  

 anses for tilfredsstillende udført inden for en rimelig tid, er  

 bygningsdistriktet berettiget til uden videre varsel at lade arbejderne  

 udføre på lejerens bekostning.
 7. Tilladelsen er udfærdiget i to eksemplarer, hvoraf  

 hver part erholder et eksemplar.
 8. Medundertegnede lejer erklærer herved at have  

 påtaget sig de i tilladelsen anførte forpligtelser.
for bygningsdistriktet som lejer Dato: Dato:
 ARBEJDER, UTILFREDSSTILLENDE.
 Når samarbejdet med et firma afslører sådanne forhold, at der må næres  

 betænkelighed ved at anbefale anvendelse af det pågældende firma til andre  

 arbejder under FBT, indsendes fortrolig motiveret indstilling herom til FBT.
 BEPLANTEDE OMRÅDER.
 1. For FBTS forvaltning af forsvarets beplantede  

 områder gælder efterfølgende bestemmelser (pkt. 2-6) i forbindelse med  

 bestemmelserne i 15. hæfte, nemlig:
 1.1 15. hæfte, pkt. 4.4, i henhold til hvilken FBT - hvor der ikke af FMN  

 træffes anden bestemmelse - varetager forvaltningen af forsvarets  

 skovarealer.
 1.2 15. hæfte, pkt. 11.7, i henhold til hvilken vedligeholdelsesarbejder  

 (græssåning, beplantning i busketter, fældning og beskæring af træer m.v.  

 samt bekæmpelse af skadedyr og skadevoldende planter) udføres af FBT, medens  

 pasning af beplantede områder (herunder brandbælter) (græs- og hækklipning,  

 fjernelse af ukrudt, visne blade, rivning m.v.) påhviler KFM.
 1.3 15. hæfte, bilag 5, indeholdende de for forsvarets haver gældende  

 bestemmelser.
1.4 15. hæfte, bilag 14, pkt.
A.3, indeholdende bestemmelser for  

 indhegning af haveanlæg.
 2. Beplantning i forbindelse med større nyanlæg eller i tilknytning til  

 fredede bygninger eller anlæg må kun iværksættes på grundlag af en  

 beplantningsplan, udarbejdet af en havearkitekt, forstmand eller anden særlig  

 sagkyndig efter arbejdets art.
 2.1 I betingelser og beskrivelser vedrørende beplantningsarbejder benyttes  

 så vidt muligt såvel latinske som danske betegnelser.
 2.2 Der skal anvendes så enkel beplantning som muligt.
 2.3 Af hensyn til græsslåning bør træbeplantning i plæner ske i få større  

 grupper.
 2.4 Anlægsgartneren bør overtage vedligeholdelsen mindst de første 12  

 måneder.
 3. Foruden den sædvanlige gennemgang af beplantninger  

 , der sker med henblik på almindelige vedligeholdelsesarbejder, skal der med  

 passende mellemrum alt efter anlæggets art og alder foretages en særlig  

 gennemgang med henblik på udtynding, efterplantning og fornyelse.
 Sådan særlig gennemgang bør for anlæg, der i henhold til bestemmelserne i  

 pkt. 2, er eller skulle have været udført på grundlag af en af særlig  

 sagkyndig udarbejdet beplantningsplan, ske i forbindelse med sådan særlig  

 sagkyndig og om muligt med den, der har udarbejdet planen.
 4. For haveanlæg gælder endvidere følgende  

 bestemmelser:
 4.1 Rådgivende havearkitekter og lign. må kun anvendes ved større nyanlæg  

 med FBTs forud meddelte godkendelse.
 4.2 Havearealer til forsvarets boliger må normalt ikke overstige 800 m2.  

 Forslag om overskridelse heraf skal forelægges FBT til stillingtagen.
5. Vedrørende bekæmpelse af skadelige planter m.v.  

 henvises til - lov nr. 55 af 27 mar 1903 om foranstaltninger mod udbredelse af  

 rustsvampe, - lov nr. 121 af 12 apr 1957 om bekæmpelse af farlige plantesygdomme og  

 skadedyr, med tilsluttende bekendtgørelser, jfr. lovens § 9, stk. 2, og - lov nr. 86 af 21 mar 1959 om bekæmpelse af flyvehavre.
 6. Til bekæmpelse (fuldstændig udryddelse) af ukrudt  

 og græs kan anvendes natriumklorat, Telvar W og Geigy ukrudtsmiddel, der alle  

 er ufarlige for mennesker og dyr.
6.1 Natriumklorat er let opløseligt i vand og har derfor en hurtig  

 virkning (ca. 2 uger), men vaskes til gengæld hurtigere ud af jorden, ligesom  

 virkningen ikke er så kraftig som Telvar W og Geigy ukrudtsmiddel, og der må  

 derfor anvendes ca. 200 kg/ha pr. gang.
Med en pris på ca. 1,30 kr./kg og 2  

 årlige behandlinger bliver udgiften ca. 500 kr./ha pr. år.
 Natriumklorat kan give anledning til selvantændelse, når det udsættes for  

 sollys, og kan derfor ikke anbefales til større områder.
6.2 Telwar W (indført fra Amerika) og Geigy ukrudtsmiddel (fremstilles af  

 Kemisk Værk Køge) er begge tungt opløselige og har derfor langsommere, men  

 længere virkning end natriumklorat, hvorfor 1 sprøjtning pr. år udført  

 tidligt på året (i marts/april) normalt vil være tilstrækkelig.
Midlerne er  

 kraftigere virkende end natriumklorat, således at der kun kræves 10-20 kg/ha  

 det første år og derefter 5-10 kg/ha i de følgende år, afhængigt af  

 vegetationens tæthed.
Med en pris på ca. 50 kr./kg bliver udgiften 500-1.000  

 kr./ha det første år og 250-500 kr./ha de følgende år.
Telvar W og Geigy er ikke brandfarlige og vil under hensyn til det  

 ovenanførte ikke medføre større udgift til indkøb end natriumklorat.
For  

 større partier anbefales indkøb gennem grossist eller fra fabrik, hvorved der  

 vil kunne opnås mindst 15-25% rabat.
 BRANDMATERIEL.
 1. Anskaffelse og vedligeholdelse af brandmateriel til  

 brug i bygninger m.v. påhviler FBT i henhold til bestemmelserne i 15. hæfte,  

 pkt. 6.13, jfr. kap. 13.
 2. Brandmateriellet optages i inventarregnskab ved KFM  

 i henhold til bestemmelserne i 15. hæfte, pkt. 13.5.
 3. Norm for bygningers udstyr med brandmateriel er  

 optaget i 15. hæfte, bilag 19, jfr. 15. hæfte, pkt. 13.19.
 4. Navneoversigt og forkortelser for brandmateriel er  

 optaget i 15. hæfte, tillæg C, kap. 1.
 5. Det påhviler BDS at føre overtilsyn med  

 hensigtmæssig placering og tilfredsstillende funktionering af brandmateriel,  

 for hvilket FBT er anskaffende myndighed.
 6. Kassation af brandmateriel, for hvilket FBT er  

 anskafende myndighed, sker fra 1 apr 1959 ved foranstaltning af pågældende  

 BDS efter indstilling fra KFM, jfr. alment forvaltningsreglement for  

 forsvaret, afsnit II.
 BRANDMATERIELPLANER.
 1. Brandmaterielplaner udarbejdes af BDS i samråd med  

 KFM og efter bestemmelserne i 15. hæfte, tillæg C, kap. 3.
 2. BDS fremsender en genpart af hver brandmaterielplan  

 til FBT.
 BRANDFARLIGE VÆSKER - FLYDENDE BRÆNDSTOF.
 1. Oplag af brandfarlige væsker.
 For rum, bygninger og tankanlæg til opbevaring og udlevering af  

 brandfarlige væsker (fareklasse I-IV: benzin, petroleum, gasolie, alkoholer  

 og lign.) gælder med hensyn til indretning, placering, godkendelse, brug m.v.  

 bestemmelserne i justitsministeriets bekendtgørelse nr. 44 af 27 feb 1937 om  

 opbevaring og transport af brandfarlige væsker med senere ændringer.
 Ved aflevering af omhandlede anlæg til KFM og brugende myndighed skal  

 medfølge fornøden skriftlig instruks om betjening og eventuelle  

 sikkerhedsforanstaltninger ved brugen, f.eks. forbud mod tobaksrygning, og  

 hvori skal være optaget de for pågældende anlæg gældende dele af  

 bestemmelserne i pkt. 3.1, 3.2 og 4.1.
 1.1 Mindre oplag skal, forsåvidt de ikke i medfør af bekendtgørelsen er  

 fritaget for såvel godkendelse som anmeldelse, anmeldes for den stedlige  

 brandmyndighed og kræves desuden i visse tilfælde godkendt.
 1.2 Større oplag skal indrettes efter forud indhentet tilladelse fra den  

 stedlige brandmyndighed og på de af denne angivne vilkår.
 1.3 Særligt store og specielle anlæg skal indrettes i overensstemmelse med  

 de krav, der i hvert enkelt tilfælde fastsættes af justitsministeriets  

 konsulent for brandfarlige stoffer, til hvem der rettes henvendelse gennem  

 FBT.
 1.4 Normalbeholdninger af drivmidler indtil 4.000 liter benzin under åben  

 himmel, f.eks. i 20 liters dunke til hærens dækningsstyrker, skal indrettes i  

 overensstemmelse med det af GFO efter samråd med FBT udgivne  

 drivmiddeldirektiv nr. 3 (DMD 3).
 Den omhandlede form for oplægning, eventuelt under presenning, i telt  

 eller i skur af brandfri materialer, er principielt godkendt af  

 justitsministeriets konsulent under forudsætning af, at DMD 3s bestemmelser  

 overholdes.
 Herefter skal sådanne drivmiddeloplag kun anmeldes til den stedlige  

 brandmyndighed, og ved indretningen skal det særligt påses, at de i DMD 3,  

 pkt. 2, 3, 4.1 - 4.4, 7, 9 (1. stk.) og 10 (1. stk.) indeholde bestemmelser  

 overholdes.
 Det fremhæves i denne forbindelse, at sikkerhedsafstandene - henholdsvis  

 15 m til bygninger og brandfarlige oplag (herunder nabooplag af drivmidler)  

 samt 6 m til vej (eller områdets begrænsning) - skal regnes fra kronen af de  

 oplaget omgivende jordvolde.
2. Gruber, kanaler - eksplosionsfare.
Ved opstilling og indretning af  

 anlæg, hvori der kan udvikles tunge brandfarlige væskedampe (vagabonderende  

 benzindampe, flaskegas og lign.), skal hulrum (gruber og kanaler) i  

 tilslutning til eller i nærheden af anlægget sikres mod, at der i dem kan  

 samles eksplosionsfarlige blandinger af væskedamp og luft.
Hvor sådanne gruber og kanaler ikke skal være tilgængelige, sikres de  

 normalt lettest ved udfyldning med tørt sand - i modsat fald bør de sikres  

 enten ved effektiv ventilation eller ved at forhindre indtrængning af  

 væskedampe; dette kan ved kanaler eller rør til ledningsføring ske ved  

 tilstøbning, tilsmeltning eller blot tilstopning af kanalens eller rørets  

 ender med ikke-brændbart materiale (f.eks.
Rockwool).
 3. Brændstoftanke (indtil 50 m3).
 Brændstoftanke indkøbes og nedlægges i henhold til FBTs standardtegninger  

 nr. 7278 og nr. 3593e.
På tegning 7278 findes angivet særlige betingelser vedrørende levering af  

 tankene.
Det fremhæves herunder, at der ved levering af en tank skal medfølge  

 en pejlestok, der er kalibreret i forhold til tanken.
 Såfremt der ved nedlægning af tanken foretages afvigelser fra tegning nr.  

 3593e, skal det meddeles FBT, hvilke ændringer der er foretaget.
 3.1 Bundsugning for vand og slam.
 Benzin- og olietanke bør ved KFMs eller brugende myndigheds foranstaltning  

 bundsuges for kondensvand og andre urenheder (slam og lign.) en gang årligt.
 Med den til tanken leverede pejlestok (med påsmurt vandsøgepasta) pejles  

 tanken for vand og slam i alle tilfælde 1-2 dage efter hver tankpåfyldning;  

 herudover bør tankene pejles for kondensvand mindst 1 gang hvert kvartal.  

 Såfremt der ved pejlingen konstateres over 3 cm vand (eller slam), skal der  

 foretages bundsugning, der udføres med en vingepumpe, påmonteret et standrør,  

 som stikkes ned gennem tankens særlige pejlerør eller påfyldningsrøret.
 Tømningen for vand m.v. kræver ingen specielle sikkerheds-  

 foranstaltninger ud over de, der almindeligvis gælder på en tankstation.
 Det opsugede vand og slam fjernes til sikkert sted (slammet nedgraves  

 mindst 100 m fra brønde, vandledninger og lign.; hvis slammet indeholder  

 ætylbenzinrester, skal det behandles med særlig forsigtighed af hensyn til  

 faren for blyforgiftninger).
NB.
Ved nedføringen af pejlestokken i tankens pejle- eller påfyldningsrør  

 må det så vidt muligt undgås, at påsmurt vandsøgepasta kommer i berøring med  

 rørets sider, som normalt vil være fugtige af kondensvand, der kan farve  

 pastaen og derved evt. give vildledende oplysninger om tilstedeværelse af  

 vand i tankens bund.
 3.2 Tankrensning (for tanke indtil 50 m3).
Indvendig rensning af tankene (tømning, fjernelse af slam og rust, gennemspuling m.v.) bringes til udførelse, - såfremt tanken skal anvendes til oplagring af et andet produkt, som ikke  

 må forurenes af rester af det tidligere oplagrede produkt, - såfremt der skal foretages ændringer eller reparationer, som kræver  

 svejsning, nitning og boring m.v., og - såfremt tanken skal underkastes eftersyn med henblik på forebyggelse af  

 lækage.
 Tankrensningen foretages ved BDSs foranstaltning under iagttagelse af de  

 for pågældende anlæg gældende særlige sikkerhedsbestemmelser med hensyn til  

 eksplosions- og forgiftningsfare.
 Det fremhæves i denne forbindelse, at hvis det af særlige grunde måtte  

 være nødvendigt at anvende kunstigt lys i tanken, må der kun benyttes særligt  

 hertil godkendte batterilygter.
 4. Benzinstandere.
 Benzinstandere (pumper) indkøbes, opstilles og tilsluttes tanken ved BDSs  

 foranstaltning; der kan for tiden anvendes enten Hardoll-standere (Kastrup  

 maskinfabrik) eller Disa-standere (Dansk Industri Syndikat).
 Ved leveringen skal BDS betinge sig, at der medfølger tegning eller skitse  

 af nødvendige fundamenter og øvrige byggearbejder, herunder hulafsætning.
 4.1 Vedligeholdelse og drift.
 Vedligeholdelsen af benzinstanderne påhviler BDS, jfr. 15. hæfte, bilag  

 13, pkt. 8.1; smøring, renholdelse m.v. under almindelig daglig drift  

 påhviler brugeren (KFM).
 Der vil under normale forhold ikke opstå væsentlig varmedannelse i hverken  

 jævnstrømsdrevne eller vekselstrømsdrevne benzinpumper selv ved kontinuerlig  

 drift.
 Hvis oliesmurte benzinpumper anvendes regelmæssigt (dagligt), vil det  

 normalt være tilstrækkeligt at efterse (kontrollere) lejernes smøring hver 3.  

 måned.
Såfremt en oliesmurt benzinpumpe ikke har været i brug i længere tid (ca.  

 1 måned), kan lejerne været blevet tørre, og der kan da være risiko for  

 betænkeligt stor varmedannelse i lejerne.
Efter sådan længere tids henstand  

 bør lejernes smøring derfor efterses en ekstra gang, inden benzinstanderen  

 tages i brug.
 Hvis der konstateres stor varmedannelse i benzinstanderens pumpe, skal  

 brugeren snarest gennem BDS foranledige sagkyndigt eftersyn foretaget.
 4.2 Justering.
 BDS skal ved opstilling foranledige tilmelding og ved sløjfning afmelding  

 til justervæsenet af måleinstrumenter i forbindelse med benzinstandere og  

 lign., der er opstillet vsd FBTs foranstaltning inden for BDSs område, idet  

 justervæsenet lader foretage årlig, uanmeldt kontrol af disse  

 måleinstrumenter.
 Regning for de hermed forbundne udgifter sendes til og betales af  

 pågældende BDS.
 5. Magasinering af benzindrevne motorkøretøjer.
 5.1 Brændstof i tankene.
 5.1.1 Ved magasinering af motorkøretøjer i bygninger af  ikke-brandfarlig  

 konstruktion og med gode ind- og udkørselsmuligheder (f.eks.  

 betonelementbygninger, murstensbygninger med brandfri tagkonstruktion), som  

 de f.eks. findes opført i afspærrede kaserne- og lejrområder eller afspærrede  

 depotområder, kan motorkøretøjerne henstilles med benzintankene helt eller  

 delvis fyldt med brændstof.
 Det bør herved være en forudsætning, at køretøjerne henstilles med  

 kørselsretning mod garageportene og således, at det er muligt at færdes  

 omkring hvert køretøj (fri afstand ca. 1/2 m).
 5.1.2 Ved magasinering af motorkøretøjer under åben himmel i afspærrede  

 kaserne-, lejr- og depotområder kan benzintankene være helt eller delvis  

 fyldt med benzin, og køretøjerne bør anbringes mindst 15 m fra brandfarlig  

 bygning eller oplag og mindst 6 m fra vej (eller områdets begrænsning), og  

 det bør være muligt at færdes omkring hvert køretøj.
 5.2 Tømte brændstoftanke.
 Ved magasinering af motorkøretøjer i bygninger af helt eller delvis  

  brandfarlig konstruktion (f.eks. træbygninger, bygninger med ubeskyttede  

 brandbare væg- eller tagkonstruktioner, bygninger med bærende hovedelementer  

 af ubeskyttede jernkonstruktioner), i bygninger med mindre gode ind- og  

 udkørselsforhold samt i bygninger, beliggende i ubevogtede og uafspærrede  

 områder eller i nærheden af bygninger af brandbar konstruktion eller med  

 brandfarlig virksomhed eller oplag bør benzintankene være helt tømte for  

 benzin (og akkumulatorerne fjernet).
 Køretøjerne bør henstå således, at det er muligt at færdes omkring hvert  

 køretøj.
 Der skal udvises forsigtighed ved al aftapning eller påfyldning af  

 brændstof.
 BRUGSPLANER.
 1. I henhold til bestemmelserne i 15. hæfte, pkt. 10.1  

 og 10.5 påhviler det FBT at udarbejde brugsplaner for forsvarets større  

 etablissementer og at holde disse brugsplaner rettede.
 I overensstemmelse hermed fastsættes følgende bestemmelser for  

 udarbejdelse og rettelse af brugsplaner.
2. For ethvert nyopført, større etablissement  

 udarbejdes forslag til brugsplan af BDS i forbindelse med OFM.
Forslaget  

 fremsendes snarest til FBT.
 3. Den af FMN godkendte brugsplan beror ved FBT,  

 medens genparter afgives til FMN, OFM, KFM, FTF, FMI og eventuelt til andre  

 faglige myndigheder, ligesom BDS opbevarer en genpart.
 4. Brugsplanen, der forsynes med etablissementets navn  

 og nummer, består dels af de fornødne etageplaner med en situationsplan, dels  

 af en brugsfortegnelse.
 5.1 Etageplanerne forsynes med såvel etablissementets nummer som  

 bygningens nummer, brutto- og nettoetageareal samt nordpil og udføres i  

 målestoksforholdet 1:200, visende planer af samtlige til etablissementet  

 hørende bygningers etager, herunder kælder- og loftsetager.
 5.2 De enkelte rum forsynes med numre efter følgende princip:
 De faginddelte facader nummereres fra den ene gavl, den ene facade med  

 ulige numre og den anden med lige numre, således at man, når man inde i  

 bygningen bevæger sig fra de lave fagnumre mod de høje, da har de ulige numre  

 på venstre hånd.
 De enkelte rum nummereres for etagernes vedkommende med 3-cifrede numre,  

 hvis første ciffer angiver etagens nummer, og hvis to sidste cifre er det  

 laveste inden for rummet liggende fagnummer, eventuelt suppleret med et  

 foransat 0. For så vidt højeste fagnummer er trecifret, anvendes på  

 tilsvarende måde 4-cifrede rumnumre.
 Kælderrum gives kun fagnummer.
 Loftsrum gives nummer, idet loftet betragtes som en etage med et  

 etagenummer 1 højere end den underliggende etage.
 Rum, der ikke er ført ud til en facade, gives numre, som om de havde været  

 beliggende ved den nærmeste facade, men med tilføjelse af bogstavet a, eller  

 såfremt flere rum ligger i samme fag med tilføjelse af a, b, c o.s.v.
 5.3 Ved særlig dybe bygninger, hvor flere egentlige brugsrum ikke støder  

 direkte op til en af facaderne, anvendes særligt nummer- system, f.eks.  

 baseret på to på hinanden vinkelrette faginddelinger.
 5.4 Påskrifter vedrørende rummenes benyttelse må ikke finde sted.
 5.5 Ved nybygninger inden for et eksisterende etablissement, hvor der  

 hidtil er benyttet et afvigende nummereringssystem, vil dette - når det  

 skønnes ønskeligt - kunne anvendes i stedet for det ovenangivne.
 6. Situationsplanen, der forsynes med nordpil, udføres  

 almindeligvis i målestokforholdet 1:1000. De enkelte bygninger forsynes med  

 nummer, svarende til grundejendomsplanen.
 7. For hvert etablissement udfærdiges en  

 brugsfortegnelse på skema D.3c og D.3d efter følgende retningslinier:
 7.1 Alle til samme etablissement hørende bygninger opføres i een  

 brugsfortegnelse.
 7.2 Hver bygning og de i denne værende etager opføres for sig, således at  

 der begyndes med kælderetagen og sluttes med tagetagen.
 7.3 For hver etage opføres rummene enkeltvis og betegnes med nummer,  

 svarende til brugsplanen.
 7.4 For hvert rum angives højden mellem gulv og loft, i frit tagrum mellem  

 gulv og underkant af hanebånd.
7.5 For hvert rum angives gulvareal og rumfang i hen holdsvis m2 og m3 med  

 1 decimal.
For rum med skråvæg angives desuden i parentes gulvarealet med  

 fradrag af det gulvareal, hvor højden mellem gulv og skråvæg er mindre end 1  

 m.
7.6 For rum, der er bestemt til belægning for mandskab, angives gulvareal  

 og rumfang pr. mand.
For rum med skråvægge angives i parentes gulvareal og  

 rumfang pr. mand, beregnet ud fra det reducerede gulvareal og det over dette  

 beliggende rumfang.
7.7 For større kaserneetablissementer udfyldes rubrikken »Lokalet  

 skal benyttes af« (skema D.3c) med betegnelsen  

 »Belægningsområde«, for så vidt angår alle lokaler, der skal  

 anvendes til belægning og kvarterer.
Kun lokaliteter, der i følge deres brug  

 er knyttede til bestemte afdelinger, kommandantskaber m.fl., betegnes med  

 disse.
 7.8 For kaserneetablissementer opføres i »Oversigt over den styrke,  

 kasernen planmæssigt skal kunne optage« (skema D.3d) for hver bygning  

 den normale indkvarterede styrke, delt i gifte og ugifte officerer, gifte og  

 ugifte befalingsmænd af fenrikgruppen m.fl., oversergenter og sergenter,  

 korporaler, mather, andre menige, gifte og ugifte civile funktionærer.
 For motorcykler, personvogne og lastvogne angives gulvarealet i m2 uden  

 decimaler.
 8. Brugsplanen sammensættes herefter af følgende  

 hovedelementer i efternævnte orden:
 8.1 Et blad (skema D.3b) med angivelse af den myndighed, det pågældende  

 eksemplar er bestemt for, samt rettelsesdato.
 8.2 Et blad (skema D.3b) til de under pkt. 10 nævnte på tegninger.
 8.3 Oversigt (skema D.3b) over brugsplanen med angivelse af  

 brugsfortegnelser og planer.
 8.4 For etablissementer, hvor der planmæssigt kan finde indkvartering  

 sted, oversigt over den styrke, kasernen planmæssigt skal kunne optage (skema  

 D.3d).
 8.5 Pagineret brugsfortegnelse (skema D.3c) med navn, nummer og  

 tegningshenvisning for de pågældende bygninger.
 8.6 Etageplaner, der tilpasses formatet og indsættes til udfoldning uden  

 for formatet.
 8.7 Situationsplan, tilpasset og indsat som etageplaner.
 8.8 Brugsplanen samles i et bind (skema D.3a), der stemples »Til  

 tjenestebrug« eller højere klassifikation og med angivelse af  

 etablissementets nummer og navn samt dato.
 9. Brugsplanen underskrives af CH BDS på næstforreste  

 blad, hvor der lades plads åben til godkendelsespåtegning.
 10. Ved udarbejdelsen iagttages, at lokalerne får en  

 efter forholdene passende anvendelse, og at fordelingen af lokalerne på  

 kaserneetablissementer så vidt muligt sker efter afdelinger og  

 underafdelinger, således at lokalerne for hver enhed grupperes for sig.
 11. Rettelse af brugsplaner foretages efter behov og i  

 overensstemmelse med 15. hæfte, pkt. 10.5, med rettelsesdato anført på  

 forreste blad.
 BYGGEMØDE.
 1. Ved alle større byggearbejder skal afholdes  

 regelmæssige byggemøder, af hvilke der optages referat.
 2. Mødehyppigheden beror på arbejdets karakter (hver  

 uge, hveranden uge, hver måned).
 3. Til byggemøde bør indkaldes entreprenører, der har  

 arbejde under udførelse på byggepladsen, men normalt ikke entreprenører, der  

 endnu ikke har påbegyndt, eller som allerede har afsluttet og afleveret deres  

 arbejde.
 4. Der tilstilles hver af de til et byggemøde  

 indkaldte entreprenører en genpart af byggemødereferatet, ligesom en genpart  

 arkiveres ved BDS.
5. Der skal i SB optages bestemmelse om, at indsigelse  

 mod et referats rigtighed skal meddeles senest på næste byggemøde og optages  

 i referatet af dette.
Såfremt referat optages og underskrives på mødet, skal  

 eventuel indsigelse dog ske inden underskriften.
 6. Byggemødereferater bør ordentligvis oplyse  

 følgende:
 6.1 Sted, dato, mødedeltagere.
 6.2 Aftaler om arbejdets rette udførelse.
 6.3 Aftaler om ændringer i arbejdet.
 6.4 Aftaler om entreprenørernes indbyrdes samarbejde.
 6.5 Godkendelse af spilddage.
 6.6 Forhold, der kan antages at få betydning for arbejdets bedømmelse og  

 afregning.
 BYGNINGSFORSLAG.
 1. I overensstemmelse med bestemmelserne i 15. hæfte,  

 pkt. 6.11 og 12 samt bilag 1, pkt. 7, påhviler det BDS årligt at udarbejde  

 bygningsforslag, der omhandler alle sådanne istandsættelses-, ombygnings-,  

 sanerings- og nybygningsarbejder, med undtagelse af almindelige  

 vedligeholdelsesarbejder og reparationsarbejder, som pågældende KFM  

 fremsætter ønske om, eller som BDS finder påkrævet.
 2. KFM skal inden 1 nov til BDS indsende motiveret  

 indstilling om arbejder af nævnte art, der ønskes udført i det kommende  

 finansår. Ønsker, der fremsættes efter 1 nov, vil almindeligvis ikke kunne  

 påregnes imødekommet, medmindre de omhandler uforudseelige, for tjenesten  

 uopsættelige arbejder.
 3. BDS skal ved forhandling med KFM søge de fremsatte  

 ønsker klart formulerede samt begrænsede til, hvad der må anses for strengt  

 påkrævet; der skal herunder søges taget hensyn til eventuelle ønsker fremsat  

 af andre faglige myndigheder.
 4. BDS udarbejder herefter bygningsforslag for hver  

 enkelt KFM for sig i skemaform i overensstemmelse med normskema 8.
 5. Forslag, der var optaget på foregående  

 bygningsforslag, men ikke gennemført, optages på forslaget, for så vidt dets  

 gennemførelse stadig anses for påkrævet.
 6. Forslag, der efter udarbejdelsen af  

 bygningsforslaget af BDS undtagelsesvis fremsendes med henblik på udførelse i  

 det pågældende finansår, skal optages på bygningsforslaget for det følgende  

 finansår, såfremt forslaget ikke forinden enten er godkendt til udførelse, og  

 bevilling meddelt eller definitivt afvist.
 7. Forslagene anføres i trangfølge efter forhandling  

 med KFM og nummereres.
 8. Ved forslag, der tidligere har været optaget på  

 bygningsforslag eller været fremsendt som særlig sag, anføres i skemaet i  

 bemærkningsrubrikken fornøden oplysning herom.
 9. For så vidt der ikke allerede foreligger udarbejdet  

 forslag med overslag, foretages for hvert enkelt forslag en skønsmæssig  

 vurdering til ansættelse af en overslagssum, idet der ikke udarbejdes  

 skitseforslag eller overslag.
 10. Forslag fra KFM, for hvilke ELK eller VLK er OFM,  

 forhandles af BDS forinden endelig udarbejdelse med pågældende  

 landsdelskommando.
 11. De for de enkelte KFM udarbejdede bygningsforslag  

 samles for hver enkelt driftskonto m.v. og fremsendes senest 4 jan til FBT  

 kontovis med særlig skrivelse in triplo, d.v.s. særlig skrivelse for hæren  

 (herunder FKF), søværnet, flyvevåbnet, hjemmeværnet (herunder DMH og FLH),  

 FMI, KMH samt andre institutioner og selvbærende virksomheder.
 12. Såfremt KFM ingen ønsker har fremsat, oplyses  

 dette ved bygningsforslagenes fremsendelse.
 DETAILPROJEKTERING.
I tilfælde, hvor der under detailprojekteringen udføres væsentlige  

 ændringer i forhold til det tidligere fremsendte og godkendte skitseprojekt,  

 skal oplysning herom meddeles i den skrivelse, hvormed detailprojektet  

 fremsendes til godkendelse.
Samtidig skal skrivelsen i sådanne tilfælde  

 vedlægges et ekstra sæt af de til skitseforslaget nærmest svarende planer  

 m.v. i detailprojektet; skønnes det under detailprojekteringen  

 hensigtsmæssigt at foretage principielle ændringer i forhold til et godkendt  

 skitseforslag, bør forhandling herom optages med FBT.
 EKSPROPRIATION.
Hvor arealerhvervelse, servitutpålægning m.v. påregnes gennemført ved  

 ekspropriation, bør i bevillingsindstillinger indstilles om »det  

 fornødne«, idet der anføres, »at efter det for BDS foreliggende  

 skønnes erhvervelsesudgifterne at blive af en størrelsesorden på ca.  

 ......... kr.« EL-OVERENSKOMSTER.
 1. Ved oprettelse af nye el-overenskomster eller  

 større ændringer i eksisterende el-overenskomster benytter BDS følgende  

 fremgangsmåde:
 2. Hvor der påregnes anvendt standardkontrakt,  

 fremsendes el-værkets udkast til overenskomst med BDSs bemærkninger og  

 eventuelle ændringsforslag til FBT, uden at BDS optager nærmere forhandling  

 med el-værket. og uden at el-værket gøres bekendt med BDSs stilling til  

 forslaget.
 3. Hvor der påregnes oprettet særoverenskomst med  

 elværket, optager BDS forud forhandling med FBT (INA og ADA) om formen for  

 forhandlingerne med el-værket.
 ERFARINGER.
 1. For i større udstrækning at kunne nyttiggøre  

 indvundne erfaringer ved udført eller under udførelse værende bygge og  

 anlægsarbejder påhviler det BDS til FBT at indberette om ønskelige ændringer  

 i forhold til hidtidig praksis med hensyn til byggeriets mest hensigtsmæssige  

 udformning og tilrettelæggelse.
 2. Indberetningerne ønskes opdelt fagvis og områdevis.
 ERSTATNINGSSPØRGSMÅL.
 1. Vejskader .
1.1 FMN har ved skrivelse 6.kt.84.41-36 af 11 nov 1954 til HBK, FLK, SVK,  

 VLK og ELK henvist nævnte myndigheder til ved behandling af sager vedrørende  

 markskader, herunder specielt skader på veje, ved hvis afgørelse teknisk  

 assistance er fornøden, at rette henvendelse herom til FBT.
FMN har henledt  

 opmærksomheden på betydningen af, at denne assistance påkaldes så hurtigt som  

 muligt, og inden udbedringer eller reparationer foretages.
 1.2 Ved henvendslse om teknisk assistance ved bedømmelse af vejskader vil  

 sådan henvendelse være at henvise til behandling ved BDS således:
»En vejbestyrelse må finde sig i en forøgelse af det normale vejslid  

 som følge af tilstedeværelsen af statsforetagender inden for dens område.
Ved  

 normalt slid menes slid forårsaget af køretøjer, der opfylder færdselslovens  

 krav med hensyn til vægt og akseltryk, eller som har fået meddelt særlig  

 dispensation fra de herom gældende bestemmelser.
Omvendt vil der kunne blive spørgsmål om erstatningsansvar for skader,  

 forvoldt af køretøjer, f.eks. tanks, som ikke opfylder færdselslovens krav i  

 henseende til vægt og akseltryk, ligesom erstatningsansvar vil kunne pådrages  

 for kørsel med køretøjer, der vel opfylder vægtkravene m.m., men som gør  

 unormal brug af vejene, f.eks. ved kørsel på tværs af disse uden for  

 godkendte overkørsler m.m., eller som kører i strid med et i henhold til  

 færdselslovens § 57, stk. 7 eller 8, udstedt forbud mod kørsel med køretøjer  

 af nærmere fastsatte dimensioner.« 2. Skader forårsaget af flyvevåbnet.
 Ved henvendelse om teknisk assistance ved behandling af sager vedrørende  

 skader, der er eller påstås forårsaget af flyvevåbnet, f.eks. ved  

 overflyvning, nedstyrtning m.v., vil sådan henvendelse være at henvise til  

 behandling ved BDS således:
 3. Erstatningsansvar.
 3.1 I henhold til 15. hæfte, pkt. 15.2 og bilag 9, § 16, bør der i  

 tilfælde af skade på forsvarets etablissementer, der skønnes forvoldt med  

 forsæt eller ved skødesløshed, principielt gøres erstatningsansvar gældende  

 mod skadevolderen.
 3.2 Af hensyn til de motorforvaltende myndigheders stillingtagen til  

 erstatningsspørgsmål ved færdselsuheld påhviler det i henhold til 15. hæfte,  

 pkt. 15.3, stk. 3, BDS snarest, efter modtagen melding om de ved  

 færdselsuheld forvoldte bygningsmæssige skader, at meddele den  

 motorforvaltende myndighed et (eventuelt foreløbigt) skøn over  

 afhjælpningsudgifternes størrelse.
 FOLKERUM.
 Retningslinier for indretning af folkerum for civilt personel ved  

 forsvarets tekniske virksomheder m.fl.
1. Nedenstående normer og retningslinier for  

 indretning af folkerum er udarbejdet af FBT efter forhandling med FFS.
De  

 skal danne grundlag ved nybygningsarbejder og skal efterfølges i muligt  

 omfang ved ombygningsarbejder; om eventuelt ønskelige afvigelser skal der  

 optages forhandling med ARA.
 2.3.3 Der skal normalt regnes med installation af såvel koldt som varmt  

 vand ved vaskesteder for arbejdere, der udfører tilsmudsende værkstedsarbejde  

 o.l.
 2.4 Brusebad indrettes normalt til arbejdere, der udfører tilsmudsende  

 værkstedsarbejde o.l.
 2.4.1 Der opsættes 1 bruser pr. 35 personer, max. 1 bruser pr. 30  

 personer. (Hvor der på grund af arbejdets særlige karakter påbydes bad hver  

 dag, bør der være 1 bruser for hver 10 personer, der skal benytte bruserne  

 inden for samme skift; hvor der findes særskilt indsæbningsplads, kan man dog  

 nøjes med 1 bruser pr. 15 personer). Der bør indrettes fodbad i forbindelse  

 med bruserne.
 2.4.2 En del og altid mindst 1 af bruserkabinerne for kvinder skal  

 indrettes med et lille separat forrum til af- og påklædning.
 2.5 Tørrerum indrettes, hvor arbejdet medfører, at arbejdstøjet bliver  

 vådt.
2.6 I bruserum for mænd opsættes altid et urinal.
Hvor wc-anlæggene ligger  

 langt fra omklædningslokalerne, indrettes enkelte wc'er i forbindelse med  

 disse, f.eks. 1 wc pr. 200 personer.
2.7 Der skal i eller ved spisestuen være adgang til at varme mad og  

 drikke.
Egentligt køkken bør kun indrettes ved større spisestuer, d.v.s.  

 spisestuer for 100 personer og derover.
Køkkener til fremstilling af varm og  

 kold mad bør normalt ikke indrettes ved nystartede virksomheder, før der  

 viser sig særlig nødvendighed herfor, men indrettes som kaffekøkkener med  

 tilhørende apparatur.
5. Enhver indretning eller væsentlig ændring af  

 heromhandlede anlæg skal af BDS anmeldes til arbejdstilsynet, jfr.
KFF B.  

 25-1955 samt lov nr. 266 af 11 jun 1954 om almindelig arbejderbeskyttelse og  

 lov nr. 227 af 11 jun 1954 om arbejderbeskyttelse inden for handels- og  

 kontorvirksomhed.
 6. Eventuelle forhandlinger med FFS skal optages  

 gennem ARA.
 7. I tilslutning til de ovenomhandlede normer anføres  

 følgende vejledende synspunkter og oplysninger vedrørende indretning af  

 folkerum.
 8. Anlæg af folkerum .
8.1 For arbejdere skal indrettes spisestuer samt kombinerede omklædnings-  

 og vaskelokaler.
Varmt vand samt brusebade og tørrerum indrettes kun i det  

 omfang, det fremgår af normerne i pkt. 2.
8.1.1 Der skal indrettes særskilte omklædnings- og vaskerum for kvinder,  

 hvor sådanne beskæftiges.
For så vidt det er gennemførligt, skal der  

 indrettes særskilte spiselokaler for kvinder.
 8.1.2 Eventuelle tvivlsspørgsmål vedrørende fremskaffelse af varmt vand  

 til vask om sommeren ved etablissementer, hvor der ikke findes  

 »sommervarme« eller omklædningslokaliteterne er placeret i stor  

 afstand fra kedelrummet, forhandles nærmere med INA i de tilfælde, hvor varmt  

 vand skal stilles til rådighed i følge ovennævnte normer.
8.2 For værkstedsfunktionærer skal der indrettes spisestuer og kombinerede  

 omklædnings- og vaskeforhold.
Hvor forholdene taler derfor, indrettes  

 vaskestederne med både koldt og varmt vand.
 8.3 For kontorfunktionærer bør der normalt indrettes spisestuer og  

 garderoberum.
 8.3.1 Særlig damegarderobe indrettes, hvor der er beskæftiget et større  

 antal kvindelige kontorfunktionærer.
 9. Folkerummenes beliggenhed i forhold til arbejdsstedet og  indbyrdes.
 9.1 Folkerummene bør ligge så nær arbejdslokalerne som muligt.
 På større virksomheder, der omfatter arbejdssteder, som er spredt over et  

 stort område, kan afstandsforhold m.v. evt. motivere, at virksomheden opdeles  

 i sektioner med hvert sit folkelokaleområde, der anbringes nærmest muligt ved  

 beskæftigelsestyngdepunktet for de arbejdere, der henvises til at benytte  

 dette.
 De enkelte lokaler (spise-, omklædnings- og vaskelokaler) inden for  

 området bør placeres så nær hinanden som muligt.
 9.2 Omklædnings- og vaskerum bør normalt kombineres.
 9.3 Baderum bør placeres centralt i omklædnings- og vaskelokalet med  

 nødvendig afskærmning uden døre fra omklædningspladserne.
 9.3.1 Hvor der rent undtagelsesvist på grund af arbejdets særligt  

 tilsmudsende karakter indrettes et enkelt brusebaderum til  

 værkstedsfunktionærer, bør dette være aflåseligt og indrettes uden  

 tilslutning til de pågældendes omklædnings- og vaskerum; brugeren bør kun  

 gives adgang til at benytte det efter forudgående tilladelse fra vedkommendes  

 foresatte i hvert enkelt tilfælde.
 9.4 Evt. tørrerum placeres ved indgangen til det kombinerede omklædnings-  

 og vaskerum.
 9.5 Spiserum placeres i nær forbindelse med omklædningslokalerne, men  

 adskilt fra disse.
 9.6 Efter anmodning til FBT kan BDS - under henvisning til nærværende  

 bestemmelser (FBF, FOLK, pkt. 9.6) - få tilsendt en plan over de ved en  

 teknisk virksomhed indrettede folkerum; planen er normgivende for  

 projektering af sådanne rum.
 10. Folkerummenes udstyr og inventar.
 10.1 I fugtige rum må af hygiejniske grunde ikke anvendes træriste eller  

 lignende.
10.2 Skabe.
Der anvendes aflåselige standardskabe fra FMI.
 10.2.1 For personer med tilsmudsende værkstedsarbejde anvendes skabe med  

 bredde 40 cm, til andre (herunder kasernearbejdere og rengøringsassistenter)  

 anvendes skabe med bredde 30 cm.
 10.2.2 Skabene anbringes helst uden ben på ca. 40 cm højt stativ eller  

 eventuelt på 12-15 cm høje sokler.
 10.2.3 Under skabene kan anbringes varmeslanger.
 10.2.4 Stativet kan forsynes med siddeplanke, eller der kan anbringes ca.  

 30 cm bred bænk - som leveres af FMI - mellem skabsrækkerne og i disses  

 længderetning.
 10.3 Vaskestederne udføres normalt som vaskerender.
10.3.1 Varmtvandstemperaturen ved vaskepladserne må ikke kunne overstige  

 30 grader C.
Vaskebruserne skal være indstillet således, at de giver 2 l  

 (max. 3 l) vand pr. minut.
 10.3.2 Der skal være sæbeskål eller lignende ved hver vaskeplads.
 10.3.3 Der bør være 1 spejl pr. 50 personer.
 10.3.4 Der bør være 1 affaldsspand pr. 50 personer.
 10.4 Brusebade.
10.4.1 Varmtvandstemperaturen ved bruserne må ikke kunne overstige 30  

 grader C.
Badebruserne skal være indreguleret således, at de giver 6 l (max.  

 8 l) pr. minut.
 10.4.2 Der skal være sæbeskål eller lignende ved hver badeplads.
 10.4.3 I brusebaderummet bør der anbringes 1 knage til hver badekabine.
 10.5 Spiselokaler.
 10.5.1 Bordene skal fortrinsvis være 8-mands borde, der leveres af FMI.
10.5.2 Siddepladserne kan være stole, men det forudsættes da, at den  

 enkelte bruger selv efter brugen anbringer sin stol på plads i de under  

 bordet hertil indrettede riller eller lignende.
I modsat tilfælde anvendes  

 bænke.
Stole og bænke leveres af FMI.
 10.5.3 Affaldsspande bør findes i passende antal.
 10.5.4 Opslagstavler bør anbringes på hensigtsmæssigt sted i lokalet i  

 fornødent antal.
 FORBEHOLD.
 1. De ved tilbudsafgivelse tagne forbehold skal søges  

 elimineret eller erstattet af faste beløb i størst muligt omfang, bortset fra  

 sædvanlige generelle forbehold.
 2. Gældende forbehold (også sædvanlige generelle  

 forbehold) skal anføres i entreprisekontrakten med udtrykkelig angivelse af,  

 at øvrige i tilbudet anførte forbehold er bortfaldet.
 3. Forbehold vedrørende voldgiftskendelser skal i  

 hvert enkelt tilfælde forelægges FBT til stillingtagen.
 4. Det af rør- og sanitetsbranchen i København udgivne  

 »Supplement til ministeriet for offentlige arbejdere almindelige  

 betingelser« betragtes som forbehold og behandles som sådant.
 FORHINDRINGSBANER.
 1. Almene retningslinier vedrørende anlæggelse af forhindringsbaner.
 1.1 Anlæggelse af forhindringsbaner finder sted på grundlag af  

  oversigtstegning nr. 7089 (der ikke må benyttes som arbejdstegning, idet den  

 kun er en skitsemæssig aksonometrisk fremstilling af de enkelte  

 forhindringer) samt arbejdstegningerne nr. 7090, 7091, 7092, 7093 og 7094,  

 følgende beskrivelse samt under hensyn til de i terrainet forekommende  

 naturlige forhindringer.
 1.2 Banens længde bør være 500-600 m og kan efter forholdene anlægges  

 retlinet eller i bue- eller slangeform, idet der må tilstræbes en begrænsning  

 af antallet af skarpe knæk, og således at de enkelte strækninger bliver  

 mindst 100 m lange.
 Forhindringerne anlægges i nummerorden og med en indbyrdes afstand på  

 25-35 m, alt efter terrainet.
 Der bør afsættes plads også til de forhindringer, der ikke udføres straks,  

 således at de senere kan bringes til udførelse.
1.3 Forhindring nr.
VIII, kombineret forhindring, og nr.
XIII,  

 kloaksystem, samt den del af nr.
XI, aftrappet vandgrav, der omfatter  

 pontonbroen, udføres sædvanligvis ikke straks.
 Yderligere kan mindre ændringer i anlægsplaner med hensyn til antal af  

 forhindringer, disses orden og indretning såvel som ændringer, der som følge  

 af detailrekognoscering og forhold i terrainet måtte være hensigtsmæssige,  

 foretages, for så vidt forhindringsbanen ikke herved forringes.
 1.4 I en forhindrings umiddelbare nærhed bør terrainet være nogenlunde  

 plant.
Forhindringernes materiale, ophængning og anbringelse skal være solid og  

 teknisk forsvarlig 2. Beskrivelse af de på tegningerne viste forhindringer.
I.
Bom (tegning 7090).
Bommen er som vist indstillelig ved hjælp af bolte, der kan indstilles i  

 højden fra 0,35-0,95 m over terrain.
Overliggeren udføres af 5' rundtømmer og  

 bæres af 4 stk.
UNP nr. 12, som nedstøbes 70 cm i beton, som vist.
Bommen  

 fastholdes af gymnastikbomsbolte med nedfældeligt led.
Boltene fastgøres med  

 knudekæde som CFP nr. 0.521/4 nr. 25.
II.
Stendige (tegning 7090).
Diget udføres af natursten, oplagt i cementmørtel på et 100 cm dybt og 20  

 cm bredt fundament, som følger ydersiden af diget.
I digets overside udføres  

 en 7 cm dyb hulning, som belægges med græstørv.
Betonkanten om hulningen  

 afrundes på ydersiden.
III.
Plankeværk og mur (tegning 7090).
»Plankeværk og mur« udføres af 3' x 6' planker, fastholdt af 4  

 stk.
DIP nr. 10, nedstøbt i beton i 100 cm's dybde.
Plankerne i  

 »plankeværket« skal være løse, så højden kan varieres.
På siderne af de to åbninger i »muren« indbores Ø 1' rør.
Foran  

 åbningerne anbringes 2 stk. eskaladeringsbrædder, hvert bestående af 2 stk.  

 3' x 6' sammenboltede planker, forneden forsynet med jordspyd, udført af 11  

 mm galv. jernplade.
Bag »muren« udføres en »tagflade« af  

 2' x 6' planker med 1 cm's afstand, fastgjort på 2 stk. spær, som hviler på  

 rem og stolper, alt af 4' x 6' træ. Spær og stolper forbindes med tænger af 2  

 1/2' x 5' træ.
 Nedspringsstederne fra »tagflade« og »plankeværk«,  

 henholdsvis 2 x 2,5 m og 4 x 2 m, udgraves og belægges med sand i 30 cm's  

 dybde.
IV.
Raftehegn og led (tegning 7090).
Der anvendes Ø 6' nedgravede stolper og Ø 6' løsholter.
Skråbånd af 1 1/2'  

 x 5' boltes fast.
V.
Afbrudte ligevægtsbomme og vaklebro (tegning 7090).
Stolperne i ligevægtsbommene udføres af Ø 6' nedrammede pæle.
Som  

 overliggere anvendes 5' x 5' tømmer.
Vaklebroen udføres af Ø 6' nedgravede  

 pæle, hvorpå fastboltes 60 mm damprør med 3/4' bolte.
På undersiden af  

 damprøret fastsvejses kroge til fastgørelse af de galv. kæder, hvori de viste  

 flager er ophængt.
Flagerne udføres 65 cm lange og 36 cm brede af 1 1/2' x 7'  

 egeplanker, der fastboltes med 5/8' bolte på 1/4' x 1 1/2' galv. fladjern,  

 forsynet med øje til kæder.
Flagerne ophænges i kæder som C.F.P. nr.  

 0.501/4-6,5 mm.
 Jordvolden sikres på den stejle side med 1 1/2' træbeklædning, fastholdt  

 med 4' x 4' stolper med en indbrydes afstand af 1 m.
VI.
Reckopstilling (tegning 7091).
De nedgravede stolper udføres af 5' x 5' tømmer, forbundet med Ø 1 1/4'  

 galv. rør (udv. Ø 42 mm). Rørene fastgøres i stolperne med en gennemgående  

 5/8' bolt pr. samling.
Det viste nedspringssted - 6 x 3 m - udgraves og  

 belægges i 30 cm's dybde med sand.
VII.
Tagkonstruktion (tegning 7091).
Stolperne udføres af Ø 6' nedrammede pæle.
På stolperne fastgøres Ø 6'  

 tømmer til bæring af de tværgående stykker tømmer, som ligeledes udføres af Ø  

 6' træ og oplægges som vist med en afstand af 70 cm.
Ved den højeste ende  

 forbindes stolperne med Ø 6' tømmer, og der udføres 2' x 6' skråbånd.  

 Nedspringsstedet - 4 x 2,5 m - ved denne ende udgraves og belægges i 30 cm's  

 dybde med sand.
VIII.
Kombineret forhindring (tegning 7091).
 Denne forhindring udføres sædvanligvis ikke straks, men der bør afsættes  

 plads til den.
 Væggene udføres svarende til den under III (»plankeværk og mur«)  

 beskrevne væg og forsynes yderligere med et fastboltet UNP nr. 10 foroven.
På ydersiden af den forreste væg anbringes 5/4' x 3' revler i en bredde af  

 henholdsvis 180 cm og 40 cm.
Afstanden mellem revlerne er 25 cm fra midte til  

 midte.
 På indersiden af den forreste og bageste væg anbringes revler som førnævnt  

 og i 40 cm's bredde samt stiger med 1 1/2' x 4' vanger og 1 1/2' x 3' trin.  

 På ydersiden af den bageste væg opsættes revler i 40 cm's bredde, svarende  

 til revlerne på indersiden samt opstilles et »nedløbsrør«, udført  

 af galv. 3' damprør, forsvarligt fastgjort til væggen.
 Væggene forbindes med den viste »tagflade«, udført af 2' x 5'  

 brædder med en indbyrdes afstand af 1 cm.
Underlag for »tagfladen« udføres af 2 stk.
DIP nr. 12 med  

 påboltede 2 1/2' x 5' planker for fastgørelse af  

 »tag«-beklædningen.
 Underlagsbjælkerne fastgøres til væggenes lodrette jernstolper, som vist  

 på tegningen.
Foran den forreste væg placeres som vist 2 stk. 6' x 6' stolper, hvorpå  

 lægges en 6' x 6' rem.
De til forbindelse med væggene oplagte 4 stk.  

 ligevægtsbomme udføres ligeledes af 6' x 6' tømmer.
Der udføres skråbånd ved  

 de 2 lavest liggende bomme af 4' x 4' træ, mellem stolperne tænger af 2' x 5'  

 træ.
 Den ene af stolperne forsynes som vist med indstemmede stigetrin af 2' x  

 5' træ, afstand 50 cm fra midte til midte.
De viste fastgørelser af tovene udføres af galv. jern og tovene af 35 mm  

 tjæret hamp.
De vandrette tove forsynes, som vist på detalje B og B 1, med 25  

 cm lange kæder som CFP nr. 0.501/4-6,5 mm, der går igennem en på væggen  

 anbragt 11 mm galv. jernplade, 30 x 25 cm stor.
Der udføres de viste åbninger  

 i den bageste væg.
 Nedspringsstedet fra tagfladen - 2 x 1,5 m - og under bommene - 6 x 4 m -  

 udgraves og påfyldes sand i 30 cm's dybde.
IX.
Trådhegn (tegning 7092).
Stolperne udføres af Ø 4' nedrammede pæle.
Den udspændte tråd med barduner  

 udføres af Ø 5 mm galv. hegnstråd, som gives en tørn rundt om hver stolpe.  

 Forhindringen skal anbringes således i terrainet, at der er fri passage for  

 benyttelse af forhindringen også i tværgående retning.
X.
Tredobbelt bom (tegning 7092).
 Stolperne udføres af henholdsvis nedgravede og nedrummede 5' x 5' tømmer.
 De to laveste bomme udføres af 5' x 5' tømmer og den højeste bom af 3' x  

 7' tømmer.
 Nedspringsstedet - 2 x 4 m - udgraves og påfyldes sand i 30 cm's dybde.
XI.
Aftrappet vandgrav (tegning 7092).
 Pontonbroen samt den dertil hørende del af vandgraven udføres sædvanligvis  

 ikke straks, men der bør afsættes plads til udvidelsen.
Graven anbringes fortrinsvis på et lavtliggende sted og udføres af 20 cm  

 betonstøbning.
Bunden i den del af graven, hvor pontonbroen er anbragt,  

 udføres dog som et 20 cm's lerlag.
Under den støbte del af gravens bund  

 anbringes et 30 cm tykt lag ral.
Bommen udføres af Ø 5' nedgravede stolper.
Overliggeren, som skal være  

 aftagelig, udføres ligeledes af Ø 5' med flad underside og fastholdes af 2  

 stk. båndjern 50 x 5 mm med indstukne gymnastikbomsbolte med nedfældeligt  

 led.
Boltene fastgøres med knudekæde som CFP nr. 0.521/4 nr. 25.
 På kanten af graven fastboltes det viste halvtømmer Ø 6' med 5/8' bolte.
Pontonbroen udføres af 2 stk. sammenboltede 3' x 6' planker,  

 sammenhængslede på midten over en tom, tillukket jerntromle, der er forsynet  

 med 2 stk. opstående holdere af L-jern nr. 4, hvori hængslets gennemgående  

 dorn fastgøres.
I den ene del af broen fastgøres i hver side 1 stk. skråbånd  

 af L-jern nr. 4 til afstivning af tromlen.
I det rundtømmer, hvorpå broens ender hviler, fastboltes galv. jernbøjler  

 for at hindre, at broen forskubber sig til siden, hvorimod plankerne frit  

 skal kunne glide ud og ind gennem bøjlerne.
Der anbringes stopklodser på  

 enderne af plankerne (detalje B).
XII.
Irsk bænk (tegning 7092).
 Stolperne udføres af 6' x 6' nedgravet tømmer, hvorpå oplægges 2 stk. 2' x  

 8' planker, som fastgøres på galv. jernknægte af UNP nr. 131/2.
 Der skal være mulighed for ca. 5 m's tilløb.
XIII.
Kloaksystem (tegning 7092).
 Denne forhindring udføres sædvanligvis ikke straks, men der bør afsættes  

 plads til den.
De nedgravede lodrette Ø 80 cm betonrør belægges i bunden med 20 cm ral.  

 Foroven forsynes rørene med dæksler af 2' planker.
De liggende Ø 60 cm rør  

 gives fald mod de lodrette.
Graven afstives indvendigt med 1 1/2'  

 træbeklædning, fastholdt af 4' x 4' stolper og belægges i bunden med 30 cm  

 sand.
XIV.
Marktrådhegn (tegning 7093).
 De nedrammede stolper udføres af Ø 4' pæle.
 Der anvendes 5 mm galv. hegnstråd, som gives en tørn rundt om hver stolpe.
XV.
Klippeside og galge med svingtove (tegning 7093).
 Stolperne udføres af 5' x 5' tømmer, nedgraves og samles forsvarligt med  

 tænger af 2' x 5' træ om overliggeren af 3' x 10' træ.
 På den ene ende af den forreste side opsættes en flage  

 (»klippeside«), udført af 2' x 6' planker med en indbyrdes afstand  

 1 cm opsat på 3 stk. revler af 3' x 3' træ med 1 1/2' x 5' kryds på bagsiden.  

 Flagen fastgøres ikke højere end, at 2 af de 4 tove, der er ophængt i  

 overliggeren, kan hænge såvel lodret som føres ned ad flagen.
 Tovene udføres af tjæret hamp Ø 35 mm.
 Arealet mellem galgens ben - 6 x 3,75 m - udgraves og belægges med sand i  

 30 cm's dybde.
XVI.
Grøft - dige - grøft (tegning 7094).
 Diget udføres som en jordvold.
 Grøfterne beklædes indvendigt med 1 1/2' træbeklædning, der fastholdes af  

 4' x 4' stolper med indbyrdes afstand af 1 m.
 Grøfternes bund belægges med 30 cm sand.
XVII.
Lav trådhindring (tegning 7094).
 Stolperne udføres af Ø 4' nedrammede pæle; mellem disse, og som barduner,  

 udspændes Ø 5 mm galv. hegnstråd, som gives en tørn rundt om hver stolpe.
XVIII.
Vadested (tegning 7094).
 Graven beklædes indvendigt med 1 1/2' træbeklædning, der fastholdes af 4'  

 x 4' stolper, og bunden belægges med 30 cm sand.
 De viste trædestolper udføres som Ø 5' nedrammede pæle.
 3. Generelt.
 3.1 De på de nedgravede stolper viste kryds og skråstivere udføres af 1  

 1/2' x 5' træ.
 Alt træværk stryges 2 gange med en blanding af 1/3 finsk tjære og 2/3  

 carbolineum.
 Alle jernkonstruktioner (profiljernssøjler og -dragere m.v.) skrabes og  

 børstes omhyggeligt rene og behandles een gang med blymønje og een gang med  

 »stålhud«.
 Alt beslag og lign. koldtgalvaniseres.
 Beton støbes i blanding 1:3:6.
 3.2 Alle forhindringer afmærkes, idet der på forhindringens forside, så  

 vidt muligt i øverste venstre hjørne, anbringes en plade, der kan være af  

 hærdet masonite, med pågældende forhindrings nummer malet med 20 cm høje  

 romertal i den i pkt. 3.3 angivne farve, svarende til forhindringens  

 sværhedsgrad.
På forhindringer, som f.eks.
XVIII, »vadested«, hvor et mærke  

 ikke kan opsættes på selve forhindringen, anbringes dette på en stolpe ved  

 forhindringens venstre side.
 3.3 De enkelte forhindringer mærkes med følgende farve, idet hvid farve  

 anvendes til lette, grøn til middelsvære og rød til svære forhindringer:
 FORKORTELSER.
 Nedenfor anføres hyppigere forekommende forkortelser inden for FBT.
 Vedrørende anvendelse af forkortelser henvises til bestemmelserne i FMNs  

 skrivelse 1.kt.151.1-22/55 af 15 apr 1955, pkt. 20.
 I øvrigt henvises til hærens forkortelser og søværnskommandocirkulære nr.  

 108/0(A).
 FOTO- OG FILMSOPTAGELSE.
 1. I henhold til bestemmelserne i 15. hæfte, pkt.  

 12.13 må fotografering og filmsoptagelse på eller af forsvarets  

 etablissementer kun finde sted med KFMs tilladelse, for klassificerede  

 militære anlægs vedkommende kun med OFMs tilladelse.
 2. I overensstemmelse hermed fastsættes følgende  

 bestemmelser for fotografering og filmsoptagelse, for så vidt angår bygninger  

 og anlæg under FBTs område, d.v.s. for hvilke FBT er faglig myndighed.
 3. Der skelnes mellem følgende optagelser:
 Til tjenstlige formål.
 Til brug for pressen.
 Til private formål.
 4. Til tjenstlige formål må BDS ikke uden FBTs forud  

 indhentede godkendelse på grundlag af fremsendt, motiveret og overslag  

 vedlagt indstilling iværksætte optagelse af film.
 Indkøb af råfilm skal i givet fald ske gennem forsvarets filmtjeneste  

 under FKF.
 5. Det bør tilstræbes, at der til tjenstligt formål  

 ved BDS findes fotografier, dels visende bygninger og anlæg, dels visende  

 større bygge- og anlægsarbejders fremadskriden.
 6. Hvor der ikke allerede findes fotografier af de  

 under BDSs område henhørende bygninger og anlæg, bør det tilstræbes  

 lejlighedsvis at fremskaffe sådanne efter følgende retningslinier:
 7. Fredede bygninger bør fotograferes således, at det  

 i forbindelse med eksisterende tegninger vil være muligt at danne sig et  

 fuldstændigt indtryk af bygningens udseende samt af karakteristiske  

 bygningsdetailler såvel udvendigt som indvendigt.
 8. Større eller særligt karakteristiske bygninger og  

 anlæg bør fotograferes således, at man kan danne sig et indtryk af deres  

 udseende eventuelt i sammenspil med omgivelserne.
 9. For bygninger og anlæg under opførelse eller  

 ombygning fastsættes følgende retningslinier vedrørende fotografering og  

 eventuel filmsoptagelse.
10. Fotografier og films, optaget under arbejdets  

 gang, tjener fortrinsvis til dokumentation af - arbejdets fremadskriden, - arbejdsmetoder og - konstruktioner.
 11. For at kunne dokumentere arbejdets fremadskriden,  

 vil det være hensigtsmæssigt at fotografere byggepladsen med regelmæssige,  

 f.eks. månedlige mellemrum fra forud udpegede og afmærkede samt på en plan  

 viste pladser og i bestemte retninger valgt således, at i det mindste alle  

 væsentlige faser af arbejdet dokumenteres.
 12. Arbejdsmetoder, der afviger fra de sædvanligt  

 benytte de, bør fotograferes, og der bør eventuelt optages film, der kan  

 tjene til demonstration.
 13. Konstruktioner, der afviger fra de sædvanligt  

 benyttede, og som ikke på fuldt tilfredsstillende måde fremgår af det  

 foreliggende tegningsmateriale samt karakteristiske fejl, bør fotograferes.
14. Negativer samt et kontaktaftryk, forsynet med  

 oplysning om dato og sted for optagelsen, opbevares ved BDS.
Et sæt aftryk  

 (eventuelt forstørrelser) samles hos konduktøren (på byggepladsen).
 15. De med optagelsen af tjenstlige fotografier og  

 films forbundne, direkte udgifter, der skal søges begrænset mest muligt, vil  

 kunne afholdes efter regning af BDSs administrationsmidler for det pågældende  

 byggearbejde.
 16. Til brug for pressen kan der efter forud indhentet  

 tilladelse fra BDS, der i det enkelte tilfælde bør godkende eller fastsætte  

 retningslinier for motivvalg, enten af pågældende pressefotograf optages  

 fotografier eller films, eller der kan i særlige tilfælde gennem BDS ske  

 udlevering til pressen m.fl. af de til tjenstlige formål optagne fotografier  

 m.v.
 17. Til private formål må kun optages fotografier  

 eller films efter forud indhentet tilladelse fra BDS, der i det enkelte  

 tilfælde bør godkende eller fastsætte retningslinier for motivvalg.
 18. I tvivlstilfælde vil spørgsmål vedrørende  

 optagelser til brug for pressen eller til private formål kunne forelægges  

 FBT.
 FREDNINGSBESTEMMELSER.
 1. Ved enhver overtagelse af grundejendomme, ved  

 udførelse af bygnings- og anlægsarbejder samt ombygningsarbejder ved ældre  

 bygninger skal opmærksomheden være henvendt på gældende fredningsbestemmelser  

 m.v.
 2. Fredningsbestemmelser m.v. omfatter i hovedsagen:
 2.1 Naturfredning.
 2.2 Bygningsfredning.
 2.3 Fredskovspligt.
 2.4 Vandindvindingsret.
 2.5 Geodætiske målepunkter.
 2.6 Kystfredning.
 3. For naturfredning gælder bestemmelserne i lov nr.  

 140 af 7 maj 1937 om naturfredning, således som den er ændret ved lov nr. 129  

 af 13 apr 1938, lov nr. 339 af 25 jun 194O og lov nr. 214 af 11 apr 1949.  

 Bestemmelserne omfatter navnlig:
 3.1 Fortidsmindefredning vedrørende alle jordfaste fortidsminder, såsom  

 gravhøje, gravpladser, stendysser og bavtastene, voldsteder og lignende gamle  

 befæstningsanlæg samt ruiner.
 Inden for en omkreds af 100 m fra et fortidsminde kan det være bestemt, at  

 der ikke må opføres nogen bygning, foretages beplantning eller anden  

 foranstaltning.
 3.2 Strandfredning vedrørende de for græsvækst blottede strandbredder og  

 områder, der ligger inden for en afstand af indtil 100 m fra disse eller,  

 hvor en sådan strandbred ikke findes, fra daglig højvandslinie.
 3.3 Skovgrænsefredning vedrørende områder uden for og indtil en afstand af  

 300 m fra skove og plantager tilhørende offentlige myndigheder, stiftelser  

 m.v. samt private skove på 20 ha eller derover.
 4. For bygningsfredning gælder bestemmelserne i lov  

 nr. 137 af 12 mar 1918. Fortegnelse over fredede bygninger og monumenter  

 udgives af det særlige bygningssyn.
 5. For fredskovspligt gælder bestemmelserne i lov om  

 skove nr. 164 af 11 maj 1935, således som den er ændret ved lov nr. 497 af 8  

 dec 1949.
 6. For vandindvindingsret gælder bestemmelserne i lov  

 nr. 54 af 31 mar 1926 om vandforsyningsanlæg.
 7. For geodætiske målepunkter med tilhørende arealer  

 gælder bestemmelserne i lov nr. 318 af 16 dec 1931 om geodætisk instituts  

 trigonometriske stationer m.v.
 8. For kystfredning gælder bestemmelserne i lov nr.  

 149 af 18 maj 1906 om kystfredning.
 9. Foruden de nævnte fredninger kan der forekomme  

 frivillig fredning af grundejendomme, der indskrænker adgang til deres  

 udnyttelse.
 10. Udover rådighedsindskrænkning i medfør af  

 ovennævnte fredningsbestemmelser kan der forekomme rådighedsindskrænkninger i  

 medfør af byplanlovgivningen eller ved anden servitutpålægning, herunder  

 bl.a. højdeservitutter.
 11. De anførte fredningsbestemmelser og andre  

 rådighedsindskrænkninger vil som regel, men ikke altid være tinglyste,  

 hvorfor BDS allerede under den indledende behandling af sager af  

 heromhandlede art bør søge oplysninger om de på de pågældende ejendomme  

 hvilende servitutter, byrder og forpligtelser ved gennemsyn af ejendommenes  

 blad i tingbogen eller fremskaffelse af tingbogsattest.
 12. Ved udarbejdelse af projekter til arbejder, der  

 berører ejendomme, der er berørt af rådighedsindskrænkninger af overnævnte  

 art, bør det tilstræbes at placere og udføre anlægget således, at det ikke  

 kommer i strid med pågældende rådighedsindskrænkning.
 For så vidt det af tekniske eller økonomiske grunde anses for ønskeligt at  

 udforme projektet således, at det vil være nødvendigt at søge dispensation  

 fra gældende fredningsbestemmelser m.v., skal spørgsmålet herom rejses på det  

 tidligst mulige tidspunkt, idet fremgangsmåden for de ovennævnte forskellige  

 former for fredning vil fremgå af det følgende:.
 13. Hvor der ønskes dispensation fra nogle af de under  

 pkt. 3 omhandlede naturfredninger, skal BDS så tidligt som muligt optage  

 forhandling herom med det stedlige fredningsnævn; evt. henvendelser til  

 naturfredningsrådet, dansk naturfredningsforening, overfredningsnævnet eller  

 statsministeriet foretages gennem FBT.
 14. Når det af de orienterende forhandlinger med et  

 fredningsnævn fremgår, at dette næppe vil gå ind for at meddele den ønskede  

 dispensation, skal BDS rette henvendelse herom til FBT, før sagen optages til  

 afgørelse i fredningsnævnet.
 15. Hvor der ønskes foretaget ændring ved en bygning,  

 der er omfattet af den i pkt. 4 omhandlede bygningsfredning, skal BDS,  

 forinden selve projekteringen finder sted, drøfte sagen med ARA, som selv  

 eller i forbindelse med BDS vil rette fornøden henvendelse til Det særlige  

 Bygningssyn.
 Almindelig vedligeholdelse - som må foretages uden forud indhentet  

 tilladelse fra Det særlige Bygningssyn - drøftes forinden igangsættelsen med  

 ARA, såfremt det skønnes, at der under dette arbejdes udførelse vil kunne  

 rettes på eventuelle tidligere, for bygningens arkitektur og hele karakter  

 mindre heldigt udførte reparationer eller vedligeholdelsesarbejder.
 16. Hvor der ønskes dispensation fra den under pkt. 5  

 omhandlede fredskovspligt, indstiller BDS så tidligt som muligt til FBT ved  

 henvendelse til landbrugsministeriet at søge opnået fornøden dispensation.
17. Hvor et arbejdes udførelse enten medfører ønske om  

 erhvervelse af vandindvindingsret eller berører interesser i forbindelse med  

 trediemands vandindvindingsret, skal spørgsmålet så tidligt som muligt  

 forelægges FBT til stillingtagen.
Hvor der ønskes dispensation fra  

 bestemmelserne vedrørende de i pkt. 7 omhandlede geodætiske målepunkter, skal  

 BDS så tidligt som muligt rejse sagen over for geodætisk institut med  

 efterretningsskrivelse til FBT.
For så vidt der ikke herved opnås et efter  

 BDSs skøn tilfredsstillende resultat, forelægges sagen for FBT.
 19. Hvor der ønskes dispensation fra bestemmelserne  

 vedrørende den i pkt. 8 omhandlede kystfredning, skal BDS så tidligt som  

 muligt rejse sagen over for FBT.
 20. Der skal vises fornøden tilbageholdenhed med  

 hensyn til meddelelse af klassificerede oplysninger som forudsætning for  

 opnåelse af dispensation fra fredningsbestemmelser.
 FÆRDIGGØRELSESTIDSPUNKT.
 Personel på byggepladser skal instrueres om normalt at være  

 tilbageholdende med afgivelse af oplysninger (bl.a. til repræsentanter for  

 brugermyndighed og presse) om, hvornår igangværende byggearbejder påregnes  

 færdiggjort til ibrugtagen; evt. terminer bør tage hensyn til  

 erfaringsmæssigt opstående, »uforudseelige« forsinkelser og bør  

 snarest forelægges pågældende distriktschef til godkendelse.
 GAVER.
 1. Gaver og tjenesteydelser fra de for FBT arbejdende  

 firmaer m.v. må ikke modtages.
 2. Deltagelse i spisning m.v. med repræsentanter for  

 de for FBT arbejdende firmaer og for disses regning må ordentligvis ikke  

 finde sted; afvigelser herfra må kun ske efter forud indhentet tilladelse fra  

 pågældende distrikts- eller afdelingschef.
 3. Afhændelse af FBTs kassable materiel til personel,  

 ansat under forsvaret, må ikke ske uden FBTs forud indhentede tilladelse.
4. Vedrørende tilbud om gaver af kunstnerisk art,  

 malerier, skulpturer o.l. til udsmykning af forsvarets etablissementer  

 henvises til KFF B.5-1956, pkt. 2. Heraf fremgår, at sådanne tilbud vil være  

 at forelægge FMN til afgørelse i tilfælde, hvor modtagelsen af gaven må  

 påregnes at ville medføre økonomiske konsekvenser for forsvaret, f.eks. ved  

 flytning, opsætning, vedligeholdelse e.l.
I andre tilfælde træffes afgørelsen  

 af de stedlige chefer/kommandanter i samråd med forsvarsministeriets  

 kunstneriske udvalg.
 Undtaget herfra er alene gaver, der erhverves til udsmykning af officers-  

 eller fenrikmesser.
 GYMNASTIKSALE.
 1. Vedrørende gymnastiksales brug, orden og udlejning  

 m.v. henvises til bestemmelserne i 15. hæfte.
 2. Gymnastiksalsgulve.
2.1 Gymnastiksalsgulve må ikke være så glatte, at f.eks. springmåtter og  

 rullemadrasser ikke kan ligge fast.
En sådan uheldig glathed er konstateret  

 på gulve af bøgeparket, behandlet med almindelig plastiklak eller blitzalak,  

 formentlig fordi lakken indeholder syrehærder.
Det tilrådes derfor at benytte  

 lak, der ikke indeholder syrehærder; som et eksempel herpå kan nævnes Ytonit  

 fra firmaet Yhanco l/S, der med held har været anvendt til følgende  

 behandling:. 1) Afhøvling (afslibning) af gulvet, 2) behandling med en gang  

 Ytonit, 3) opmaling af de forskellige boldspilbaner, 4) overtrækning af alt  

 det opmalede med et lag Ytonit og 5) behandling af hele gulvet med to gange  

 Ytonit.
2.2 Afmærkning af gymnastiksalsgulve udføres i henhold til standardtegning  

 nr. 5859, rettet 25 mar 1959. Til sådan afmærkning kan eksempelvis benyttes  

 »Flat« fra firmaet J.D.
Flügger i følgende nuancer:.  

 Brillantgrøn, dybsort, signalrød og som gul, en blanding af oxydgul,  

 citrongul, satin og hvid.
 Af hensyn til banernes eventuelle senere ændring bør opmalingen af disse  

 først foregå, efter at det første lag lak er påført gulvet.
 HEGN.
 1. Ved hegn forstås i almindelighed en indretning,  

 hvis formål er at hindre færdsel eller at markere et skel mellem  

 grundstykker.
 2. Til hegn kan henregnes bl.a. mure, trådhegn,  

 plankeværker, raftehegn, stakitter, levende hegn, volde, stendiger,  

 støttemure og grøfter.
 3. Vedrørende hegnspligt henvises til Københavns  

 byggelov, lov nr. 148 af 29 mar 1939, med bygningsvedtægt, stedligebignings-  

 vedtægter samt hegnsloven, lov nr. 259 af 27 maj 1950.
 4. Vedrørende plankeværk under byggearbejde nær gade  

 henvises til bygningsvedtægten for København, § 4.
 5. Ved nyanlæg udføres hegn i overensstemmelse med  

 bestemmelserne i 15. hæfte, bilag 14 A.
 6. Byggepladser, der ikke er beliggende inden for et  

 bevogtet område, bør almindeligvis indhegnes.
 7. Når der ved nyanlæg skal udføres endeligt hegn, bør  

 dette udføres tidligst muligt og udførelse af midlertidig indhegning af  

 byggepladsen om muligt undgås.
 8. Hvor der ikke skal udføres endeligt hegn, eller  

 hvor dette ikke kan være udført i betimelig tid, kan der udføres midlertidig  

 indhegning i overensstemmelse med FB 112, og der bør i sådanne tilfælde  

 indfordres særskilt pris herpå ved tilbudsafgivningen.
 9. Vedrørende udførelse af trådhegn henvises til FBTs  

 standardtegninger nr. 6951 og 7025.
 IDRÆTSANLÆG.
 1. Idrætsanlæg (standardidrætsanlæg) udføres i henhold  

 til efterfølgende beskrivelser og FBTs standardtegninger nr. 7210 og 7280.
 2. Generelle retningslinier.
 2.1 Standardidrætsanlæg (tegn. nr. 7210).
Idrætsanlæggets længdeakse bør ligge så nær nord-syd linien som muligt, og  

 arealet skal være veldrænet.
Anlægget bør være vandret; maks. fald 1:1000 kan  

 dog tolereres.
 Der beregnes så stort areal udenom anlægget, at der er plads til at øge  

 400 m-løbebanernes antal med to.
 Hvor det er muligt, bør der udlægges areal til tilskuerpladser, herunder  

 til evt. opsætning af et mindre antal bænke eller lign.
 Såfremt de stedlige forhold gør det ønskeligt, kan anlægget evt. indhegnes  

 (glat tråd eller lign.) i noget under knæhøjde for at hindre unødig trafik;  

 passage markeres.
Anlægget er i første række et brugsanlæg og ikke et opvisningsanlæg.
Da  

 græsset på anlæggets fodboldbane ikke vil kunne tåle en hård, daglig  

 belastning, er det imidlertid ønskeligt, at der - ved de  

 kaserneetablissementer, hvor belægningens størrelse taler derfor, og hvor  

 forholdene gør det muligt, samt hvor det kan gennemføres uden væsentlige  

 udgifter - i tilknytning til anlægget indrettes en fodboldtræningsbane samt  

 een a to håndboldtræningsbaner samt evt. et græs- eller slaggebelagt areal  

 til kasteøvelser.
2.2 Træningsbaner til fodbold og håndbold anlægges i følgende  størrelser:  

 Fodboldbanen min. 46 x 92 m.
Håndboldbanen (for 2 hold a 7 mand) min. 18 x 36  

 m, max. 25 x 50 m.
Hertil skal dog tillægges yderligere græsareal, således at fodbold- og  

 håndboldmålene af hensyn til de her foran værende særligt udsatte græsarealer  

 kan flyttes.
Disse baner påregnes alene udført ved en simpel planering af  

 terrainet.
 2.3 Hvor forholdene ikke nødvendiggør anlæggelse af det på tegn. nr.  7210  

 viste anlæg, indrettes der, som vist på tegn. nr. 7280:
1 løbebane til 100 m løb med 2, 3 eller 4 baner (på tegn. vist 4), 1 længdespringbane, 1 højdespringbane.
 Arealet omkring disse baner bør alene udføres ved planering og tilsåning  

 med græs.
 3. Banernes udførelse.
 3.1 Fodboldbanen.
 Af hensyn til overfladeafvandingen gives banen en pilhøjde på 15 cm med  

 fald til 2 eller 4 sider.
 Muldlagets tykkelse bør ikke være under 20 cm, i målfeltet bør muldlaget  

 være 30 cm tykt og udlægges på et 10 cm tykt gruslag med fald til dræn.
Arealet bør drænes ensartet.
I stærkt lerholdig jord bør afstanden mellem  

 drænene ikke være over 10 m.
I sandblandet lerjord kan afstanden øges til 12  

 m.
På sandjord kan drænene udelades helt.
Vedrørende udførelsen af drænene:  

 se tegn. nr. 7210.
 Den anvendte muld skal renses for sten og lign., og de øverste 5 cm harpes  

 eller renses tilsvarende.
 Tilsåning m.m. udføres, som angivet i FB, pkt. 208.
 3.2 Løbe- og springbaner.
På tegn. nr. 7210 er gjort rede for banernes udførelse.
Vedrørende  

 dæklaget skal yderligere anføres:
 Som udgangsnorm benyttes følgende blanding for dæklagsmaterialet: 8 dele  

 slaggegrus, 3 dele muldjord og 1 del pulveriseret ler.
 Den pulveriserede ler skal være tør og finmalet af konsistens som cement.  

 Pulveriseret ler må almindeligvis indkøbes (i papirsække a 50 kg).
 Materialet kan bl.a. fås fra Faxe Kalkbrud.
 Materialet skal godkendes af tilsynet.
 Ovennævnte blanding har med godt resultat været afprøvet på forskellige  

 idrætsanlæg.
 Foruden denne blanding udføres yderligere 4 forsøgsblandinger med  

 afvigelser fra udgangsnormen under hensyntagen til, om der anvendes fed eller  

 mager muldjord.
Blandingen skal udføres på blandemaskine i absolut tør tilstand, og  

 afmålingen skal foregå i kasser.
Muld og slaggegrus skal inden blandingen  

 harpes gennem et net med 7 mm maskevidde.
 En meget nøje kontrol af såvel blanding som udlægning er nødvendig, idet  

 erfaringerne har vist, at selv små afvigelger fra den rigtige blanding og  

 udlægning kan medføre, at løbebanerne bliver mindre anvendelige.
 Blandingerne pålægges en fortsat bane (inderbane) i forlængelse af  

 hinanden i ca. 1 m bredde og ca. 2 m længde for hver blanding.
 Dæklagsmaterialet udlægges, afrettes, vandes og tromles til 8 cm færdig  

 tykkelse.
 Vandingen udføres med brusestykke uden direkte stråle.
 Når dæklaget er udlagt, vandet og tromlet, skal forsøgsstrækningen have en  

 sætningstid på ca. 8 dage, hvorefter den - i såvel tør som våd tilstand -  

 gennemløbes af løber med pigsko.
 Når en egnet blandingssammensætning er fastlagt ved de afholdte forsøg,  

 kan den endelige blanding af hele dæklaget påbegyndes.
 Om de udførte prøvebelægninger optages der forhandling med pågældende KFM  

 (så vidt muligt ved dennes idrætsleder).
 Tvivlsspørgsmål forelægges FBT.
 Det bemærkes, at forsøgsblandinger m.v. principielt skal udføres ved  

 foranstaltning af den entreprenør, der på grundlag af licitation får  

 overdraget udførelsen af det pågældende idrætsanlæg.
 3.3 FB, pkt. 2132, ændres i overensstemmelse med foranstående til  

  følgende:
I den færdigregulerede vejkasse udlægges et bundlag af 30-70 mm grove  

 slagger, der håndtromles (tromlevægt ca. 50 kg) til 8-10 cm tykkelse.
Herover  

 lægges et 8-10 cm tykt lag af 10-30 mm nøddeslagger.
Slaggerne skal være fri  

 for sod og aske (tykkelse 8 cm anvendes på sandet jord, tykkelse 10 cm på  

 lerjord). I ren sandjord kan bundlaget af grove slagger samt dræning  

 udelades.
 Dæklaget skal udføres i en blanding af slaggegrus, muld og ler.
 Som udgangsnorm benyttes følgende blanding: 8 dele slaggegrus, 3 dele  

 muldjord og 1 del pulveriseret ler.
 Foruden denne blanding udføres yderligere 4 forsøgsblandinger med  

 afvigelser fra udgangsnormen under hensyntagen til, om der anvendes fed eller  

 mager muldjord.
Blandingerne udlægges i forlængelse af hinanden i en ca. 1 m bred  

 prøvebane.
Hver blanding udlægges i ca. 2 m længde, afrettes, vandes og  

 tromles til 8 cm færdig tykkelse.
Når en egnet blandingssammensætning er fastlagt, kan den endelige blanding  

 af hele dæklaget påbegyndes.
Blandingen skal udføres på blandemaskine i  

 absolut tør tilstand, og afmålingen skal foregå i kasser.
Den pulveriserede  

 ler skal være tør og finmalet af konsistens som cement.
 Muld og slaggegrus skal inden blandingen harpes gennem et net med 7 mm  

 maskevidde.
 Vandingen skal udføres med brusestykke uden direkte stråle.
 Dæklagene på prøvebanerne skal fjernes og må ikke anvendes til det nye  

 dæklag.
 Indtil ny udgave af FB foreligger, skal foranstående ændring af FB, pkt.  

 2132, optages i SB med de tilføjelser, der måtte være nødvendige i det  

 foreliggende tilfælde.
3.4 Omgivende arealer.
Overfladevand fra omgivende arealer må ikke kunne  

 oversvømme løbebanen, men må bortledes selvstændigt.
 Såfremt der ikke udføres macadam eller lign. belægning ved opløbssiden,  

 skal der på en strækning af ca. 40 m før og 10 m efter mållinien og i 3 m  

 bredde udlægges 30 cm muld, forinden arealet tilsås.
 3.5 Banernes vedligeholdelse.
 Ukrudt bør jævnlig fjernes.
 Arbejdet udføres af den KFM, jfr. 15. hæfte, pkt. 11.1.
 Før frosten sætter ind, skal de øverste 5 cm af dæklaget på løbe- og  

 springbaner rives op og ligge således vinteren over, hvorefter det igen  

 fasttromles.
 Hvor anlægget i muligt omfang agtes benyttet også i vinterperioden, kan  

 oprivningen dog udsættes til indtil ca. 2-3 uger før fasttromlingen.
 Arbejdet udføres enten ved den KFMs foranstaltning efter fornøden  

 forudgående aftale herom med pågældende BDS eller ved dettes umiddelbare  

 foranstaltning, hvor arbejdet må udføres under anvendelse af fremmed  

 arbejdskraft.
 4. Banernes afgrænsning m.m.
Afgrænsningen af løbebanen ved dennes inder- og yderkreds udføres af  

 betonsten.
På ca. 12 steder udspares langs inderkredsen en åbning på ca. 50  

 cm for afløb.
Dette dækkes med en galvaniseret perforeret jernplade.
Bag  

 risten anlægges slaggekister, som sættes i forbindelse med drænet.
 Tilløbsbanen for længdespring, stangspring, højdespring og spydkast hæves  

 2-3 cm over det øvrige areal.
 5. Afmærkning af løbebaner.
 5.1 I forbindelse med forsvarets gymnastikinspektion eller en af denne  

 udpeget foretages afmærkning efter nedenstående skematiske opstilling:
 Tallene for bane II, III og IV angiver forskydninger i meter i  

 løberetningen.
 Opmåling af løbebanerne foretages 30 cm fra inderkredsen på den inderste  

 bane (bane I) og 20 cm fra kant af kridtstreg på de øvrige baner (bane II,  

 III og IV).
0-punkt (mål for alle rundløb) placeres, som vist på tegningen, 40 m fra  

 midten af langsiden.
Ovenstående afmærkning gælder kun for denne bestemte  

 placering af 0-punktet.
 Alle løb foregår »mod solen«.
5.2 Afmærkning foretages med skilte med påskrift, som anført i nedenstående skema:
 Hvor flere afmærkninger anbringes på samme skilt, deles skiltet i felter,  

 hvor hver felt gives pågældende løbs farve.
Alle afmærkninger bør anbringes umiddelbart uden for betonkantstenene, der  

 afgrænser løbebanerne.
Skiltene bør være støbte med fremhævet inskription og  

 ca. 70 x 70 mm anbragt på pæle, som vist på tegningen.
 6. Afmærkning af nedspringsgravene.
 På kanten ved nedspringsgravene til længdespring foretages afmærkning i  

 forhold til forreste kant af afsætsplanken.
Der afsættes følgende længder: 3,50 - 4,00 - 4,25 - 4,50 - 4,75 - 5,00 -  

 5,50 og 6,00. Afmærkningen foretages med oliemaling eller lign. på den øverste del af betonkanten.
Hele meter angives med tal, de øvrige markeres kun med en streg.
 7. Litteraturhenvisning.
 »Atletikreglement 1953«, udgivet af Dansk Athletik Forbund.
 »Officielle mål på idrætsbaner og redskaber, teknisk vejledning nr.  

 2«, udgivet af Dansk Idræts forbund 1955.
 INDTÆGTSGIVENDE VIRKSOMHED.
 1. Indtægter fra indtægtsgivende virksomhed må ikke  

 anvendes uden FBTs forud indhentede bemyndigelse i hvert enkelt tilfælde.
 2. Alle indtægter i forbindelse med driften af  

 forsvarets skove og plantager skal indgå i BDSs regnskab i overensstemmelse  

 med bestemmelserne herom i kontoplan for forsvaret.
 3. Samtlige indtægter optages under kontoen for  

 driftsindtægter for skove og plantager, og samtlige udgifter føres under  

 kontoen for driftsudgifter for skove og plantager; afregningslister eller  

 kasselister fra hedeselskabet eller tilsynsførende skovridere må således ikke  

 bogføres i BDSs regnskab med saldoen alene.
 4. Skov- og plantageregnskaber for et finansår skal så  

 vidt muligt afsluttes inden for det pågældende finansårs rammer (inkl.  

 restanceperiode).
 INVENTAR- OG BEHOLDNINGSFORVALTNING.
 1. For BDSs inventar- og beholdningsforvaltning  

 fastsættes på grundlag af »Alment forvaltningsreglement for  

 forsvaret« følgende bestemmelser.
 2-6. Inventar.
 2. BDS anskaffer de for BDSs virksomhed fornødne  

 inventargenstande og skal tilsvare disse.
 Fornøden mærkning (evt. stempling) af genstandene foretages ved BDSs  

 foranstaltning.
 Om nyanskaffelser til værdi af over 1.000 kr. skal der ske indstilling til  

 FBT.
Anskaffelse af kontormøbler, arkivskabe m.v. samt af kontorteknisk udstyr  

 sker efter indstilling til FBT og gennem FMI, jfr.
KFF B.34-1953, pkt. 1,  

 samt B.16-1955.
3. Samtlige inventargenstande - eksempelvis kontor- og  

 tegnestueinventar, kontormaskiner, maskiner, redskaber og værktøj - optages i  

 et beholdningsregnskab, der anlægges efter et løsbladsystem med kort (rødt,  

 skema A 11 a) for hver genstand.
For så vidt inventargenstandene er fordelt  

 på områder inden for BDS, oprettes underkort (hvidt, skema A 11 b) for hvert  

 område (således at summen af beholdningerne af hver genstand i følge  

 underkortene er lig beholdningen i følge hovedkortet). Kortene anbringes i  

 nummerrækkefølge eller i alfabetisk orden i kartotekskasser.
 I regnskabet skal optages al til- og afgang af inventargenstande med  

 forklaring til de enkelte bevægelser, der i øvrigt dokumenteres i fornødent  

 omfang ved rekvisitioner, følgesedler, overførselsbilag, kassationsattester,  

 salgsbilag m.v.
 For genstande, der måtte blive forfærdigede af BDSs egne håndværkere eller  

 overtages, uden at der fremkommer modregning herfor, vedlægges  

 beholdningsregnskabet en af CH BDS attesteret liste som dokumentation for  

 tilgangen.
 Udlånte inventargenstande udføres ikke af inventarregnskabet, men optages  

 på særlige kort med kvitteringen som dokumentation.
 På regningsbilag understreges poster vedrørende indkøbte  

 inventargenstande, og regningen forsynes med stemplet »Optaget i  

 inventar«.
 4. Der må normalt ikke pålægges samme person såvel  

 regnskabspligt som ansvar for beholdningernes tilstedeværelse, medmindre  

 kontrolregnskab føres andetsteds.
 5.1 CH BDS skal føre tilsyn med inventarbeholdningen og skal 1 gang årligt  

 (ordentligvis i feb-mar) foranledige foretaget en - evt. stikprøvevis -  

 konstatering af inventarbeholdningens tilstedeværelse og benyttelse.
5.2 Genstande, der er gået tabt, uden at erstatningsansvar har kunnet  

 gøres gældende mod nogen, udføres af beholdningen inden for et beløb af 400  

 kr., idet der udfærdiges tabsattester, underskrevet af CH BDS.
Om en større  

 manco indberettes til FBT.
Tabsattesterne skal indeholde oplysning om grunden til, at der ikke er  

 gjort erstatningsansvar gældende, idet de nærmere omstændigheder i  

 forbindelse med bortkomsten oplyses.
Hvor tabsattest udstedes, fordi  

 tabsårsagen ikke har kunnet udfindes, eller fordi det ikke har været muligt  

 at placere ansvaret, skal dette altid udtrykkeligt angives.
 5.3 For bortkomne, ødelagte eller beskadigede genstande, for hvilke der  

 gøres erstatningsansvar gældende, beregnes og fastsættes erstatningsbeløbets  

 størrelse af CH BDS til genstandenes værdi for BDS i forhold til deres  

 tilstand og fortsatte anvendeligned på tidspunktet for bortkomsten  

 (ødelæggelsen, beskadigelsen).
 Ansksffelsesprisen for tilsvarende nye genstande lægges til grund for  

 erstatningsberegningen, for beskadigede genstandes vedkommende de udgifter  

 til istandsættelse m.v., der er nødvendige for atter at bringe den i brugbar  

 stand.
 Sager af betydende karakter indberettes til FBT.
5.4 CH BDS har pligt til at sørge for, at kassable eller uanvendelige  

 genstande snarest muligt udskilles af beholdningerne og udsættes til  

 kassation.
Kassation bør kun foretages, såfremt genstandene kan anses for  

 ganske uegnede til videre anvendelse efter deres oprindelige formål.
 Kassationsforretningerne ved BDS forestås af en besigtigelses- kommission,  

 hvis opgave det er at besigtige de forelagte genstande og at udfærdige  

 kassationsattest.
 I kommissionen indtræder mindst 2 personer (herunder CH BDS) med fornødent  

 kendskab til de genstande, der skal bedømmes.
 Over det materiel, som indstilles til kassation, udfærdiges en  

 kassationsattest, hvorpå kommissionen angiver, hvilke genstande der kasseres,  

 og hvilke der bør bortsælges.
 Kassationsattesten udfærdiges i 2 eksemplarer, 1 eksemplar til  

 kommissionen og 1 eksemplar til beholdningsregnskabet (evt. udfærdiges  

 yderligere 1 eksemplar til depot eller område).
 Genstande uden værdi tilintetgøres under besigtigelseskommissionens  

 kontrol.
6. Bortsalg af kasserede genstande sker ved BDSs  

 foranstaltning, hvorved bemærkes, at opmagasinering af kasserede genstande  

 over længere perioder i almindelighed bør undgås.
Indtil bortsalg finder  

 sted, skal genstandene opbevares på betryggende måde.
 Salget sker ved bekendtgørelse i dagspressen (offentligt salg) eller ved  

 skriftlig tilbudsindhentning (underhåndssalg) hos et passende antal firmaer,  

 jfr. alment forvaltningsreglement for forsvaret, afsnit II, pkt. 2.5 og 2.6.
 De ved afhændelsen indkomne beløb tages til indtægt under FBTs  

 budgetafsnit, for så vidt angår genstande, der er anskaffet af FBTs  

 administrationsmidler, medens beløb hidrørende fra salg af genstande, der er  

 anskaffet på værnskonti, tages til indtægt på den pågældende indtægtskonto  

 under værnsbudgettet.
 Bortsalg af større partier eller særligt værdifulde genstande sker efter  

 forud indhentet bemyndigelse fra FBT.
 7-9. Materialer.
7. Til brug ved BDSs løbende vedligeholdelsesarbejder  

 kan BDS anskaffe arbejdslagre af materialer.
Arbejdslagrene bør være af  

 mindst mulig størrelse i forhold til det løbende forbrug og bør kun omfatte  

 sådanne materialer, som med økonomisk fordel kan hjemtages til arbejdslager.
 I arbejdslagrene indgår tillige materialer, som måtte blive tilovers efter  

 afslutningen af bygge- og anlægsarbejder samt evt. ved nedbrydningsarbejder  

 frigjorte materialer.
 8. Samtlige materialer optages i et kvantumsregnskab i  

 overensstemmelse med bestemmelserne i FBF, REGN-2, pkt. 15.
 9. De i pkt. 5 og 6 fastsatte bestemmelser for tilsyn  

 med beholdninger og bortsalg af kasserede effekter gælder tillige for BDSs  

 forvaltning af beholdninger af materialer.
 KASSABELT MATERIEL.
 1. Bestemmelser angående kassation af materiel og  

 bortsalg (overdragelse) af kasseret materiel m.v. findes optaget i alment  

 forvaltningsreglement for forsvaret, afsnit II.
 2. Afhændelse af kassabelt materiel m.v. skal  

 almindeligvis ske efter tilbud på grundlag af annoncering.
 3. Afhændelse til personel, ansat under forsvaret, må  

 i intet tilfælde ske uden FBTs forud indhentede tilladelse.
 KONDUKTØRINSTRUKS.
 1. Nærværende konduktørinstruks er udarbejdet med  

 henblik på konduktørvirksomhed ved større bygningsarbejder, men skal i den  

 udstrækning, det er muligt, anvendes ved alle øvrige arbejder og leverancer i  

 forbindelse med FBTs byggevirksomhed.
 2. Tilsynet skal - som konduktør -, når han får  

 overdraget dette hverv, sætte sig nøje ind i de for det pågældende arbejde  

 gældende kontrakter og betingelser; det påhviler ham at overvåge, at arbejdet  

 udføres i overensstemmelse hermed.
 3. Konduktøren skal nøje følge de anvisninger, der  

 gives ham af CH DBS eller de af denne dertil udpegede ledende teknikere, og  

 han må ikke modtage ordrer med hensyn til pågældende arbejde fra andre end  

 disse sine nærmeste foresatte.
4. Som FBTs repræsentant søger konduktøren arbejdet  

 afviklet i overensstemmelse med betingelserne og givne direktiver samt  

 koordinerer de forskellige entreprenørers arbejder.
Ethvert spørgsmål, hvorom  

 han ikke kan tilvejebringe enighed med entreprenøren, forelægger han for sine  

 foresatte.
 Spørgsmål eller ønsker, der rejses af andre vedrørende arbejdet,  

 forelægger han ligeledes sine foresatte til stillingtagen.
 5. For så vidt konduktøren ikke modtager anden ordre,  

 påhviler det ham at være til stede på byggepladsen inden for den for ham  

 fastsatte, normale arbejdstid (med mindre f.eks. kontrolbesøg eller lign.  

 kræver hans nærværelse andet steds), men han skal, når dette måtte være  

 nødvendigt for den rette bestridelse af tilsynet, også være til stede på  

 byggepladsen uden for nævnte arbejdstid.
 6. Alle hovedlinier skal afsættes i marken af  

 konduktøren, der ligeledes skal anvise nivellementsfixpunkt.
 Han skal kontrollere entreprenørens afsætninger og lade foretage eller  

 påse, at der foretages fornøden bundundersøgelse, prøver og kontrolmålinger.
 Han skal påse, at arbejdet udføres efter betingelserne, såvel i omfang som  

 kvalitet og inden for de aftalte terminer.
 Han skal påse, at leverede materialer svarer til betingelserne.
 Han kan i fornødent omfang vejlede ved arbejdets udførelse, men må ikke  

 gribe ind i entreprenørens dispositioner, med mindre det er nødvendigt enten  

 for at forebygge ulykker eller for at forhindre, at arbejdet udføres således,  

 at det ikke kan bringes til at tilfredsstille betingelserne.
7. Konduktøren skal føre nøje regnskab med materialer,  

 der af bygningsbestyrelsen leveres entreprenøren.
Materialerne må kun leveres  

 mod behørig kvittering, underskrevet af entreprenøren eller den af ham dertil  

 bemyndigede.
Kvitteringerne, der skal indeholde fornødent afregningsgrundlag,  

 vedhæftes førstkommende a contobegæring eller regning vedrørende pågældende  

 arbejde.
 8. Når entreprenøren ønsker spilddage anerkendt med  

 henblik på tidsfristforlængelse, skal forholdet henvises til behandling på  

 førstkommende byggemøde, hvor der skal tages endelig stilling hertil.
 9. Til dokumentation af arbejdets rette og rettidige  

 udførelse skal konduktøren føre en dagbog, der forsynes med oplysning om  

 arbejdsstedet (med etablissementets nr.) og det tidsrum, dagbogen omfatter.
 Dagbogen, der skal føres hver arbejdsdag, skal indeholde oplysning om: -  

 Arbejdets påbegyndelse med angivelse af kontrakt nr., entreprenør og formand  

 (eventuelle ændringer noteres). - Arbejdets og de enkelte deles færdiggørelse  

 samt aflevering, - Vejrforholdene, herunder temperatur og eventuelt  

 vandstand. - Spilddage og begrundelse herfor. - arbejdsstandsninger og deres  

 årsager. - Den beskæftigede arbejderstyrke. - Ankomne materialer, navnlig de  

 af bygningsbestyrelsen leverede. - Resultaterne af foretagne prøver og  

 kontrol. - Aftaler om forståelse af eller ændringer i betingelserne. -  

 Sådanne forhold, som kan have betydning for arbejdets udførelse eller  

 regningsafslutningen.
 Dagbogen medbringes ved byggemøderne, om hvilke der gøres notat i  

 dagbogen.
 Det skal af dagbogen utvetydigt fremgå, hvem der har ført den.
 Med mindre andet er bestemt af CH BDS, som f.eks. indsendelse af  

 dagrapporter, forelægges dagbogen denne mindst en gang hver måned samt ved  

 arbejdets endelige afslutning.
10. De i »Håndbog for Bygningsindustrien«  

 (H.F.B.) anførte »Byggeleder-huskelister« 1 og 2 vil i givet fald  

 kunne være vejledende for konduktøren.
Særtryk kan rekvireres gennem BDS.
 11. Såfremt ikke andet er fastsat, indvarsler  

 konduktøren i betimelig tid og i overensstemmelse med gældende bestemmelser  

 til byggemøde, idet han samtidig underretter BDS.
12. Når arbejdets udførelse ikke en i overensstemmelse  

 med betingelserne, påtaler konduktøren dette og vejleder med hensyn til den  

 rette udførelse.
Dersom mangler i betingelserne eller beordrede ændringer i  

 projektet medfører ændringer i det aftalte arbejde, skal han efter meddelt  

 eller særligt indhentet bemyndigelse anvise arbejdets udførelse og udstede  

 rekvisition herpå, også i de tilfælde, hvor ændringen måtte betinge  

 nedsættelse af den aftalte betaling.
13. Rekvisitioner udfærdiges på de dertil bestemte  

 blanketter, de skal præcisere arbejdets omfang med angivelse af  

 afregningsgrundlag.
Det til bogholderiet bestemte eksemplar skal være  

 forsynet med udgiftsskøn, og konduktøren skal under arbejdets gang have  

 opmærksomheden henvendt på forhold, der måtte motivere en ændring af  

 udgiftsskønnet og i så fald foranledige ændring foretaget i bogholderiet.
 Konduktøren skal overfor entreprenøren fremhæve, at intet ekstrakrav, som  

 ikke er umiddelbart hjemlet i kontrakten, vil kunne imødekommes, med mindre  

 det ledsages af en af konduktøren behørigt udstedt rekvisition.
 14. Konduktøren skal på grundlag af kontrakter,  

 udstedte rekvisitioner og sit kendskab til det samlede projekt stedse have  

 rede på de påregnede udgifter til såvel igangsatte som endnu ikke igangsatte  

 arbejder, således at han kan udfylde kolonnerne II, III og IV på  

 statusoversigterne efter et velbegrundet skøn.
15. Når et arbejde er afsluttet, påser konduktøren, at  

 opgørelsen fremkommer inden for den i AB og på rekvisitionen anførte frist på  

 4 uger, i modsat fald indfordrer han afregningen.
Hvor et arbejde strækker  

 sig over længere tid, bør der foretages månedlige opgørelser over det udførte  

 arbejde, sædvanligt i form af a contobegæringer.
 16. Opgørelser i form af regninger eller a  

 contobegæringer gennemgår konduktøren nøje, idet han påser, at regningskravet  

 er baseret på det fastsatte afregningsgrundlag, at de forlangte ydelser er  

 præsteret fuldt ud, og at alle fradrag for de af bygningsbestyrelsen leverede  

 materialer er foretaget, samt at alle tidligere a contoudbetalinger er anført  

 og fradraget; endelig oplyses, til hvem beløbet skal udbetales, såfremt der  

 er anmeldt transport.
17. Efter færdiggørelsen af kontraktarbejder og større  

 regningsarbejder foretages afleveringsforretning senest 2 uger efter, at  

 entreprenøren har færdigmeldt arbejdet til bygningsbestyrelsen (jfr.
AB, §  

 19). Såfremt skriftlig færdigmelding ikke fremkommer fra entreprenøren,  

 henleder konduktøren BDSs opmærksomhed herpå med henblik på, at der søges  

 berammet afleveringsforretning.
 Afleveringsforretningens resultat nedfældes skriftligt på skema C.15, der  

 udfyldes nøje i overensstemmelse med den trykte tekst.
 Den i pkt. 15 omhandlede frist for fremkomst af endelig regningsopgørelse  

 regnes fra afleveringsforretningens dato.
 18. Et sæt tegninger føres løbende a jour under  

 arbejdets gang af konduktøren, således at der umiddelbart efter arbejdets  

 afslutning kan rentegnes et sæt rettede hovedtegninger, der også skal omfatte  

 fuldstændige, målsatte ledningsplaner.
 LANDBRUGSEJENDOMME.
 1. Nedrivning af landbrugsejendomme må først  

 iværksættes efter forudgående godkendelse, idet FMNs samt eventuelt bolig-  

 misteriets og/eller landbrugsministeriets godkendelse skal foreligge.
 2. Udbudsformen skal forud godkendes af FBT og skal  

 normalt være offentlig licitation.
 LEJEMÅL.
 1. Forhandlinger om lejemål og ejendomserhvervelser  

 skal føres under forbehold af FBTs tilslutning.
 2. Der må derfor ikke underskrives slutseddel  

 (kontrakt) om lejemål og ejendomserhvervelser, forinden vilkårene herfor er  

 godkendt af FBT.
3. Tidsfrister, der aftales for vedståelse af tilbud,  

 bør fastsættes under hensyntagen til den tid, der erfaringsmæssigt medgår til  

 behandling og eventuel godkendelse af sådanne sager.
Ligeledes bør  

 tidspunkterne for ejendommens eventuelle overtagelse og lejemåls eventuelle  

 indgåelse ansættes under hensyntagen til ovenstående.
4. I de tilfælde, hvor lokaler lejes af FBT, skal BDS  

 sikre sig, at lejelovens bestemmelser om huslejenævnets godkendelse af  

 lejebeløb m.v. overholdes af udlejeren.
For mindre lejemål kan nævnte kontrol  

 dog undlades, såfremt lejevilkårene af distriktet anses for rimelige.
 LOVPLIGTIGE EFTERSYN.
 1. Med hensyn til indretning af tekniske  

 installationer, fyringsanlæg m.v. samt eftersyn og kontrol hermed henvises  

 til lovene om arbejderbeskyttelse, brandvæsenet i København og i købstæderne,  

 brandpolitiet på landet m.fl. samt de i henhold hertil udsendte  

 bekendtgørelser, cirkulærer og regulativer.
 2. Lovpligtige eftersyn af tekniske installationer og  

 fyringsanlæg m.v. samt justering af måle- og vejeapparater, der henhører  

 under FBTs faglige tilsyn, rekvireres af BDS, der betaler for disse eftersyn.
 LYNAFLEDERANLÆG.
1. Lynaflederanlæg udføres efter net-systemet i  

 overensstemmelse med de af elektricitetsrådet i 1944 udgivne »Vejledende  

 regler for udførelse af lynaflederanlæg på bygninger m.m.« Lynaflederanlæg, baseret på det tidligere anvendte stang-system, kan ikke  

 påregnes at yde effektiv lynbeskyttelse, med mindre stangen (opfangeren) er  

 anbragt på eller ved en bygning af så lille udstrækning, at det i følge  

 afstandsreglerne for netledersystemet i vejledningens pkt. 3 er  

 tilstrækkeligt med en enkelt nedleder.
 Lynaflederanlæg bør kun udføres af erfarne lynaflederfirmaer  

 (lynaflederinstallatører).
 2. Lynafledere udføres på høje skorstene og tårne,  

 stråtækte bygninger, bygninger, hvori opbevares eller arbejdes med  

 sprængstoffer (herunder ammunition), større depoter for brandfarlige stoffer  

 og lign., eventuelt særligt betydningsfulde eller værdifulde bygninger, men  

 almindeligvis ikke på andre bygninger.
 Frit beliggende bygninger er erfaringsmæssigt særligt udsatte for  

 lynnedslag.
 3. For art og omfang af lynaflederanlæg til bygninger,  

 hvori der opbevares eller arbejdes med sprængfarlige stoffer. herunder  

 ammunition, vil der i det enkelte tilfælde (eller for den enkelte  

 bygningstype) af FBT (INA) blive fastsat nærmere retningslinier efter  

 forhandling med forsvarets eksplosivstofkommission.
 4. Når der på en bygning, der ikke omfattes af de i  

 pkt. 2 omhandlede kategorier, er opsat lynaflederanlæg, skal dette fjernes,  

 når der opstår behov for hovedistandsættelse eller mere omfattende  

 vedligeholdelse.
 5. Lynaflederanlæggene, der må holdes godt vedlige,  

 kontrolundersøges (eftersyn og gennemmåling med pålideligt måleapparat) efter  

 udførelsen, efter større tagreparationer og desuden ved periodiske eftersyn,  

 der sædvanligvis bør foretages i de lige år.
 Anlæggets overgangsmodstand til jord gennem jordledersystemet (målt ved  

 samle- eller måleklemme ved jord) bør ikke overstige 2 ohm.
 Resultatet af den periodiske kontrolundersøgelse (herunder om forefundne  

 mangler og disses afhjælpning) optages i en rapport eller protokol, som  

 opbevares ved BDS; de skal bl.a. på anmodning forevises FBTs brandinspektør  

 ved dennes inspektion på etablissementer, der omfatter lynbeskyttede  

 bygninger eller anlæg.
6. Til lynaflederanlæggets overjordiske del (tag- og  

 nedledersystemet) bøn anvendes varmtgalvaniseret rundjern -rundjern 10 mm (75  

 mm2) eller rundjern 8 mm (50 mm2), jfr. vej- ledningens pkt. 6 -, der er  

 udmærket holdbart, er billigere end kobberledning eller - kabel og er mindre  

 udsat for korrosion end jernkabel (snoet ledning), der med samme  

 tværsnitsareal har en væsentlig større overflade Der må ikke ved bøjninger og lign. af lynaflederne anvendes  

 varmebehandling, der kan beskadige galvaniseringen.
 Til lynaflederanlæggets underjordiske del (jordledersystemet) bør anvendes  

 kobberledning eller -kabel fra samle- eller måleklemme ved jord (nedledernes  

 nederste ende).
 Der bør, hvor nedledere af jern og jordledere af kobber er samlet i  

 klemmen, anvendes mellemlag af bly for at hindre galvanisk virkning mellem  

 jern og kobber.
 LÅSESYSTEMER.
 1. Retningslinier for anvendelse af låsesystemer i  

 forsvarets bygninger.
2. Efter de sikkerhedsmæssige krav, der stilles til  

 låsene, opdeles de i følgende sikkerhedsgrader med aftagende sikkerhed: I.  

 Sikkerhedslås, hvor lås (eventuelt cylinder) leveres af FMI til opsætning,  

 når lokalet overtages af brugeren.
II.
Sikkerhedslås uden for  

 hovednøglesystem.
III.
Sikkerhedslås, eventuelt indpasset i hovednøglesystem.  

 IV.
Falde- og riglelås med pladetilholdere.
V.
Falde- og riglelås med  

 figurkamnøgle.
VI.
Afspærringsfaldelås.
 3. Ved sikkerhedslås forstås her enhver lås med  

 individuel, særlig til låsen eller til låsene i et system med hovednøgle  

 fremstillet nøgle, som det uden anvendelse af særlige kunstgreb kun er muligt  

 - når aflåsning er foretaget på behørig måde - at åbne ved anvendelse af  

 pågældende nøgle eller ved vold med synlig beskadigelse til følge.
 4. Som sikkerhedslås kan anvendes eksempelvis  

 cylinderlås som RUKO nr. 25O, kilespærrelås som fabrikat »Rochall«.
 5. Samme sikkerhedslås kan anvendes ved forskellige  

 sikkerhedsgrader, afhængigt af hvilke forholdsregler der er truffet til  

 forhindring af uønsket besiddelse af nøgle til pågældende lås.
6. For tiden vil eksempelvis følgende låse kunne  

 anvendes.
Falde- og riglelås med pladetilholdere som RUKO nr. 151. Falde- og  

 riglelås med figurkamnøgle som C.F.P. nr.
C 401. Afspærringsfaldelås som RUKO  

 nr. 146.
 7. Døre og porte, der skal kunne aflåses, deles i  

 følgende grupper, der nærmere omhandles under de anførte punkter: Yderdøre og  

 porte (pkt. 8). Døre til rum, der skal kunne aflåses (pkt. 9). Døre mellem  

 rum, der kan aflåses (pkt. 1O). Døre i skabe m.v. (pkt. 11).
 8. Yderdøre og porte forsynes med cylinderlås  

 (sikkerhedsgrad III) med hver sin nøgle.
 9. Døre til rum, der skal kunne aflåses, forsynes -  

 med efternævnte undtagelser (pkt. 9.1 - 4) - med sikkerhedslås, i  

 almindelighed med hver sin nøgle i system med hovednøgle for hvert  

 underområde (sikkerhedsgrad III) og med hovednøgle hos KFM og pågældende  

 tilsynsførende.
 9.1 I boliger forsynes alle interne døre med afspærrings faldelås  

 (sikkerhedsgrad VI) med hver sin nøgle.
 9.2 I arrester forsynes dørene til arresterne med falde og riglelås med  

 pladetilholdere (svarende til sikkerhedsgrad IV) og med greb kun på den  

 udvendige side og alle døre enslukkende.
 9.3 I lejre og kaserner forsynes dørene til vaskerum, belægningsstuer,  

 tørrestuer, pudsestuer og hjemmestuer med falde- og riglelås med  

 figurkamnøgle (sikkerhedsgrad V) med hver sin nøgle.
 9.4 Døre til toiletter uden for boliger forsynes med toiletlås med  

 afspærringsfalde (svarende til sikkerhedsgrad VI).
 10. Døre mellem rum, der kan aflåses, forsynes med  

 nedennævnte undtagelser (pkt. 10.1 - 2) med falde- og riglelås med  

 figurkamnøgle (sikkerhedsgrad V) med hver sin nøgle.
 10.1 I boliger forsynes alle interne døre med låse, som anført i pkt. 9.1.
 10.2 Døre mellem to rum med låse af forskellig sikkerhedsgrad forsynes med  

 låse som rummet med lås af højeste sikkerhedsgrad.
 11. Skabsdøre og lemme forsynes med nedennævnte  

 undtagelse (pkt. 11.1 - 5) i almindelighed med hængelåsebeslag.
 11.1 Klædeskabe i kvarterer og lukafer forsynes med indstukken lås eller  

 pladelås med tilholdere.
 11.2 Skabe i messer kan forsynes med pladelås med cylinder.
 11.3 Skabe i kontorer m.v. forsynes med indstukken tilholderlås, eventuelt  

 suppleret med sikkerhedslåse i fornødent omfang.
 11.4 Våbenskabe forsynes med sikkerhedslås med hver sin nøgle uden for et  

 eventuelt hovednøglesystem.
 11.5 Lemme til rum med tekniske installationer , såsom kalorifererum og  

 lign., forsynes med cylindertungelås, enslukkende ens nøgler) inden for  

 etablissementet.
 12. For at forhindre uretmæssig og ukontrollabel  

 fremstilling af ekstra nøgler til sikkerhedslåse, skal der anvendes specielle  

 nøgleemner, der kun kan fremskaffes fra forhandlere efter ærlig rekvisition,  

 der af forhandleren videresendes til den fabrik, der alene fremstiller det  

 for forsvaret specielle nøgleprofil.
 Aftale herom er for tiden truffet med firmaet RUKO, er ved alle leverencer  

 til forsvaret kun leverer låsesystemer ed specialprofilet.
 13. Ved alle leverancer af sikkerhedslåse skal der  

 træffes aftale med entreprenøren om, at låsene (eventuelt cylindrene) først  

 indsættes umiddelbart inden efleveringen til brugeren.
Hvor lokaler, der skal forsynes med sikkerhedslås, skal kunne aflåses i  

 byggeperioden, skal der anvendes en midlertidig lås, som udskiftes med den  

 endelige umiddelbart inden afleveringen til brugeren.
Om sådan anbringelse af  

 midlertidig lås og om afholdelse af udgifter hertil skal der forud træffes  

 aftale med pågældende entreprenør.
14. Ved nyanlæg og ved ændret brug af eksisterende  

 lokaliteter skal opmærksomheden være henvendt på, om forholdene måtte kunne  

 medføre krav om større sikkerhed, end hvad der fremgår af forannævnte  

 bestemmelser.
I så fald anvendes - eventuelt efter forudgående forhandling  

 med FSTs E-afdeling - låsesystem af højere sikkerhedsgrad end ovenfor anført.
 15. Når der skal anvendes låse af sikkerhedsgrad I,  

 foranstalter BDS låsene (cylindrene) leveret af FMI og opsat efter aftale med  

 brugeren.
 16. Til ammunitions- og sprængstofmagasiner leveres  

 låse efter forudgående aftale med pågældende faglige myndighed (FKF, AR  

 m.fl.).
 17. Til transformerrum leveres døre og låse efter  

 forudgående aftale med pågældende el-værk.
 MATERIALEUNDERSØGELSER.
 Materialeundersøgelser m.v. bør principielt søges udført af forsvarets  

 egne prøvevirksomheder, subsidiært af statsprøveanstalten; hvis dette ikke  

 med rimelighed lader sig gøre, søges de udført ved andre offentlige eller  

 quasioffentlige virksomheder og kun undtagelsesvis ved private forsøgs-,  

 prøve-eller laboratorievirksomheder m.fl.
 NØGLEPUNKTER.
 1. Når FMN har meddelt principiel godkendelse af, at  

 der udarbejdes bevillingsprojekt for et bygge- og anlægsarbejde, og  

 udarbejdelse heraf af FBT pålægges BDS, skal dette optage telefonisk  

 forhandling med FSTs nøglepunktssektion om den påtænkte placering af  

 anlægget.
 2. Om evt. heraf foranledigede henstillinger til BDS  

 om ændret placering, fremsendes indberetning til FBT.
 3. I skrivelsen, hvormed bevillingsforslaget  

 fremsendes til FBT optages en bemærkning om, at forslaget er forhandlet med  

 FSTs nøglepunktsektion og om dettes evt. bemærkninger.
 OLIEFYRINGSANLÆG.
 1. Oliefyringsanlæg skal opfylde bestemmelserne i  

 justitsministeriets »Bekendtgørelse nr. 14 af 25 jan 1955 om  

 oliefyringsanlæg«, således som ændret ved bekendtgørelserne af 15 aug  

 1956 og 24 mar 1959 samt »Vejledning vedrørende indretning af  

 oliefyringsanlæg« af 25 jan 1955 med tillæg af 24 mar 1959, jfr.  

 cirkulære af 5 jan 1956 om tilsyn med oliefyringsanlæg.
 2. Lagertank i jord.
2.1 Lagertanken anbringes så dybt, at der mindst er 80 cm afstand fra  

 overside dæksel til terrain.
Kan dette ikke opnås (grundvand), må særlige  

 foranstaltninger træffes.
 Af hensyn til pejling af oliestanden er det påkrævet, at tanken lægges  

 vandret (mandedæksel vandret).
 Forinden tanken tages i brug, skal den renses omhyggeligt indvendigt, evt.  

 afkostes med petroleum, så rustskaller og lign. fjernes.
Det er meget vigtigt, at kontraventilen på sugeledningen er i orden.
Er  

 dette ikke tilfældet, kan oliefyret ikke arbejde tilfredsstillende.
 Kontraventilen skal være af rødgods med tilslebet metalsæde og pålideligt  

 styr for dette; den anbringes over tanken, så den er let tilgængelig for  

 rensning.
 Bundventilen må ikke være forsynet med filter af trådnet eller lign., da  

 dette hurtigt tilstoppes af urenheder fra brændselsolien.
 Da det flere gange har vist sig, at bundventilen i nye anlæg har svigtet,  

 anbefales det at underkaste den et nøje eftersyn og at rense den for evt.  

 urenheder, forinden der fyldes olie på tanken.
 2.2 Rensning af tanke.
 Lagertank for gas- eller dieselolie: Det vil i almindelighed være nok  

 hvert 4. eller 5. år at foretage en rensning, hvorved slamlaget på bunden  

 fjernes.
Ved lagertanke for let eller tung brændselsolie foretages rensningen een  

 gang hvert 2. år.
Opsugning af bundfaldet kan ske ved hjælp af en håndpumpe.
 3. Olieledninger.
Olieledninger udføres af svære, sømløse damprør, ISO nr. 6, der samles med  

 »G.F.«-fittings og konisk sammenslebne unioner.
Rørene må ikke  

 behandles i smedeesse eller autogensvejses, fordi glødeskaller herfra senere  

 kan blive årsag til alvorlige tilstopninger i oliefyret.
Olieledninger i jord anbringes mindst 70 cm under terrain.
Hvis der kan  

 være fare for overlast, f.eks. fra tung kørsel, skal de beskyttes herimod.
Forinden tank og udvendige rørledninger tildækkes, skal alle dele  

 underkastes en tæthedsprøve.
Prøver foretages ved lufttryk på ca. 0,5 atm  

 overtryk.
Alle samlinger vædes under prøven med sæbevand luftpumpen forsynes  

 med manometer og sikkerhedsventil.
Den sidste skal blæse, hvis trykket stiger  

 over det nævnte.
Olieledningerne og navnlig sugeledningen bør renses meget omhyggeligt for  

 urenheder som jord og sand, ligesom det bør pålægges montørerne at drage  

 omsorg for, at intet pakmateriale trænger ind i rørene.
Det bemærkes, at løst  

 pakgarn, selv i ringe mængde, i en sugeledning kan være til den største gene  

 for oliefyret, da det meget let følger med olien i fyret, hvor det kan  

 forårsage tilstopninger.
 4. Drift af oliefyr.
 Fabrikantens instruktioner med hensyn til montage, indstilling og drift  

 skal nøje følges.
 Ændringer i indstillingen af fyret må kun foretages af absolut kyndige  

 folk.
Oliefyret skal tilses mindst 1 gang daglig.
Navnlig er det vigtigt, at  

 tændelektroderne holdes rene, da disse kan være tilbøjelige til at sætte til  

 med oliekoks.
Rensningen skal ske med forsigtighed, f.eks. med en træpind.
 Evt. rensning af tilstoppede rør dyse eller brænder skal ske med  

 forsigtighed ved udblæsning eller vaskning og udskylning med petroleum.  

 Ståltråd eller lign. må absolut ikke anvendes, da de pågældende dyser derved  

 let beskadiges.
 5. Sikkerhedsforanstaltninger ved automatisk oliefyr.
 Såfremt et automatisk oliefyr er korrekt installeret, er det sikret og  

 styret ved hjælp af termostater eller barostater (trykstater) m.v., således  

 at fyret ved indtrædende fejl automatisk kobles ud, og ulykker afværges.
5.1 Fyret styres normalt direkte af kedeltermostaten eller  

 kedelbarostaten, der starter og afbryder fyret ved bestemte kedeltemperaturer  

 eller -tryk.
Fejl ved disse apparater viser sig som regel ved, at fyret ikke  

 går igang, eller at fyret brænder uafbrudt.
 5.2 Fyret sikres mod overophedning ved en overkogningstermostat og mod  

 eksplosion af oliedampe ved flammekontrollen (pyrostaten).
 Overkogningstermostaten afbryder strømmen ved en bestemt kedeltemperatur,  

 f.eks. 90 grader C.
Flammekontrollen afbryder strømmen, såfremt den indsprøjtede olie ikke  

 antændes.
Derved hindres yderligere indsprøjtning og gnisttænding.  

 Flammekontrollen kan enten være af termostattypen, der virker ved for lav  

 temperatur i røgkanalen, eller fotocelletypen, der virker ved udeblivende  

 flamme.
 5,.3 Alle styre- og sikringsorganer skal tilfredsstille de krav, der er  

 stillet i afsnit 14 i »Bestemmelser vedrørende godkendelse af  

 oliefyr«, udgivet af justitsministeriets prøvningsudvalg for oliefyr,  

 apr 1955.
 6. Kedelrum og skorsten m.v.
 Da oliefyr er meget ømfindtlige over for ændringer i lufttilførslen,  

 indskærpes det, at der skal være rigelig lufttilførsel til kedelrummet.
 For at forhindre undertryk i kedelrummet skal der indsættes en rist i  

 vindue, i dør til det frie eller i ydermur.
 Det frie areal af denne rist skal være mindst 100 cm2 pr. m2  

 kedelhedeflade.
Lufttilførslen til fyret ændres ved varierende skorstenstræk.
For at opnå  

 en rolig og konstant flamme er det derfor af vigtighed at køre med så  

 konstant træk som muligt, svarende til den træk, der fandtes ved fyrets  

 indstilling.
Den daglige regulering sker ved spjæld i aftrækket på sædvanlig måde.
En  

 skorstenstræk, målt ved spjældet, på 2-4 mm vandsøjle anses i almindelighed  

 for passende.
Ved større anlæg bør hver kedel forsynes med en pålidelig  

 trækmåler.
 Hvor det i tilfælde af stærk træk i skorstenen kan være vanskeligt at  

 regulere denne ned til en passende størrelse, anbefales det at forsyne  

 skorstenen med en trækstabilisator, hvorved man lettere vil kunne opnå en  

 tilfredsstillende trækstørrelse.
 7. Hvor der i forvejen på et etablissement er  

 installeret oliefyringsanlæg, bør nye oliefyringsanlæg så vidt muligt være af  

 samme fabrikat.
 8. Lovpligtige eftersyn rekvireres af BDS, der betaler  

 for eftersynet.
 OPLYSNINGER.
 1. Når FMN måtte afæske BDS oplysninger direkte, skal  

 BDS snarest (hvor der ikke måtte være tale om konkrete, for FBT foreliggende  

 oplysninger) fremsende indberetning herom til FBT.
 2. Der bør principielt ikke meddeles pressen  

 oplysninger om arealerhvervelse, bygge- og anlægsarbejder m.v., som endnu  

 ikke er endeligt godkendt af FMN og bevillingsmyndighederne. kommunale m.fl.  

 myndigheder, der er inddraget i de indledende forhandlinger, bør anmodes om  

 ikke at meddele pressen sådanne oplysninger.
 3. Klassificerede oplysninger må kun videregives i  

 strengt nødvendigt omfang, jfr. i denne forbindelse de for opnåelse af  

 dispensation fra fredningsbestemmelser gældende bestemmelser (FBF, FRED, pkt.  

 20). PANTEBREVE.
 1. Pantehæftelser, herunder statslån,  

 kreditforeningslån m.v. i ejendomme, der erhverves af FBT, må ikke indløses  

 uden FMNs forud indhentede bemyndigelse.
 2. Pantebreve på fast ejendom skal gennem FBT og FMN  

 tilsendes finansministeriet til opbevaring, med mindre der undtagelsesvis  

 måtte blive fastsat anden bestemmelse.
 PERSONEL.
 1. Antagelse af personel sker efter indstilling til  

 FBT, idet timelønnede håndværkere og arbejdsmænd dog kan antages af BDS i  

 henhold til gældende overenskomster og de af FFS fastsatte bestemmelser.
 2. Ved indstilling til FBT om personelantagelse skal  

 meddeles de for FBTs stillingtagen nødvendige oplysninger, bl.a. for så vidt  

 angår indplacering i gældende lønsystemer.
 Som forudsætning for ansættelse bør fordres forelagt afgangsbeviser m.v.  

 (eventuelt i bekræftede afskrifter) fra gennemgåede skoler, kurser m.v. i der  

 udstrækning afgang herfra og datoen herfor er af betydning for lønningsmæssig  

 og arbejdsmæssig indplacering.
 3. Forud for antagelse skal indsendes oplysningsskema  

 med oplysning om, hvorvidt den pågældende straks skal søges godkendt til  

 behandling af klassificerede sager og da til hvilken klassifikationsgrad.  

 Endvidere skal oplyses, hvorvidt den pågældende ønskes forsynet med  

 identitetskort.
4. Resultaterne af foretagne personelundersøgeler vil  

 være at behandle fortroligt.
Medfølgende ikke klassificerede bilag skal ikke  

 i den anledning opklassificeres.
 5. Indberetning (FTR P) om personel, der - evt. som  

 følge af nedgang i arbejdsmængde - ønsker at og/eller bør afgå fra BDS,  

 fremsendes tidligst muligt.
 SERVITUTPÅLÆGNING.
 Der skal så vidt muligt i indstillinger til FBT om arealerhvervelser og  

 byggeprojekter redegøres for evt. nødvendige pålægninger af servitutter på  

 omliggende arealer i forbindelse hermed.
 SIKKERHEDSBESTEMMELSER.
1. For sikkerhedstjenesten gælder love og bestemmelser  

 for forsvaret, 25. hæfte, den militære sikkerhedstjeneste (SIK), der  

 indeholder: SIK 101, Grundlæggende bestemmelser.
SIK 102, Klassificerede  

 sager.
SIK 103, Kontormæssig (intern) sikkerhed.
SIK 105, Fællesbestemmelser  

 for særlig behandling af klassificerede sager, der overgives til civile  

 firmaer.
SIK 106, Udlændinges adgang til danske, ikke offentligt tilgængelige  

 militære områder, til overværelse af danske nationale eller NAT0 øvelser samt  

 det danske forsvars tjenstlige forbindelse med udlændinge i øvrigt.
Tillæg  

 til 25. hæfte, Almindelige betragtninger vedrørende militær sikkerhed.
 2. SIK skal i fornødent omfang bekendtgøres for alt  

 personel, der beskæftiges med projektering af eller fører tilsyn med  

 udførelsen af klassificerede arbejder eller i øvrigt deltager i behandlingen  

 af klassificerede sager.
 3. I tilslutning til SIK fastsættes følgende  

 bestemmelser for sikkerhedstjenesten ved FBT.
 4. Antallet af arbejder, der er henført under  

 kategorien »klassificerede arbejder«, samt antallet af  

 klassificerede aktstykker bør principielt søges begrænset mest muligt, bl.a.  

 ved at man undlader på tegninger m.v. at angive de formål, til hvilke de  

 enkelte lokaler, bygninger og anlæg påregnes anvendt efter udførelsen.
 5. Antallet af kopier af klassificerede aktstykker bør  

 principielt søges begrænset mest muligt bl.a. derved, at de kun fremstilles  

 og udleveres i strengt nødvendigt omfang, og at kontrolleres, at de  

 tilbageleveres snarest efter brugen.
 6. Uklassificerede aktstykker vedrørende anlæg, der  

 skønnes at have umiddelbar krigsmæssig betydning (forter, flyvestationer,  

 batteristillinger, kommandostationer m.v.) bør søges begrænset i antal og i  

 øvrigt behandlet på tilsvarende måde som klassificerede aktstykker.
 7. Til private personer eller firmaer må der til brug  

 ved tilbudsafgivelse eller udførelse af arbejder ikke udleveres flere eller  

 mere omfattende tegninger og oversigtsplaner end strengt nødvendigt i det  

 foreliggende tilfælde, ligesom teksten på tegninger m.v. med hensyn til  

 anvendelsen af anlæg, bygninger og lokaler bør begrænses mest muligt og  

 erstattes med bygnings- og lokalenumre.
 Der bør således ikke ved mindre ombygningsarbejder og lign. udleveres  

 samlede oversigtsplaner over eksisterende etablissementer med angivelse af  

 bygningers og lokalers anvendelse og andre detailoplysninger, som f.eks.  

 vagtpatruljers rute.
 8. Grundejendomsplaner, brugsplaner og  

 oversigtsskemaer over belægningsevnen m.v. ønskes i alle tilfælde  

 klassificeret mindst »Til tjenestebrug« og behandlet i  

 overensstemmelse hermed, for så vidt angår opbevaring, mangfoldiggørelse m.v.
 9. Alle klassificerede tegninger m.v. mærkes, som  

 anført i SIK 102, pkt. 11.4, og tegninger m.v., der klassificeres  

 »Fortroligt« eller i højere klassifikationsgrad, forsynes desuden  

 med eksemplarnummer, som anført i SIK 102, pkt. 11.7; alle klassificerede  

 tegninger m.v. skal efter endt brug makuleres på betryggende måde, således at  

 de ikke senere kan genfindes; disse bestemmelser skal indskærpes over for  

 bl.a. rådgivende ingeniører m.fl.
 10. Hvor sikkerhedshensyn motiverer dette, imødeses  

 indstilling til FBT om anvendelse af anden udbudsform end offentlig  

 licitation.
 11. Eventuelle tvivlsspørgsmål i forbindelse med  

 sikkerhedstjenestens varetagelse ønskes i det enkelte tilfælde drøftet med  

 FBT og eventuelt derefter af denne med FSTs efterretningsafdeling.
 12. I overensstemmelse med SIK 101, pkt. 5.1, skal der  

 ved hver af FBTs afdelinger, distrikter m.fl. af pågældende afdelings- eller  

 distriktschef være udpeget en af FBT godkendt særlig sikkerhedsofficer, der  

 inden for afdelingen, distriktet, m.v. varetager sikkerhedstjenesten under  

 chefens ansvar; hvor en sådan sikkerhedsofficer ikke er udpeget, påhviler det  

 chefen selv umiddelbart at påse sikkerhedsbestemmelsernes iagttagelse.
 13. Personel, ansat under FBT, der selskabeligt eller  

 på anden måde får forbindelse med repræsentanter for forsvarsstyrker eller  

 repræsentationer, hvormed det danske forsvar ikke gennem NATO m.v.  

 samarbejder, bør snarest underrette pågældende afdelings- eller distriktschef  

 herom; undladelse heraf kan få konsekvenser for den pågældende.
 TRANSPORT PÅ TILGODEHAVENDE.
 I tilslutning til AB, § 23, gælder følgende:
1. Anmeldelse af en transport sker til BDS.
Anmeldelse  

 afgives enten af transporthaveren (den, til hvem transporten er udstedt)  

 eller af transportgiveren (den, som udsteder transporten).
 2. Anmeldelsen sker ved BDSs modtagelse af  

 transporten, dokumentation for transporten eller meddelelse om transporten.  

 Meddelelse om anmeldelsen, bilagt de modtagne dokumenter, sendes snarest til  

 FBT, suppleret med følgende oplysninger: 2.1 - kontonummer for arbejdet, 2.2  

 - om der er udstedt flere transporter på det pågældende arbejde, 2.3 -  

 hvorledes det (de) transporterede beløb stemmer med endnu ikke udbetalte del  

 af entreprisesummen (fordelingsliste, udbetalingsrater o.s.v.), 2.4 - om der  

 inden transporten er udbetalt entreprenøren beløb på det transporterede  

 arbejde.
Såfremt BDS umiddelbart før modtagelsen af transporten har indsendt  

 regning(er) på det transporterede til udbetaling ved FBTs bogholderi,  

 underrettes dette omgående telefonisk, således at beløbene så vidt muligt kan  

 udbetales til transporthaveren.
Bemærkning herom optages i  

 fremsendelsesskrivelsen.
 Såfremt BDS efter fremsendelse af transportanmeldelse, men inden  

 modtagelse af FBTs meddelelse om notering af transporten, indsender  

 regning(er) på det transporterede til udbetaling ved FBTs bogholderi, påføres  

 regningen(erne) fornøden oplysning om transporten.
2.5 - om der af FBT skal leveres materialer (cement, træ, mursten el.a.)  

 til den pågældende entreprise, 2.6 - om der i øvrigt er forhold, der, efter BDSs mening, kan gøre  

 transporthaverens dækning usikker.
 3. FBT sender efter notering af transporten meddelelse  

 om noteringen, ledsaget af eventuel originaltransport eller anden  

 dokumentation for transporten, direkte til transporthaver og tilstiller BDS  

 og bogholderi genparter af det transporthaveren tilsendte til efterretning og  

 iagttagelse.
 4. BDS noterer transporten på entreprisekontrakt eller  

 genpart af overdragelsespåtegning samt på regnskabsjournal; på alle til  

 udbetaling ved bogholderiet fremsendte regningsfortegnelser, regninger og  

 lign. vedrørende arbejder, på hvilke der er givet transport, anføres  

 tydeligt, at transport er udstedt, f.eks. ved stempling  

 »Transport«.
 5. Når transporten er fyldestgjort, påhviler det BDS  

 at foranledige, at der tilgår FBT meddelelse herom.
 VANDVÆRKER.
 1. For driften af og tilsynet med forsvarets  

 vandværker gælder efterfølgende bestemmelser.
 I øvrigt henvises til bestemmelserne i 15. hæfte, bilag 12, pkt. 2.5, og  

 bilag 13, pkt. 3.1.
 2. Værkerne består i almindelighed af -  

 indvindingsanlæg, - renseanlæg, - beholder- og pumpeanlæg m.v.
 3. Indvindingsanlæg.
 På hovedparten af forsvarets anlæg indvindes råvandet gennem boringer, der  

 er ført ned til vandførende lag med en boredybde på almindeligvis 20-60 m.
 På enkelte anlæg med højtliggende grundvandsspejl og lille vandforbrug  

 indvindes råvandet fra brønde almindeligvis 3-12 m dybe.
 I ganske enkelte tilfælde anvendes opsamlet nedbør.
 Hvor der - udover behov for vand til husholdningsbrug - er særligt stort  

 behov for vand til anden brug, f.eks. vognvask eller kølebrug, anvendes visse  

 steder hertil overfladevand direkte fra sø eller vandløb.
Større forbrug af grundvand eller vand fra indsø eller vandløb end ca.  

 1.000 m3 pr. år forudsætter en ved en landvæsenskommissionskendelse opnået  

 tilladelse.
I øvrigt skal i alle tilfælde de lokale myndigheders vedtægter  

 overholdes.
 3.1 Boringer.
3.1.1 En 150 mm boring kan i gode, vandførende lag yde omkring 30 m3 pr.  

 time, men der bør ikke påregnes mere end 10-15 m3 pr. time.
For at undgå  

 overbelastning (for stor vandspejlssænkning) og dermed evt. tilslamning i de  

 vandførende lag bør der højst pumpes 16 timer i døgnet.
 I sand- og gruslag er boringen foret med rør og afsluttet med filter,  

 begge dele kan undlades i kalklag eller tilsvarende hårde lag.
 Hvor borerøret går gennem gulv i vandværksbygning eller bund i brønd, skal  

 der være fuldstændig tæthed, således at der ikke kan trænge iltet vand ned i  

 boringen, hvorved der vil kunne dannes jernslam, der kan tilstoppe boringen.
 Der må ikke stå vand i pumpebrønde, hvorfor afløb skal holdes oprensede og  

 sumpe tømmes efter behov.
3.1.2 For at undgå forurening af boringens opland må spildevandsledninger,  

 sivebrønde og lign. i jordlag med god vandføringsevne (sand og grus) ikke  

 anbringes nærmere boringen end 300 m.
Ved gunstige jordbundsforhold (lerjord)  

 kan afstanden nedsættes, dog ikke under 50 m for sivebrønde og lign. og ikke  

 under 10 m for spildevandsledninger, medmindre der træffes særlige  

 foranstaltninger mod utæthed.
 Arealet om en boring skal være afspærret inden for en afstand af mindst 3  

 m fra boringen, eventuelt ved særlig indhegning (15. hæfte, bilag 14, pkt.  

 A.3).
 3.1.3 Såfremt en bakteriologisk analyse (jfr. pkt. 8.9) viser, at boringen  

 er forurenet, må vandet ikke anvendes til husholdningsbrug, før boringen er  

 desinficeret, hvilket kan foretages på følgende måde:
2 liter kloropløsning (natriumhypoklorit med 15% aktiv klor (blegvand)  

 blandes med vand i et trækar til ca. 100 liter ialt.
Et (15 mm eller 20 mm)  

 rør føres ned til bunden af boringen og, såfremt denne er forsynet med  

 filter, så langt ned i dette som muligt.
Gennem røret tilsættes 25 liter af  

 kloropløsningen, hvorefter røret hæves til underkant borerør, og der atter  

 tilsættes 25 liter, dernæst hæves røret op til borerørets midte, hvorefter  

 der atter tilsættes 25 liter, medens de resterende ca. 25 liter, efter at  

 påfyldningsrøret er fjernet, hældes ned i borerøret for oven, således at hele  

 overfladen indvendigt i borerøret bliver skyllet med kloropløsningen.
Pumpen  

 anbringes på plads, og der pumpes, indtil tydelig lugt af klor kan  

 konstateres ved pumpeafgangen.
Pumpen låses, og det hele skal henstå urørt natten over.
Næste dag pumpes,  

 indtil al klorreaktion er forsvunden, det vil sige, at der - selv efter  

 opvarmning til 25 grader C - hverken må kunne lugtes eller smages klor i  

 vandet.
 Efter ca. 3 døgns vandforbrug tages en ny bakteriologisk vandprøve.
 Den øvrige del af vandværket, der har modtaget råvand fra den forurenede  

 boring, renses på tilsvarende måde.
 3.1.4 En borings ydeevne vil med årene ofte aftage på grund af tilslamning  

 i de vandførende lag omkring filteret.
En sådan tilslamning opstår navnlig, hvor filteret er dårligt udført  

 eller, hvis der pumpes for kraftigt, så vandhastigheden ved filteret bliver  

 for stor.
Ved at sætte trykluft til borerøret, kan man ofte få det  

 vandstandsende slam presset noget bort, hvorved boringens ydeevne kan  

 forbedres for en tid.
 3.2 Brønde.
 3.2.1 Vandværksbrøndenes ydeevne er meget forskellig og kan variere  

 stærkt, afhængigt af skiftende tørke- og nedbørsperioder.
I fintkornede sandlag (flydesand) kan der ved kraftig pumpning (stor  

 vandspejlssænkning) være fare for, at sandet hvirvles eller trykkes op.
Under  

 sådanne forhold bør bunden være sikret med en grus- og stenkastning.
 3.2.2 Brøndringene skal være ført mindst 20 cm op over terrain og være  

 forsynede med tæt, men aftageligt jern- eller betondæksel med  

 ventilationshætte, hvis åbning skal vende nedad og være forsynet med fluenet.  

 Der skal i dækslet være anbragt pejleprop til vandspejlsmåling.
Inden for en afstand af mindst 2 m fra brøndsiden skal der være udført  

 vandtæt belægning, enten i form af 10 cm armeret beton eller brolægning, hvis  

 fuger er udløbet med cementmørtel.
Belægningen og terrainet umiddelbart  

 omkring brønden skal have fald bort fra denne, således at overfladevand  

 afledes fra brøndens omgivelser.
 Til yderligere sikring mod indsivningsvand skal den øverste del (1 - 1,4  

 m) af brøndvæggen være omgivet med et mindst 35 cm tykt lag faststampet ler.
3.2.3 For at undgå forurening af brøndens opland må sivebrønde og lign.  

 ikke anbringes nærmere brønden end 50 m.
Spildevandsledninger i jordlag med  

 god vandføringsevne (sand og grus) må ikke anbringes nærmere brønden end 50  

 m, når ledningerne består af almindelige cementrør, og 15 m for glasserede  

 lerrør med asfaltstøbte samlinger eller støbejernsrør med blysamlinger.
Ved  

 gunstige jordbundsforhold (lerjord) kan afstandene nedsættes, dog ikke under  

 15 m for spildevandsledninger af cementrør og 5 m for spildevandsledninger af  

 støbejernsrør.
 3.2.4 Såfremt en bakteriologisk analyse (jfr. pkt. 8.9) viser, at brønden  

 er forurenet, må vandet ikke anvendes til husholdningsbrug, før brønden er  

 desinficeret, hvilket kan foretages på følgende måde:
2 liter kloropløsning (natriumhypoklorit med 15% aktiv klor (blegvand))  

 hældes i brønden i tynd stråle og under livlig omrøring med en ren træstang.  

 Brøndens sider svabres med en kloropløsning, der består af 1 liter  

 kloropløsning (som ovenfor) i 100 liter vand; hvis der findes mørke partier  

 på brøndens væg, behandles disse partier særligt kraftigt.
Brøndpumpen  

 anbringes på plads, og der pumpes, indtil tydelig lugt af klor kan  

 konstateres ved pumpeafgangen.
Pumpen låses, og det hele skal henstå urørt  

 natten over.
Næste dag pumpes, indtil al klorreaktion er forsvundet, det vil  

 sige, at der - selv efter opvarmning til 25 grader C - hverken må kunne  

 lugtes eller smages klor i vandet.
Herefter tages en ny bakteriologisk  

 vandprøve.
 Den øvrige del af vandforsyningsanlægget, der har modtaget vand fra  

 brønden, renses på tilsvarende måde.
 3.3 Overfladevand.
Når overfladevand oppumpes direkte fra sø eller vandløb, forsynes  

 ledningen med en sugekurv for at hindre indsugning af grovere forureninger  

 som blade, pinde og lign.
Sugningen kan også ske fra en brønd med en rist ca.  

 1 m under laveste vandspejl, hvorved tillige opnås frostsikring.
 Såfremt overfladevand skal benyttes til husholdningsbrug, skal de for  

 brønde gældende bestemmelser (pkt. 3.2) iagttages.
 Anvendelse af opsamlet nedbør til husholdningsbrug forudsætter  

 fastsættelse af særlige bestemmelser i hvert enkelt tilfælde.
 4. Råvand.
 Ved råvand forstås naturligt forekommende vand, der finder anvendelse  

 enten umiddelbart eller efter foretagen rensning.
4.1 For at vand kan anses for anvendeligt til husholdningsbrug, må det  

 ikke være sygdomsfremkaldende og bør ikke indeholde bestanddele, der gør det  

 mindre anvendeligt til madlavning samt vask og rengøring.
Råvandet må før  

 anvendelsen gennemgå en rensning, hvis brugen af det urensede råvand kan  

 medføre ulemper som følge af en eller flere af nedennævnte årsager: a.  

 Sygdomsfremkaldende indhold. b.
Uappetitligt udseende eller lugt. c.
Smag,  

 der afviger stærkt fra almindeligt drikkevands smag. d.
Indhold af  

 bestanddele, der nedsætter anvendeligheden til rengøringsformål. e.
Indhold  

 af bestanddele, der virker skadeligt på forsyningsinstallationerne.
4.2 De bestanddele, der påvirker vandets anvendelighed, kan være af  

 biologisk eller kemisk art.
Ved det sædvanligt anvendte råvand vil det  

 almindeligvis være tilstrækkeligt at tage hensyn til følgende forhold.
 4.3 Biologiske bestanddele.
 Da overfladevand ofte indeholder, og grundvand kan være forurenet med  

 sygdomsvækkende bakterier, skal der foretages bakteriologisk undersøgelse som  

 anført i pkt. 8.9.
 4.4 Kemiske bestanddele.
 Råvandet indeholder i almindelighed større eller mindre mængder af  

 uønskede salte og kan indeholde uønskede luftarter.
De fleste uønskede salte kan med luftens oxygen (ilt) indgå uopløselige  

 kemiske forbindelser (tunge og bundfældelige salte), der let lader sig  

 frafiltrere.
Indhold af jern i form af ferrokarbonat, der hyppigt forekommer,  

 er uønsket, idet det iltes til ferrioxyd, en rustlignende forbindelse, der  

 selv i ringe mængde giver vandet en ubehagelig smag, gør det uegnet til  

 tøjvask (rødfarvning) og forårsager afsætning (okker) i ledningerne, der  

 herved efterhånden tilstoppes.
 Den almindeligst forekommende luftart er metan, der kan hindre den ønskede  

 udfældning af jern, og desuden kan give bakterievækst i beholdere og rør.
 Da råvandets indhold af uønskede kemiske bestanddele kan variere, skal der  

 foretages kemisk analyse, som anført i kt. 8.9.
 5. Renseanlæg.
Anlægget udformes efter det pågældende råvands beskaffenhed og kan alt  

 efter forholdene bestå af et eller flere af følgende anlæg: a.
Iltningsanlæg.  

 b.
Metanafblæsningsanlæg. c.
Kemikaliedoseringsanlæg. d.
Filteranlæg.
 5.1 Iltningsanlæg forefindes i en åben og en lukket udførelse.
I et åbent iltningsanlæg ledes råvandet til en iltebakke, udført af et  

 materiale der er modstandsdygtigt over for råvandet, og som normalt er  

 forsynet med 3 mm runde huller i et antal af ca. 160 stk. pr. m3 vand pr.  

 time.
Ved et frit fald fra iltebakken på 1,8 m gennem luften kan påregnes  

 opnået en iltning på ca. 98%.
 I et lukket iltningsanlæg foretages iltningen af vandet ved forstøvning i  

 lukket beholder eller ved gennemblæsning af vandet med atmosfærisk luft.
 5.2 I et metanafblæsningsanlæg gennemblæses det iltede råvand med  

 atmosfærisk luft i 20-60 minutter, afhængigt af metanindholdet.
 Såfremt det iltede råvand skal befries for svovlbrinte, anvendes en  

 lignende fremgangsmåde.
 5.3 I et kemikaliedoseringsanlæg behandles det iltede råvand, såfremt det  

 skal befries for kuldioxyd, humussyre eller andre stoffer, der ikke  

 umiddelbart kan fjernes ved gennemblæsning eller filtrering.
 Ved behandlingen tilsættes vandet kemikalier (kalk, aluminiumssulfat og  

 lign.), der giver bundfald med det pågældende uønskede stof.
 Tilsætningen skal være nøje afpasset efter råvandsmængden og er derfor  

 sædvanligt automatisk styret af råvandspumperne.
 5.4 I filteranlæg tilbageholdes de bundfældelige stoffer, herunder også de  

 stoffer i råvandet, der er gjort bundfældelige ved iltning og  

 kemikalietilsætning; samtidigt sker en hel eller delvis rensning for  

 skadelige bakterier på grund af filterhudens skimmelsvampekultur.
De almindeligt anvendte filtre kan opdeles i følgende typer: a. Åbne  

 langsomtgående sandfiltre. b. Åbne hurtigfiltre. c.
Lukkede hurtigfiltre  

 (trykfiltre).
5.4.1 I et åbent langsomtgående sandfilter har det egentlige filterlag en  

 tykkelse på ca. 0,7 - 1,0 m af reisergrus kornstørrelse: 0,8 - 1,2 mm); dette  

 lag hviler på tynde bærelag af småsingels (kornstørrelse i lagene, regnet  

 oven fra: 2 - 5 mm, 8 -11 mm og 20 - 25 mm), der igen hviler på et system af  

 samlerender af mursten eller hulsten.
Vandbevægelsen er fra oven og nedad med  

 en hastighed af ca. 0,5 m pr. time.
Urenhederne afsættes i filterets overflade som en hinde, der nedsætter  

 filterets ydeevne, efterhånden som den vokser i tykkelse.
Filteret må derfor  

 jævnligt renses.
Dette udføres ved at tømme filteret for vand og fjerne det  

 øverste tynde sandlag, hvori urenhederne findes.
Det afskovlede sand kan  

 efter vaskning benyttes på ny.
 Et filter af denne type virker også rensende for skadelige bakterier  

 (bakterietæt).
5.4.2 I et hurtigfilter har det egentlige filterlag en tykkelse på ca. 45  

 cm og består af sand, idet der dog anvendes kalksten, dersom det iltede  

 råvand er surt og ikke neutraliseret ved en kalkdosering.
Kornstørrelsen i  

 filterlaget skal være 0,8 - 1,2 mm.
Filteret hviler på 4 bærelag af grus og  

 sten nemlig 8 cm 2 - 4 mm, 8 cm 5 - 8 mm, 8 cm 10 - 16 mm og 8 cm 20 - 30 mm.  

 Bærelagene hviler igen på gennemhullede plader eller betonbjælker.
Vandbevægelsen er fra oven og nedefter med en hastighed af indtil 6 m i  

 timen.
Urenhederne i vandet aflejres hovedsageligt på filterets overflade og  

 i de øverste 10 cm af filteret.
Filteret renses i almindelighed ved skylning  

 med vand og eventuelt luft, der ledes ind forneden (i et rørsystem) og  

 trykkes op gennen filteret.
 Indeholder råvandet mere end ca. 1,5 mg jern eller ca. 0,2 mg mangan pr.  

 liter, er der i almindelighed indskudt et forfilter mellem iltebakken og det  

 egentlige filter for at hindre for hurtig tilslamning af dette (der kaldes:  

 efterfilteret).
 Forfilteret består af et ca. 1 m højt stenlag, øverst et ca. 30 cm lag 8 -  

 12 mm, mellemst ca. 30 cm 16 - 25 mm og nederst ca. 40 cm 50 - 75 mm.
 Forfilteret tilbageholder størstedelen (65 - 80%) af de udskilte jern- og  

 manganforbindelser og renses altid ved skylning med vand og eventuelt tillige  

 med luft.
 Hurtigfiltre er kun delvis bakterietætte og kan derfor kun anvendes til  

 rensning af bakteriefrit grundvand.
 5.4.3 Ved anlæg med åbne filtre ledes det rensede vand til en  

 rentvandsbeholder, hvorfra det gennnem hydrofor eller højdebeholder trykkes  

 ud i forsyningsnettet.
Ved anlæg med lukkede filtre pumpes vandet i almindelighed direkte fra  

 filteret ud i forsyningsnettet.
Rensningen af råvand må i så tilfælde udføres  

 i takt med forbruget, og et sådant anlæg må være dimensioneret efter  

 spidsbelastningen i modsætning til anlæg med tilstrækkelig stor  

 rentvandsbeholder, hvor rensningen kan udføres kontinuerligt.
 6. Råvands rensning.
 Råvand, der indvindes gennem dybe boringer, kan påregnes at være frit for  

 skadelige bakterier, medens alt andet råvand kan være inficeret hermed.
 Råvand kan - efter evt. først at være iltet ved hjælp af iltebakke -  

 renses for bakterier ved at filtreres gennem langsomtgående sandfilter med en  

 hastighed af ca. 0,5 m pr. time; det er dog en forudsætning, at råvandet  

 indeholder så mange stoffer, at der i filteret dannes en filterhud, hvor der  

 kan trives en skimmelsvampekultur, der kan uskadeliggøre bakterierne.
Råvand, der ikke kan danne filterhud, må - såfremt, dette forhold ikke kan  

 afhjælpes ved tilsætning af kemikalier eller lign. - ikke ledes gennem  

 filter, da dette ellers vil blive en bakterierede for overfladebakterier,  

 således at vandet vil blive mere forurenet.
Råvand af denne type kan renses  

 ved kloring.
Det rensede vand skal i så fald indeholde 0,1 mg/ liter frit  

 (ikke bundet) klor.
 Såfremt overfladevandets indhold af salte binder større mængder klor, kan  

 den totalt tilsatte klormængde blive så stor, at der må foretages en  

 efterfølgende afkloring, for hvilken der i sådanne tilfælde skal udføres  

 særligt anlæg.
 7. Beholder- og pumpeanlæg m.v.
 7.1 Beholderanlæg kan omfatte åbne og lukkede beholdere til råvand og rent  

 vand m.v. med tilhørende ledninger og ventiler.
 7.2 Pumpeanlæg kan omfatte vandpumper til råvand, rent vand,  

 kemikaliedosering og skyllevand samt luftpumper til filterskylning,  

 metanafblæsning og hydrofor (kompressor), alt med tilhørende ledninger og  

 ventiler.
 8. Tilsyn og drift.
 8.1 Smøring af motorer, pumper etc.
Alle motorer, vandpumper og kapselblæsere smøres med varmebestandigt  

 konsistensfedt i alle kopper een gang hver 6. måned.
Kapselblæsere tillige  

 med god maskinolie i tandhjulskassen, oliestanden kontrolleres een gang hver  

 måned; olien skal almindeligvis stå midt i skueglasset.
Kompressorer smøres med tynd autoolie (SAE 20) eller helst Espholin  

 luftkompressorolie.
Oliestanden skal dække målepinden i påfyldningshullet.  

 Oliestanden skal kontrolleres, når kompressoren skal anvendes til supplering  

 af hydroforens luftindhold.
Såfremt kompressoren også anvendes til andet  

 formål (ilteanlæg), skal oliestanden kontrolleres 1 gang ugentlig.  

 Kompressoren skal tømmes for olie og kondensvand (gennem tømmehanerne), som  

 anført i værkets driftsforskrift.
 Lejer til trykafbrydere og niveaukontroller smøres een gang årligt med  

 nogle dråber let syrefri olie (symaskineolie).
 8.2 Vandstanden kontrolleres mindst hver 3. måned i brønde og - forsåvidt  

 apparatur forefindes - to gange årligt, i april og oktober, i boringer.
For at kontrollere vandspejlssænkningen måles vandstanden, såvel under  

 råpumpens gang som under stilstand, mindst 4 timer efter, at pumpen er  

 stoppet.
Viser aflæsningerne, at vandstanden er faldet i forhold til de  

 foregående aflæsninger, må det ved ugentlige aflæsninger undersøges, om det  

 er nødvendigt at sænke pumpen og eventuelt at uddybe boringen.
8.3 Tryktab i hurtigfiltre kontrolleres dagligt ved aflæsning af målestok  

 eller manometer, medens filteret er i drift.
Tryktabet må ikke overstige 100  

 cm vandsøjle, i forfiltre dog ikke 50 cm (jfr. pkt. 8.10).
 8.4 Iltebakker skal stadigt holdes rene for oppumpet sand, algevækst m.v.
8.5 Afblæsningsbassiner renses een gang hvert halve eller hele år, idet  

 råvandspumpe og afblæsningskompressor blokeres på instrumenttavlen, hvorefter  

 bassinet tømmes, renses for slam og spules.
Rensningen må foretages med  

 forsigtighed, navnlig hvor afblæsningsrørene er af ebonit og derfor skøre.
8.6 Hydroforers vandstand kontrolleres ugentligt ved aflæsning af  

 vandstandsglasset.
Når vandstanden er steget over den i driftsvejledningen  

 angivne normalvandstand, skal luftpuden suppleres.
 Supplering sker således:
Det påses, at den hane ved kompressoren, der sikrer, at udskilt olie ikke  

 presses over i hydroforen, er åben; herefter åbnes hanen til hydroforen,  

 hvorpå kompressoren startes, og hanen for udskilning af olie lukkes.
Når den  

 passende vandstand er opnået, lukkes hanen til hydroforen; herefter åbnes  

 hanen for udskilning af olie, hvorpå kompressoren stoppes.
8.7 I hydroforen skal bundhanen een gang hver måned åbnes nogle minutter  

 for udblæsning af eventuelt opsamlet snavs.
Een gang årligt afspærres til- og  

 afgangventilerne, vandet aftappes gennem bundhanen, dækslet aftages, og  

 hydroforen synes indvendig.
 8.8 Rentvandsbeholdere undersøges og renses for evt. slam een gang om  

 året.
 Hvor rentvandsbeholderen er todelt, kan den tømmes på følgende måde:
Tilgangen til den ene beholder lukkes, og svømmeafbryderen tilsluttes den  

 anden beholder.
Rentvandspumperne bringes til at pumpe fra den beholder, der  

 skal tømmes.
Når vandstanden i den pågældende beholder er faldet til ca.50 cm  

 over bunden i beholderen, indstilles rentvandspumperne til at suge fra den  

 anden beholder.
Den resterende del af beholderens vandindhold kan oppumpes af  

 skyllepumpen, hvis sugeledning om nødvendigt forlænges (eventuelt med en  

 gummislange). Forlængelsen skal fjernes efter brugen.
 8.9 Analyse af vand.
 Een gang hvert år udtages vandprøver til både kemisk og bakteriologisk  

 analyse af det rensede vand, f.eks. fra spulehanen på en hydrofor.
 Forinden et nyt vandværk sættes i drift, skal der være foretaget en  

 bakteriologisk undersøgelse af det rensede vand.
 Vandprøverne skal indsendes til Københavns Universitets hygiejniske  

 institut, Blegdamsvej 21, København Ø., telefon Tria 4124, hvorfra flasker  

 til prøvetagning skal rekvireres.
 8.10 Filterskylning.
 Senest når tryktab i hurtigfiltre har nået de i pkt. 8.3 anførte værdier  

 eller eventuelt en af filterbassinets højde bestemt lavere værdi, skal  

 pågældende filter skylles.
Imidlertid må det stærkt anbefales at skylle filtrene hyppigere;  

 skylningen bliver da lettere.
Det kan i almindelighed anbefales at skylle  

 forfiltre hver 14. dag og andre filtre hver uge.
Skylningen foretages  

 således:
 8.10.1 Forfiltre.
Råvandspumpen stoppes, idet motorskabet blokeres, således at oppumpning  

 ikke sker under skylningen.
Der skylles eventuelt først med luft alene i 3  

 minutter og derefter med luft og vand samtidigt i 5 minutter og slutteligt  

 med vand alene, indtil det bortløbende skyllevand er klart.
Filteret kan  

 herefter igen sættes i normal drift.
 8.10.2 Andre hurtigfiltre (efterfiltre).
Der skylles med luft alene i 5 minutter og derefter med vand alene, indtil  

 det bortløbende skyllevand er klart.
Filteret kan herefter igen sættes i  

 normal drift.
 8.10.3 Hvis skyllevandspumpen har tabt vandet, kan den spædes gennem  

 tragten på pumpen.
Det er af overordentlig stor betydning, at filtrenes skylning overholdes,  

 da slammet ellers trænger ned i filtrene, hvilket -særlig ved overbelastning  

 - kan vanskeliggøre skylningen meget.
Det kan endog blive nødvendigt at  

 optage filtermaterialerne og forny dem.
 9. Normal-regulativ.
 Ved vandværker, for hvilke »Normal-regulativ for private  

 fællesvandværker« er gjort gyldig, skal bestemmelserne heri nøje følges,  

 og opmærksomheden henledes på, at i så fald må personer, der arbejder ved  

 vandværket, ikke tillige være beskæftiget ved arbejde i spildevandsanlæg, ved  

 renovationsarbejde, desinfektion af smittefarligt materiale, arbejde i  

 slagterier, destruktionsanstalter eller ved andet arbejde, hvorfra der kan  

 stamme alvorlig smittefare.
 10. Personer, der beskæftiges ved arbejde på  

 vandværksanlæg, bør have pålæg om at foretage omhyggelig vask af hænder,  

 forinden arbejdets påbegyndelse.
 Når der er udleveret gummistøvler eller andre beklædningsgenstande til  

 brug ved arbejdet på vandværksanlæg, må sådanne beklædningsgenstande kun  

 benyttes ved pågældende arbejde og skal opbevares på anvist sted ved  

 vandværket samt holdes tilbørlig rene.
 VEDLIGEHOLDELSESARBEJDER.
 1. Det påhviler FBT - så vidt de hertil anviste midler  

 tillader det - at holde Forsvarets etablissementer i god  

 vedligeholdelsesstand, jfr. 15. hæfte, pkt. 6.9.
 2. Det påhviler BDS at varetage vedligeholdelsen af de  

 under dets område henhørende etablissementer m.m. i god vedligeholdelsesstand  

 inden for rammen af de hertil anviste midler.
 BDS skal derfor udarbejde budgetforslag og inden for de på grundlag heraf  

 tilståede midler foranstalte de nødvendige vedligeholdelsesarbejder udført,  

 alt i overensstemmelse med efterfølgende bestemmelser.
 3. BDS udarbejder og fremsender årligt senest den 10  

 maj, til FBT budgetforslag for vedligeholdelsesudgifterne for det kommende  

 finansår for hvert etablissement for sig.
 3.1 Budgetforslaget udfærdiges på skema B.15, idet der for hvert  

 etablissement opgives navn og etablissementsnummer og for hver bygning eller  

 anlæg nr. og/eller betegnelse i grundejendomsfortegnelsen, og idet skemaet  

 udfyldes i overensstemmelse med den anførte tekst og efterfølgende  

 bemærkninger.
 3.2 Af hensyn til fastsættelsen af det årlige vedligeholdelsesbeløb er  

 bygninger og anlæg kategorivis opdelt i to grupper, den ene hvor  

 vedligeholdelsesbeløbet ansættes procentvis i forhold til objektets  

 øjeblikkelige værdi, og den anden, hvor vedligeholdelsesbeløbet ansættes på  

 grundlag af mængde eller antal.
 Vedligeholdelseskategorierne fremgår af pkt. 4, hvor der til kategorierne  

 A. 1-4, B. 1-5, C. 1-4, D. 1-8 og F. 1 svarer vedligeholdelsesprocentsatser,  

 der er uafhængige af prisniveauet, medens øvrige vedligeholdelsessatser er  

 enhedssatser, hvis størrelse er afhængig af det øjeblikkelige prisniveau, og  

 idet de her anførte satser er baserede på prisniveauet  

 (byggeomkostningsindex) pr. 1 apr 1955.
 Skema B.15 udfyldes i overensstemmelse med bemærkningerne i efterfølgende  

 pkt. 3.3 og 3.4, henholdsvis ved anvendelse af vedligeholdelsesprocentsatser  

 og vedligeholdelsesenhedssatser.
 3.3 Procentsatser.
 3.3.1 Rubrikken »år for efterfølgende værdiansættelse« udfyldes  

 efter teksten.
 3.3.2 I rubrikken »forsikringssum/opførelsesværdi eller areal«  

 anføres opførelsesværdien; såfremt denne sum ikke er bekendt, anføres den  

 skønnede genopførelsesværdi.
 3.3.3 I rubrikken »tillæg pct.« anføres den procentvise stigning  

 (eventuelt fald) i prisniveauet fra værdiansættelsestidspunktet til dato.
 Oplysning herom vil normalt tilgå BDS fra FBT inden udgangen af apr måned.
 3.3.4 I rubrikken »reguleret værdi« anføres den på grundlag af  

 oplysningerne i de to foregående rubrikker udregnede værdi.
 3.3.5 I rubrikken »kategori« anføres den kategori i pkt. 4,  

 hvortil objektet henføres.
 3.3.6 I rubrikken »sats« anføres den til kategorien svarende  

 procentsats, og det på grundlag heraf udregnede vedligeholdelsesbeløb anføres  

 i den følgende rubrik.
 3.4 Enhedssatser.
 3.4.1 Rubrikken »år for efterfølgende værdiansættelse« udfyldes  

 ikke.
 3.4.2 I rubrikken »forsikringssum/opførelsesværdi eller areal«  

 anføres areal eller antal.
 3.4.3 Rubrikkerne »tillæg pct.« og »reguleret værdi«  

 udfyldes ikke.
 3.4.4 I rubrikken »kategori« anføres den kategori i pkt. 4,  

 hvortil objektet henføres.
 3.4.5 I rubrikken »sats« anføres det til kategorien svarende  

 regulerede enhedsvedligeholdelsesbeløb, om hvis størrelse der normalt vil  

 tilgå BDS oplysning fra FBT inden udgangen af april måned.
 Vedligeholdelsesbeløbet anføres i den følgende rubrik.
 4. Ved vedligeholdelsesbudgetlægningen anvendes  

 efterfølgende kategorivis opstillede vedligeholdelsessatser, der for  

 enhedssatsernes vedkommende er baseret på prisniveauet pr. 1 april 1955.
 5. Dersom der i det foregående finansår ikke er sket  

 ændringer ved de af et skema omfattede bygninger og anlæg, optages kun  

 slutsummen, reguleret efter eventuelle ændringer i prisniveauet  

 (byggeomkostningsindex).
 Såfremt der er sket mindre ændringer, redegøres for disse, og slut summen  

 reguleres i overensstemmelse hermed.
 6. I år, hvis årstal er deleligt med 5, udfærdiges  

 fuldstændigt skema.
7. De vedligeholdelsesmidler, der stilles til rådighed  

 for BDS, fordeles til anvendelse på de enkelte etablissementer forhold til de  

 indsendte budgetforslag.
BDS kan dog afvige fra den budgetmæssige fordeling  

 på de enkelte etablissementer under forudsætning af, at der over en passende  

 årrække - 5-10 år -tilstræbes en udligning af de således foretagne  

 afvigelser.
 8. Vedligeholdelsesarbejderne udføres efter en af BDS  

 udarbejdet plan, der også bør omfatte trangfølgen; denne plan ajourført for  

 hvert finansår - bør forhandles med og så vidt muligt godkendes af KFM idet  

 der tages særligt hensyn til sikring af den teknisk forsvarlige  

 vedligeholdelse af bygninger, anlæg m.v., jfr. i øvrigt 15. hæfte, pkt. 6.9.
