Fremsat den 25. november 1998 af økonomiministeren  

 (Marianne Jelved) Forslag til Lov om grænseoverskridende  

 pengeoverførsler1) Kapitel 1 Lovens anvendelsesområde § 1. Denne lov finder anvendelse på  

 grænseoverskridende pengeoverførsler inden for Den  

 Europæiske Union i medlemsstaternes valutaer.
 Stk. 2. Loven finder tillige anvendelse på  

 grænseoverskridende pengeoverførsler i medlemsstaternes valutaer  

 til og fra lande, som Fællesskabet har indgået aftale med.
 Stk. 3. Loven gælder kun for overførsler op til  

 modværdien af 50.000 Euro.
 Stk. 4. Som grænseoverskridende pengeoverførsler  

 anses overførsler, som efter ubetinget ordre fra en afsender  

 udføres af institutter beliggende inden for Den Europæiske Union  

 eller lande, som Fællesskabet har indgået aftale med, med henblik  

 på at stille en sum penge til rådighed for afsender selv eller  

 for en anden modtager i et institut i et andet land inden for Den  

 Europæiske Union eller lande, som Fællesskabet har indgået  

 aftale med.
Stk. 5. Som institutter anses fysiske eller juridiske personer  

 i et land inden for Den Europæiske Union eller lande, som  

 Fællesskabet har indgået aftale med, der som led i deres  

 erhvervsvirksomhed medvirker ved udførelsen af  

 grænseoverskridende pengeoverførsler.
En filial eller et  

 forretningssted anses i denne lov som selvstændige institutter.
Stk. 6. Loven finder ikke anvendelse på  

 overførsler, hvor afsender er et institut som nævnt i  

 stk. 5, eller et l)	kreditinstitut, 2)	forsikringsselskab, 3)	investeringsinstitut (investeringsforening eller  

 specialforening), 4)	investeringsserviceselskab (fondsmæglerselskab), eller 5)	andet foretagende eller institut med aktiviteter af tilsvarende art  

 som de selskaber, der er nævnt i de ovenstående led, eller hvis  

 hovedvirksomhed består i erhvervelse af beholdninger af finansielle  

 aktiver eller omdannelse af finansielle fordringer.
 Stk. 7. Spørgsmål om, hvorvidt et institut er  

 omfattet af denne lov, kan indbringes for økonomiministeren.
 Stk. 8. Økonomiministeren kan fastsætte regler om  

 udvidelse af lovens anvendelsesområde til også at omfatte  

 overførsler til og fra andre lande end de i stk. 1 og 2  

 nævnte, såfremt det pågældende lands lovgivning  

 medfører, at institutter beliggende i dette land er underlagt regler,  

 der svarer til bestemmelserne i stk. 3-6 og 9 samt kapitel 3 og 4.
 Stk. 9. Denne lov begrænser ikke de rettigheder, som  

 kunder og institutter, der har medvirket ved udførelsen af en  

 grænseoverskridende pengeoverførsel, har efter dansk rets  

 øvrige regler, herunder reglerne om erstatning i og uden for  

 kontrakt.
Kapitel 2 Oplysningspligt § 2. Et institut skal stille skriftligt materiale til  

 rådighed med oplysning om de generelle vilkår for instituttets  

 udførelse af grænseoverskridende pengeoverførsler.  

 Oplysningerne skal angive:
1)	Hvor lang tid der går ved instituttets udførelse af en  

 ordre om en grænseoverskridende pengeoverførsel, før  

 beløbet krediteres modtagers instituts konto.
Tidspunktet for  

 beregningens start skal være klart angivet.
 2)	Hvor lang tid der går ved modtagelse af en  

 grænseoverskridende pengeoverførsel, før det  

 beløb, som krediteres modtagers instituts konto, stilles til  

 rådighed for modtager.
 3)	Hvorledes de provisioner og gebyrer, som kunden skal betale,  

 beregnes.
 4)	Valørdato.
 5)	Hvilke vekselkurser og hvilken kursdato, der anvendes.
 6)	Kunders ret til kompensation, tilbagebetaling samt  

 klagemuligheder.
 7)	Retsvirkningen af en afsenders udtrykkelige valg af et formidlende  

 institut.
 Stk. 2. Oplysningerne skal gives i en let forståelig  

 form og kan gives elektronisk.
 § 3. Straks efter afsendelsen eller modtagelsen af en  

 grænseoverskridende pengeoverførsel skal såvel afsenders  

 institut som modtagers institut give deres kunde følgende oplysninger  

 skriftligt:
 1)	En reference, der gør det muligt for kunden at identificere  

 overførslen.
 2)	Overførselsbeløbets oprindelige størrelse.
 3)	Summen af alle de gebyrer og provisioner, som kunden skal  

 betale.
 4)	Den anvendte valørdato.
 5)	Instituttets navn og adresse samt for institutter, der ikke er  

 pengeinstitutter, navnet på den person, som er ansvarlig for  

 instituttets drift.
 Stk. 2. Har afsender angivet, at omkostningerne i forbindelse  

 med overførslen helt eller delvis skal afholdes af modtager, skal  

 modtagers institut meddele modtager dette.
 Stk. 3. Ved valutaomregning skal det institut, der har  

 foretaget omregningen, oplyse sin kunde om den anvendte vekselkurs samt  

 kursdato.
 Stk. 4. De i stk. 1-3 nævnte oplysninger kan  

 undlades, hvis kunden udtrykkeligt har givet afkald herpå.
 Stk. 5. Oplysningerne skal gives i en let forståelig  

 form og kan gives elektronisk.
Kapitel 3 Institutternes forpligtelser § 4. Accepterer et institut at udføre en  

 grænseoverskridende pengeoverførsel, skal instituttet på  

 kundens anmodning indgå bindende aftale om tidsfristen samt  

 størrelsen af provisioner og gebyrer i forbindelse med  

 overførslen.
Dette gælder dog ikke provisioner og gebyrer, der  

 afhænger af den anvendte vekselkurs.
Overførselstiden § 5. Afsenders institut skal gennemføre  

 pengeoverførslen inden for den tidsfrist, instituttet har aftalt med  

 afsender.
 Stk. 2. Er der ikke aftalt nogen tidsfrist, skal  

 beløbet krediteres modtagers instituts konto inden udløbet af  

 den femte bankdag efter den dag, hvor afsenders instituts krav om  

 tilstrækkelig finansiel dækning og nødvendige oplysninger  

 for at gennemføre overførslen er opfyldt.
 § 6. Er beløbet ikke krediteret modtagers instituts  

 konto inden udløbet af den efter § 5 gældende frist, skal  

 afsenders institut yde kompensation til afsender.
Stk. 2. Kompensationen består i betaling af rente af  

 overførselsbeløbet beregnet med den i rentelovens § 5,  

 stk. 1, angivne rente.
Renten beregnes fra dagen efter fristens  

 udløb til den dato, hvor beløbet krediteres modtagers instituts  

 konto.
 Stk. 3. Kan afsenders institut godtgøre, at  

 forsinkelsen alene skyldes afsender, har afsender ikke krav på  

 kompensation.
 § 7. Er et formidlende institut årsag til, at en ordre  

 om en overførsel ikke er blevet udført inden udløbet af  

 den efter § 5 gældende frist, skal instituttet yde afsenders  

 institut kompensation.
 Stk. 2. Kompensationen består i betaling af et  

 beløb, der svarer til det beløb, som afsenders institut er  

 forpligtet til at betale til afsender i medfør af lovgivningen i det  

 land, hvor afsenders institut er beliggende.
 § 8. Modtagers institut skal stille det overførte  

 beløb til rådighed for modtager inden for den tidsfrist,  

 instituttet har aftalt med modtager.
 Stk. 2. Er der ikke aftalt nogen tidsfrist, skal  

 beløbet stilles til rådighed for modtager inden udløbet  

 af den bankdag, der følger efter den dag, hvor beløbet er  

 blevet krediteret modtagers instituts konto.
 § 9. Er beløbet ikke stillet til rådighed for  

 modtager inden udløbet af den efter § 8 gældende frist,  

 skal modtagers institut yde kompensation til modtager.
Stk. 2. Kompensationen består i betaling af rente af  

 overførselsbeløbet beregnet med den i rentelovens § 5,  

 stk. 1, angivne rente.
Renten beregnes fra dagen efter fristens  

 udløb til den dato, hvor beløbet stilles til rådighed for  

 modtager.
 Stk. 3. Kan modtagers institut godtgøre, at  

 forsinkelsen alene skyldes afsender eller modtager, ydes der ingen  

 kompensation.
Omkostninger § 10. Afsenders institut, modtagers institut og et eventuelt  

 formidlende institut må ikke foretage fradrag for omkostninger i et  

 overført beløb.
 Stk. 2. Bestemmelsen i stk. 1 gælder ikke, hvis  

 afsender udtrykkeligt har aftalt med sit institut, at omkostningerne i  

 forbindelse med overførslen helt eller delvist skal afholdes af  

 modtager.
 Stk. 3. Bestemmelsen i stk. 1 berører ikke  

 modtagers instituts generelle mulighed for at opkræve gebyrer hos  

 modtager for forvaltning af dennes konto i overensstemmelse med  

 gældende regler eller aftale.
§ 11. Har afsenders institut eller et formidlende institut  

 foretaget fradrag i strid med § 10, skal afsenders institut  

 overføre det fradragne beløb til modtager uden fradrag af nogen  

 art og for egen regning.
Dette gælder dog ikke, hvis afsender  

 kræver, at beløbet skal stilles til rådighed for ham.
 Stk. 2. Et formidlende institut, der har foretaget et fradrag  

 i strid med § 10, skal uden fradrag af nogen art og for egen regning  

 overføre det fradragne beløb til afsenders institut eller, hvis  

 afsenders institut kræver det, til modtager.
 § 12. Har modtagers institut foretaget et fradrag i strid med  

 § 10, skal instituttet stille det fradragne beløb til  

 rådighed for modtager uden fradrag af nogen art og for egen  

 regning.
Tilbagebetalingspligt § 13. Har afsenders institut accepteret en ordre om en  

 pengeoverførsel, og krediteres det overførte beløb ikke  

 modtagers instituts konto, skal afsenders institut til afsender  

 tilbagebetale 1)	overførselsbeløbet, dog højst et beløb  

 der svarer til modværdien af 12.500 Euro, 2)	påløbne renter af overførselsbeløbet  

 beregnet efter rentelovens § 5, stk. 1, idet renten beregnes fra  

 den dag, hvor afsenders instituts krav overfor afsender om  

 tilstrækkelig finansiel dækning og nødvendige oplysninger  

 for at gennemføre overførslen er opfyldt, til den dato, hvor  

 overførselsbeløbet stilles til rådighed for afsender,  

 og 3)	samtlige gebyrer, som afsender har betalt i forbindelse med  

 overførslen.
 Stk. 2. De i stk. 1 nævnte beløb skal  

 stilles til rådighed for afsender inden 14 bankdage efter den dato,  

 hvor afsender har fremsat krav om tilbagebetaling.
 Stk. 3. Stk. 1 finder ikke anvendelse, såfremt det  

 overførte beløb i mellemtiden er krediteret modtagers instituts  

 konto, eller såfremt et formidlende institut, der er valgt af modtagers  

 institut eller af afsender, er årsag til, at den  

 grænseoverskridende pengeoverførsel ikke er krediteret modtagers  

 instituts konto.
 Stk. 4. Krav om tilbagebetaling efter stk. 1 kan tidligst  

 fremsættes, når den efter § 5 gældende frist er  

 udløbet.
 Stk. 5. Bestemmelsen i stk. 1 er ikke til hinder for, at  

 afsenders institut kan tilbagebetale det fulde beløb til afsender.
§ 14. Har et formidlende institut accepteret at videreformidle  

 en grænseoverskridende pengeoverførsel, og krediteres  

 overførselsbeløbet ikke modtagers instituts konto, skal det  

 formidlende institut for egen regning til det institut, som afgav instruks om  

 overførslen, tilbagebetale 1)	overførselsbeløbet, dog højst et beløb  

 der svarer til modværdien af 12.500 Euro, 2)	påløbne renter beregnet efter reglerne i § 7,  

 stk. 2, og 3)	opkrævede gebyrer.
 Stk. 2. Stk. 1 finder ikke anvendelse, såfremt det  

 overførte beløb i mellemtiden er krediteret modtagers instituts  

 konto.
Stk. 3. Skyldes manglende eller ufuldstændig  

 gennemførelse af en overførsel, at det institut, som afgav  

 instruks om overførslen, har givet fejlagtige eller  

 ufuldstændige instrukser, finder stk. 1 ikke anvendelse.
Det  

 formidlende institut skal da bestræbe sig på i videst muligt  

 omfang at tilvejebringe og herefter tilbagebetale  

 overførselsbeløbet til det institut, der afgav instruks om  

 overførslen.
 Stk. 4. Bestemmelsen i stk. 1 er ikke til hinder for, at  

 det formidlende institut kan tilbagebetale det fulde beløb.
 § 15. Skyldes manglende eller ufuldstændig  

 gennemførelse af en pengeoverførsel, at et formidlende  

 institut, der er valgt af modtagers institut, ikke har gennemført  

 ordren, skal modtagers institut stille det manglende beløb, dog  

 højst et beløb, der svarer til modværdien af 12.500 Euro,  

 til modtagers rådighed.
 Stk. 2. Det i stk. 1 nævnte beløb skal  

 stilles til rådighed for modtager inden 14 bankdage efter den dato,  

 hvor modtager over for sit institut har fremsat krav herom.
 Stk. 3. Et formidlende institut anses som valgt af modtagers  

 institut, såfremt sidstnævnte institut har givet særskilt  

 instruks om anvendelsen af det formidlende institut.
 Stk. 4. Bestemmelsen i stk. 1 er ikke til hinder for, at  

 modtagers institut kan stille det fulde beløb til rådighed for  

 modtager.
 § 16. §§ 13-15 finder ikke anvendelse, hvis manglende  

 eller ufuldstændig gennemførelse af en pengeoverførsel  

 skyldes, at afsender har givet sit institut ufuldstændige eller  

 fejlagtige instrukser, eller at et formidlende institut, der udtrykkeligt er  

 valgt af afsender, ikke har udført ordren.
 Stk. 2. Et formidlende institut anses som valgt af afsender,  

 såfremt dette skriftligt fremgår af aftalen mellem afsender og  

 dennes institut.
 Stk. 3. Afsenders institut og de øvrige institutter,  

 der har medvirket ved transaktionen, skal i de i stk. 1 nævnte  

 tilfælde bestræbe sig på i videst muligt omfang at  

 tilvejebringe og herefter tilbagebetale overførselsbeløbet.
Stk. 4. Når afsenders institut får beløbet  

 tilbagebetalt, skal instituttet stille beløbet til rådighed for  

 afsender.
De institutter, der har medvirket ved den grænseoverskridende  

 pengeoverførsel, er ikke forpligtet til at tilbagebetale gebyrer og  

 påløbne renter.
Institutterne kan endvidere fradrage de  

 dokumenterede omkostninger, som tilbagebetalingen har medført.
Kapitel 4 Force majeure § 17. Institutter, der medvirker ved gennemførelsen af  

 en ordre om en grænseoverskridende pengeoverførsel, er fritaget  

 for deres forpligtelser efter bestemmelserne i denne lov, hvis der foreligger  

 usædvanlige eller uforudsigelige omstændigheder, som det  

 institut, der påberåber sig dem, ikke har nogen indflydelse  

 på, og som instituttet ikke har mulighed for at afværge, selvom  

 der udvises den størst mulige påpasselighed.
Insolvens hos et  

 institut, som medvirker ved overførslen, anses ikke som force  

 majeure.
Kapitel 5 Straf § 18. For så vidt højere straf ikke er forskyldt  

 efter den øvrige lovgivning, straffes grov eller gentagen  

 overtrædelse af §§ 2, 3, stk. 1-4, og § 10 med  

 bøde.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 6 Ikrafttrædelse § 19. Loven træder i kraft den 14. august 1999.
 § 20. Loven gælder ikke for Færøerne og  

 Grønland, men kan ved kongelig anordning helt eller delvist  

 sættes i kraft for disse landsdele med de afvigelser, som de  

 særlige færøske eller grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Lovforslaget har til formål at gennemføre  

 direktiv 97/5/EF om grænseoverskridende pengeoverførsler i dansk  

 ret.
Reglerne i lovforslaget gælder for pengeinstitutter  

 og andre virksomheder, der erhvervsmæssigt medvirker ved visse  

 grænseoverskridende pengeoverførsler inden for Den  

 Europæiske Union eller lande, som Fællesskabet har indgået  

 aftale med.
Institutternes medvirken kan være enten som afsenders  

 institut, som formidlende institut eller som modtagers institut.
 Lovforslaget indeholder regler, der regulerer rettigheder  

 og forpligtelser dels i forholdet mellem institutterne og deres kunder  

 før og efter udførelsen af en grænseoverskridende  

 pengeoverførsel dels i forholdet mellem institutterne indbyrdes i  

 tilfælde, hvor en overførsel ikke udføres i henhold til  

 det aftalte.
Der foreslås således en række regler,  

 der dels regulerer institutternes oplysningspligt, dels fastslår  

 institutternes forpligtelser, hvis institutterne ikke overholder  

 bestemmelserne om overførselstiden, foretager fradrag i  

 overførselsbeløbet eller ikke gennemfører  

 overførslen.
Endvidere fastsættes udfyldende frister for  

 overførselstiden.
Disse frister finder anvendelse, hvis intet andet er  

 aftalt.
2. Lovforslagets væsentligste indhold 2.1. Anvendelsesområdet m.v.
 Lovforslaget omfatter ifølge § 1  

 grænseoverskridende pengeoverførsler inden for Den  

 Europæiske Union eller lande, som Fællesskabet har indgået  

 aftale med, der efter ubetinget ordre fra en afsender udføres af  

 pengeinstitutter og andre fysiske eller juridiske personer, der som led i  

 deres erhvervsvirksomhed udfører eller medvirker ved sådanne  

 pengeoverførsler.
Disse pengeinstitutter og fysiske og juridiske personer er  

 givet samlebetegnelsen »institutter«.
Filialer og forretningssteder anses som  

 selvstændige institutter.
Således vil også filialer og  

 forretningssteder beliggende i Danmark, som har tilknytning til virksomheder,  

 der har hjemsted uden for Den Europæiske Union, være omfattet af  

 loven.
Anvendelsesområdet er beløbsmæssigt  

 maksimeret til overførsler af beløb op til modværdien af  

 50.000 Euro.
Loven finder endvidere kun anvendelse, når  

 overførslen sker i medlemsstaternes valutaer, herunder i Euro.
De institutter, der typisk deltager i en  

 grænseoverskridende pengeoverførsel, er afsenders institut, et  

 eller flere formidlende institutter (typisk en korrespondentbank), og  

 modtagers institut.
Både pengeoverførsler, der foretages fra  

 Danmark til et andet land, og overførsler, der sker til Danmark fra  

 andre lande, er omfattet.
Endvidere er overførsler, hvor et dansk  

 institut fungerer som formidlende institut ved en pengeoverførsel  

 mellem 2 andre lande, omfattet af loven.
Spørgsmål om, hvorvidt  

 et institut er omfattet af lovens anvendelsesområde, kan indbringes for  

 økonomiministeren.
Der stilles ikke krav om, at overførslen skal ske  

 mellem to personer.
Loven finder således også anvendelse i de  

 tilfælde, hvor en afsender overfører et beløb til sig  

 selv.
Lovforslaget omfatter ikke overførsler, hvor afsender er et  

 institut eller en finansiel institution, som defineret i artikel 4,  

 stk. 1 i Rådets forordning nr. 3604/93 af 13. december 1993 om  

 fastlæggelse af definitioner med henblik på gennemførelse  

 af forbudet mod priviligeret adgang til traktatens artikel 104 A.
Lovforslagets afgrænsning i valutamæssig og  

 beløbsmæssig henseende er identisk med direktivets  

 afgrænsning.
Baggrunden herfor er, at loven regulerer  

 grænseoverskridende forhold.
Således vil afvigelser  

 medføre, at en overførsel ikke vil være omfattet af  

 lovgivningen i de øvrige EU-lande.
 Dette vil kunne have alvorlige konsekvenser for reglerne  

 om institutternes tilbagebetalingspligt og betaling af kompensation, idet  

 danske institutter dermed vil være afskåret fra at gøre  

 regres gældende overfor institutter uden for Danmarks  

 grænser.
Lovforslagets geografiske anvendelsesområde er  

 udvidet i forhold til direktivet, idet lande, som Fællesskabet har  

 indgået aftale med, er medtaget.
Dette beror på, at  

 EØS-landene har vedtaget at implementere direktivet om  

 grænseoverskridende pengeoverførsler, som herefter er omfattet  

 af EØS-aftalen, der gælder for EU-landene og Norge, Island og  

 Lichtenstein.
Lovforslagets udvidelse i forhold til direktivet  

 medfører dermed ikke, at der vil være forskelle mellem reglerne  

 i Danmark og de øvrige EU-lande.
Lovforslaget fastsætter en bemyndigelse til  

 økonomiministeren til at udstede regler om udvidelse af lovens  

 anvendelsesområde til også at omfatte grænseoverskridende  

 pengeoverførsler, hvor institutter fra andre lande end lande inden for  

 Den Europæiske Union eller lande, som Fællesskabet har  

 indgået aftale med, deltager.
Bemyndigelsen giver mulighed for at  

 udstrække anvendelsesområdet, såfremt lovgivningen i andre  

 lande i nærmere angivet udstrækning bringes i overensstemmelse  

 med lovens regler.
 Loven begrænser ikke de rettigheder, som kunder og  

 institutter, der har medvirket ved effektueringen af en  

 pengeoverførsel, har efter dansk rets øvrige regler.
2.2. Institutternes oplysningspligt Institutterne skal efter lovforslaget dels stille  

 generelle oplysninger til rådighed for deres kunder om vilkårene  

 for de af loven omfattede pengeoverførsler  

 (forhåndsoplysninger), dels give individuelle oplysninger efter  

 udførelse eller modtagelse af en konkret overførsel  

 (efterfølgende oplysninger). Oplysningerne skal gives skriftligt og  

 kan eventuelt gives ad elektronisk vej.
Muligheden for at benytte elektronisk  

 medium medfører ikke bortfald af kundens ret til at få udleveret  

 skriftlige oplysninger ved henvendelse på instituttets adresse.
Lovforslagets § 2 om institutternes generelle  

 forhåndsoplysninger har til formål at sikre gennemsigtighed  

 på området for pengeoverførsler.
Der skal således  

 gives oplysning om overførselstiden ved henholdsvis fremsendelse og  

 modtagelse af overførte beløb, om kunders omkostninger ved  

 overførslen, om valørdato og vekselkurser, om kunders ret til  

 kompensation og tilbagebetaling, om kunders klagemuligheder samt  

 retsvirkningen af en afsenders udtrykkelige valg af et formidlende  

 institut.
Afsenders institut og modtagers institut skal efter  

 lovforslagets § 3 give deres kunde specifikke oplysninger om en  

 udført pengeoverførsel, herunder en reference der gør  

 det muligt at identificere overførslen,  

 overførselsbeløbets oprindelige størrelse, summen af  

 samtlige gebyrer mv., som kunden skal betale, og den anvendte  

 valørdato samt ved valutaomveksling en angivelse af den anvendte  

 vekselkurs og datoen for omvekslingen.
Efter forslaget er der mulighed for at  

 undlade at give de nævnte oplysninger, hvis kunden udtrykkeligt har  

 givet afkald herpå.
Med henblik på at lette kundernes mulighed for at  

 udnytte deres klageadgang foreslås indsat et krav om, at instituttet  

 skal give kunderne oplysninger om instituttets navn og adresse samt angive  

 navnet på den person, som er ansvarlig for driften af det  

 pågældende institut.
Kravet er indsat som følge af, at  

 kunden kan have vanskeligheder ved at identificere institutter, som  

 udfører grænseoverskridende pengeoverførsler, idet  

 institutterne ikke er undergivet en registreringspligt.
Kun de institutter,  

 som i øvrigt er underlagt finansielt tilsyn, er registreret hos en  

 offentlig myndighed.
2.3. Overførselstid Lovforslaget deler overførselstiden op i to  

 stadier; dels et stadium, som vedrører beløbets  

 overførsel fra afsenders institut til modtagers institut, dels et  

 stadium vedrørende tiden herefter, dvs. indtil beløbet er  

 overført fra modtagers instituts konto til modtager.
Såfremt  

 intet andet er aftalt, fastsættes den maksimale tidsfrist for  

 første led til 5 bankdage efter den dag, hvor afsender har opfyldt sit  

 instituts krav om tilstrækkelig finansiel dækning og om  

 nødvendige oplysninger for, at instituttet kan gennemføre  

 pengeoverførslen.
 Den maksimale tidsfrist for, at modtagers institut stiller  

 beløbet til rådighed for modtagers (dvs. overførslens  

 andet led) er fastsat til én bankdag efter beløbets modtagelse,  

 medmindre andet er aftalt mellem modtager og modtagers institut.
 Lovforslaget pålægger afsenders og modtagers  

 institutter at betale kompensation til deres kunde i tilfælde, hvor der  

 foreligger en forsinkelse, som instituttet bærer risikoen for.
Kompensationen består i betaling af rente af  

 overførselsbeløbet.
Renten beregnes efter rentelovens  

 morarentesats.
Afsenders institut bærer risikoen for forsinkelse,  

 der skyldes et formidlende institut.
Det formidlende institut er herefter  

 forpligtet til at betale et beløb, der svarer til den udbetalte  

 kompensation til afsenders institut.
 Institutternes pligt til at betale kompensation finder  

 ikke anvendelse, hvis de kan godtgøre, at forsinkelsen skyldes  

 afsender, henholdsvis modtager.
 Lovforslagets regler om overførselstider findes i  

 §§ 5 - 9.
2.4. Omkostninger Efter lovforslaget skal institutterne gennemføre  

 pengeoverførsler med det fulde beløb, medmindre afsenderen  

 udtrykkeligt har aftalt med sit institut, at omkostningerne i forbindelse med  

 overførslen helt eller delvis skal afholdes af modtageren.
Dette  

 indebærer, at medmindre andet er udtrykkeligt aftalt, må  

 institutterne ikke foretage fradrag af nogen art i det overførte  

 beløb.
 Afsenders institut afregner herefter selvstændigt  

 med eventuelle formidlende institutter samt modtagers institut.
 Foretages uberettiget fradrag i  

 overførselsbeløbet og stilles det uberettiget fradragne  

 beløb ikke til rådighed for kunden inden for den gældende  

 frist, vil der foreligge forsinkelse for den del af beløbet, som det  

 uberettigede fradrag udgør.
Hvis et institut uberettiget foretager fradrag i  

 overførselsbeløbet, skal det pågældende institut  

 uden fradrag af nogen art og for egen regning stille det fradragne  

 beløb til rådighed for modtager eller - hvis afsender  

 kræver det - for afsender.
Forpligtelsen påhviler afsenders  

 institut, hvis instituttet selv eller et formidlende institut har foretaget  

 uberettigede fradrag.
Det formidlende institut skal i givet fald  

 overføre beløbet til afsenders institut, eller hvis afsenders  

 institut kræver det, til modtager.
Tilsvarende skal modtagers institut  

 betale uberettigede fradrag til modtager.
 Lovforslagets regler om omkostninger findes i  

 §§ 10-12.
2.5. Tilbagebetalingspligt I lovforslaget fastsættes regler om institutternes  

 pligt til at tilbagebetale overførte beløb, som ikke er kommet  

 frem til modtageren.
 Tilbagebetalingspligten er i direktivet begrænset  

 til beløb op til modværdien af 12.500 Euro, idet de enkelte  

 medlemsstaters almindelige erstatningsregler i øvrigt finder  

 anvendelse.
Tilbagebetalingspligten påhviler som udgangspunkt  

 afsenders institut, der skal betale beløbet til afsender.
Udover selve  

 beløbet skal instituttet betale rente heraf.
Endvidere skal  

 instituttet tilbagebetale de gebyrer, som afsenderen har betalt i forbindelse  

 med pengeoverførslen.
 Skyldes den manglende eller ufuldstændige  

 udførelse af pengeoverførslen, at et formidlende institut - der  

 er valgt af modtagerens institut - ikke har gennemført ordren, skal  

 modtagerens institut dog i stedet udbetale det manglende beløb til  

 modtageren.
 Et formidlende institut, som har accepteret en ordre om en  

 pengeoverførsel, skal, hvis beløbet ikke kommer frem til  

 modtagers institut, tilbagebetale beløbet til det institut, der afgav  

 ordren om overførslen.
Dette gælder dog ikke, hvis den ufuldstændige  

 udførelse skyldes, at det pågældende institut har givet  

 fejlagtige eller ufuldstændige instrukser.
Det formidlende institut  

 skal i så fald bestræbe sig på i videst muligt omfang at  

 tilbagebetale beløbet.
Omfanget af denne forpligtelse vil bero  

 på en konkret vurdering af institutternes muligheder i den enkelte  

 situation.
Institutternes tilbagebetalingspligt gælder ikke,  

 hvis der foreligger egen skyld hos afsender, herunder hvis et formidlende  

 institut, der er valgt af afsender, ikke har udført ordren.
Af  

 bevismæssige årsager foreslås en regel, hvorefter et  

 formidlende institut anses som valgt af afsender, hvis dette skriftligt  

 fremgår af aftalen mellem afsender og afsenders institut.
I så  

 fald skal alle de medvirkende institutter bestræbe sig på i  

 videst muligt omfang at tilbagebetale overførselsbeløbet.  

 Såfremt beløbet tilvejebringes af instituttet, skal dette  

 tilbagebetales fuldt ud.
Beløbsgrænsen på op til  

 modværdien af 12.500 Euro gælder således ikke i disse  

 tilfælde.
 Der henvises til lovforslagets §§ 13-16.
2.6. Force majeure Lovforslagets § 17 indeholder en regel om force  

 majeure, som fritager institutterne for deres forpligtelser efter lovens  

 bestemmelser, hvis betingelserne for reglens anvendelse er opfyldt.
2.7. Klageadgang Efter direktivet skal medlemsstaterne sørge for, at  

 der findes fyldestgørende og effektive klageprocedurer, så vidt  

 muligt på grundlag af eksisterende procedurer, til bilæggelse af  

 eventuelle tvister mellem en afsender og dennes institut eller mellem en  

 modtager og dennes institut.
Sådanne sager kan indbringes for domstolene.
Desuden  

 kan pengeinstitutankenævnet behandle klager over danske  

 pengeinstitutter, danske pengeinstitutters herværende datterselskaber,  

 danske filialer af udenlandske institutter samt udenlandske filialer af  

 danske pengeinstitutter (men ikke udenlandske datterselskaber),  

 vedrørende et privat kundeforhold.
Erhvervsdrivende kan ligeledes  

 klage, såfremt sagen ikke adskiller sig væsentligt fra klager  

 vedrørende private kundeforhold.
3. Høring Lovforslaget har været til høring hos  

 følgende myndigheder og organisationer:
 Arbejderbevægelsens Erhvervsråd, Danmarks  

 Nationalbank, Dansk Detail Kreditråd, Dansk Handel & Service, Dansk  

 Industri, De Samvirkende Købmandsforeninger i Danmark, Det Danske  

 Advokatsamfund, Det Danske Handelskammer, Erhvervsministeriet, FDB,  

 Finansministeriet, Finansrådet, Forbrugerombudsmanden,  

 Forbrugerrådet, Forex, Forskningsministeriet,  

 Håndværksrådet, Justitsministeriet, Landbrugsrådet,  

 Post Danmark, Realkreditrådet, Rådet for Dansk Forsikring og  

 Pension, Skatteministeriet og Western Union.
4. Økonomiske og administrative konsekvenser for  

 det offentlige Lovforslaget vurderes ikke at have økonomiske eller  

 administrative konsekvenser for stat, kommuner eller amtskommuner.
5. Økonomiske og administrative konsekvenser for  

 erhvervslivet Lovforslaget har været forelagt et Fokuspanel med 40  

 pengeinstitutter og vekselbureauer. 94,5 pct. af virksomhederne vurderer, at  

 lovforslaget ikke vil medføre nævneværdige administrative  

 konsekvenser.
Ud af de 5,5 pct. af virksomhederne, der berøres af  

 lovforslaget, vil ca. 1/4 få administrative byrder på  

 engangsbasis, mens ca. 3/4 af de berørte virksomheder vil få  

 løbende administrative byrder som følge af lovforslaget.
Ingen  

 af virksomhederne vil få behov for ekstern rådgivning hverken  

 på engangsbasis eller løbende.
De gennemsnitlige engangsbyrder pr. berørt  

 virksomhed er på 32 minutter.
Engangsbyrderne er derfor 66.156  

 minutter, hvis det opregnes for branchen som helhed.
De gennemsnitlige løbende administrative byrder pr.  

 berørt virksomhed er på 9 minutter pr. måned.
De  

 løbende byrder er derfor 17.880 minutter pr. måned, hvis det  

 opregnes for branchen som helhed.
6. Miljømæssige konsekvenser Lovforslaget har ingen miljømæssige  

 konsekvenser.
7. Forholdet til EU-retten Lovforslaget har til formål at gennemføre  

 direktivet om grænseoverskridende pengeoverførsler, som blev  

 vedtaget den 27. januar 1997, og som er trykt i EF-Tidende nr.
L 43 af 14.  

 februar 1997, side 25. Dets danske titel er: »Europa-Parlamentets og  

 Rådets direktiv 97/5/EF af 27. januar 1997 om grænseoverskridende  

 pengeoverførsler«.
Direktivet har til formål at forbedre  

 vilkårene for de grænseoverskridende pengeoverførsler,  

 således at pengeoverførsler kan gennemføres hurtigt,  

 pålideligt og billigt.
Dette skønnes navnlig af betydning for  

 privatpersoner og små og mellemstore virksomheder, og direktivets  

 anvendelsesområde er derfor begrænset til overførsler af  

 beløb på op til 50.000 Euro.
Et middel til at gennemføre direktivets  

 formål er at sikre gennemsigtighed med hensyn til institutternes  

 vilkår for her igennem at opnå øget konkurrence på  

 markedet for pengeoverførsler.
Direktivet indeholder regler om  

 minimumskrav til den information, som institutterne giver kunderne  

 såvel før som efter effektueringen af en pengeoverførsel.  

 Herudover fastsættes visse minimumskrav med hensyn til institutternes  

 effektuering af overførslerne.
 For så vidt angår direktivets bestemmelser om  

 institutternes oplysningspligt før og efter pengeoverførslerne  

 åbner direktivet mulighed for at fastsætte strengere og mere  

 detaljerede regler, idet bestemmelserne blot foreskriver hvilke oplysninger,  

 der som minimum skal gives.
Direktivets regel om institutternes tilbagebetalingspligt  

 i tilfælde af, at pengeoverførslen ikke gennemføres, er  

 begrænset til beløb op til 12.500 Euro.
Direktivbestemmelsen  

 berører ikke de enkelte medlemsstaters almindelige erstatningsregler,  

 der således fortsat kan finde anvendelse på institutternes ansvar  

 i øvrigt.
Derudover udelukker direktivet ikke, at den i direktivet  

 fastsatte begrænsning af tilbagebetalingspligten ikke medtages i  

 medlemsstaternes lovgivninger til implementering af direktivet.
 Direktivet skal være gennemført i  

 medlemsstaterne senest den 14. august 1999.
Sammenfatning af økonomiske og  

 administrative konsekvenser Positive konsekvenser Negative konsekvenser Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske og administrative konsekvenser for  

 erhvervslivet De gennemsnitlige engangbyrder pr. berørt virksomhed  

 er på 32 minutter.
De gennemsnitlige løbende administrative  

 byrder pr. berørt virksomhed er på 9 minutter pr.  

 måned.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget har til formål at gennemføre  

 Europa-Parlamentets og Rådets direktiv 97/5/EF af 27. januar 1997 om  

 grænseoverskridende pengeoverførsler.
Bemærkninger til lovforslagets  

 enkelte bestemmelser Til § 1 Bestemmelsen gennemfører direktivets artikel 1 og  

 dele af artikel 2, 6 og 7.
I stk. 1 fastsættes lovens geografiske og  

 valutamæssige anvendelsesområde i overensstemmelse med  

 direktivet.
Loven finder anvendelse på grænseoverskridende  

 pengeoverførsler, som gennemføres af institutter beliggende  

 inden for Den Europæiske Union.
Det er en forudsætning for lovens  

 anvendelse, at pengeoverførslen sker i en af medlemsstaternes  

 valutaer.
Grænseoverskridende pengeoverførsler mellem EU-landene  

 i andre valutaer, f.eks. i US-dollars eller i norske kroner, er ikke omfattet  

 af lovforslaget.
I stk. 2 udvides lovens geografiske  

 anvendelsesområde, idet det fastsættes, at loven tillige finder  

 anvendelse på grænseoverskridende pengeoverførsler til og  

 fra lande, som Fællesskabet har indgået aftale med.
Lovens  

 anvendelsesområde er således videre end direktivets.
Bestemmelsen  

 er indsat som følge af, at EØS-landene ved afgørelse af  

 30.01.1998 i Det Blandede EØS-udvalg har vedtaget at implementere  

 direktivet om grænseoverskridende pengeoverførsler.
 Det er som efter stk. 1 en betingelse, at  

 pengeoverførslen sker i en af medlemsstaternes valutaer.  

 EØS-landenes valutaer er ikke omfattet af lovforslaget.
Stk. 3 afgrænser lovens anvendelsesområde  

 til overførsler af beløb op til modværdien af 50.000  

 Euro.
En overførsel, der overstiger modværdien af 50.000 Euro,  

 er ikke omfattet af loven.
Beløbsgrænsen følger af  

 direktivet og er fastsat under henvisning til, at reglerne tilsigter at  

 tilgodese hensynet til privatpersoner og virksomheder, især små  

 og mellemstore virksomheder, som ønsker at foretage  

 grænseoverskridende pengeoverførsler.
Modværdien i danske kroner af 50.000 Euro er p.t.  

 ca. 372.500 kr. (kurs 7.45). Da den danske krones kurs kun må variere 2  

 1/4 pct. fra kursen på Euro, vil det sige, at modværdien kan  

 svinge ca. 11.250 kr.
Modværdien i kroner vil således kunne  

 variere mellem ca. 361.250 kr. og 383.750 kr.
 Det er værdien af overførselsbeløbet  

 på den dag, hvor afsenders instituts krav om tilstrækkelig  

 finansiel dækning og nødvendige oplysninger for af  

 gennemføre overførslen er opfyldt, der er afgørende for,  

 om en grænseoverskridende pengeoverførsel er omfattet af loven  

 eller ej.
Stk. 4 afgrænser hvilke  

 pengeoverførsler, der er omfattet af loven.
Loven finder anvendelse  

 på grænseoverskridende pengeoverførsler, som  

 udføres af institutter efter ubetinget ordre fra en afsender med  

 henblik på at stille en sum penge til rådighed for afsender selv  

 eller for en anden modtager.
En ubetinget ordre defineres i direktivets artikel 2,  

 litra g som enhver form for ubetinget instruks, som gives direkte til et  

 institut.
For at en betaling er omfattet af lovforslaget, er det som  

 følge heraf en forudsætning, at den person, der ønsker at  

 overføre et beløb til udlandet, har anmodet sit institut  

 herom.
 Afsender er enhver fysisk eller juridisk person, der  

 afgiver ordre om udførelse af en grænseoverskridende  

 pengeoverførsel til fordel for en modtager (jf. direktivets artikel 2,  

 litra h). Loven finder ikke anvendelse, hvis afsender er et institut som  

 angivet i stk. 6, men gælder i øvrigt uanset, om afsender  

 er erhvervsdrivende eller forbruger.
 Modtager defineres i direktivets artikel 2, litra i, som  

 den endelige modtager af en grænseoverskridende pengeoverførsel,  

 som får det overførte beløb stillet til rådighed  

 på en konto, som han kan disponere over.
Forslaget omfatter ikke pengeoverførsler ved checks  

 og betalingskort.
Disse betalingsinstrumenter er reguleret i henholdsvis  

 checkloven og lov om betalingskort m.v.
 Stk. 5 indeholder en definition af begrebet  

 »institutter«.
 Som institutter anses alle fysiske og juridiske personer  

 inden for Den Europæiske Union eller lande, som Fællesskabet har  

 indgået aftale med, der som led i deres erhvervsvirksomhed medvirker  

 ved udførelsen af grænseoverskridende pengeoverførsler.  

 Fysiske og juridiske personer, der i enkeltstående tilfælde  

 medvirker ved udførelsen af grænseoverskridende  

 pengeoverførsler, anses ikke som omfattet af loven.
Afgrænsningen af lovens anvendelsesområde er  

 funktionsbestemt, idet det er instituttets udførelse af  

 grænseoverskridende pengeoverførsler, der medfører, at  

 instituttet anses for omfattet af loven.
Virksomhedens art i øvrigt er  

 således uden betydning for lovens anvendelse.
Foruden pengeinstitutter  

 kan eksempelvis vekselkontorer tænkes omfattet af loven.
Loven opererer med betegnelserne »afsenders institut«,  

 »modtagers institut« og et »formidlende institut«.
Ved formidlende institut  

 forstås et institut, der hverken er afsenders eller modtagerens  

 institut, og som medvirker ved udførelsen af en  

 grænseoverskridende pengeoverførsel.
Dette vil typisk være  

 en korrespondentbank, som afsenders institut samarbejder med.
Et formidlende  

 institut kan dog også være valgt af afsender eller modtagers  

 institut.
Bestemmelsens 2. led fastslår, at filialer og  

 forretningssteder af samme institut betragtes som særskilte  

 institutter, når de medvirker ved udførelsen af en  

 grænseoverskridende pengeoverførsel.
Dette medfører, at  

 det enkelte filial/forretningssted har et selvstændigt ansvar efter  

 lovens bestemmelser.
Ansvaret er afhængigt af den rolle, som  

 instituttet/filialen har påtaget sig i forbindelse med den  

 pågældende pengeoverførsel, uanset om institutterne  

 tilhører samme koncern (jf. direktivets artikel 2, litra d).
Hvis en ordre modtages i en filial af et stort  

 pengeinstitut, sendes ordren normalt videre til hovedsædet, hvorfra  

 ordren normalt sendes til en bank (eller bankens egen filial) i det land,  

 hvor ordren skal udbetales.
Denne bank betegnes normalt korrespondentbank.  

 Hvis den pågældende bank ikke har en afdeling i nærheden af  

 den endelige betalingsmodtager, vælger korrespondentbanken sin  

 nærmeste korrespondent til at gennemføre ordren.
Hvert af disse  

 led i transaktionskæden betegnes som et institut.
 Stk. 6 bestemmer, at loven ikke finder anvendelse  

 på pengeoverførsler, hvor afsender er et instituttet som  

 nævnt i stk. 5, eller anden nærmere angiven finansiel  

 institution.
Opremsningen i nr. 1-5 svarer indholdsmæssigt til  

 artikel 4, stk. 1 i Rådets forordning (EF) nr. 3604/93 af 13.  

 december 1993 om fastlæggelse af definitioner med henblik på  

 gennemførelse af forbudet mod priviligeret adgang til traktatens  

 artikel 104 A.
Efter artikel 4, stk. 1 i denne forordning defineres  

 finansielle institutioner som kreditinstitutter2,  

 forsikringsselskaber3, investeringsinstitutter4 ,  

 investeringsselskaber5 samt alle andre foretagender eller  

 institutioner med aktiviteter af tilsvarende art som de selskaber, der er  

 nævnt i de ovenstående led, eller hvis hovedvirksomhed  

 består i erhvervelse af beholdninger af finansielle aktiver eller  

 omdannelse af finansielle fordringer.
 Efter stk. 7 kan spørgsmål  

 vedrørende udstrækningen af lovens anvendelsesområde  

 forelægges økonomiministeren.
 I stk. 8 gives økonomiministeren hjemmel til  

 at fastsætte regler om udvidelse af lovens anvendelsesområde.  

 Således vil der ved bekendtgørelse kunne fastsættes  

 regler, der medfører, at danske institutters medvirken ved  

 grænseoverskridende pengeoverførsler til og fra andre lande end  

 de i stk. 1 og 2 nævnte omfattes af loven.
Udvidelsen forudsætter, at det  

 pågældende lands lovgivning indeholder regler om institutternes  

 forpligtelser og rettigheder, som svarer til denne lovs § 1,  

 stk. 3-6 og 9 samt kapitel 3 og 4. Betingelsen er indsat for at sikre,  

 at de danske institutter har regresret over for institutter i andre lande.  

 Ved en udvidelse af anvendelsesområdet må der tages  

 særskilt stilling til, om det pågældende lands valuta skal  

 omfattes helt eller delvist af lovens anvendelsesområde.
Det  

 pågældende lands valuta kan kun omfattes fuldt ud af lovens  

 anvendelsesområde, såfremt denne valuta også er omfattet af  

 den tilsvarende lovgivning i de øvrige EU-lande.
I modsat fald vil  

 overførsler inden for EU i dette lands valuta ikke være omfattet  

 af lovens anvendelsesområde.
Konsekvensen heraf er, at de danske  

 institutters regresret afskæres.
 I stk. 9 fastslås, at loven ikke  

 begrænser de rettigheder, som kunder og institutter, der har medvirket  

 ved gennemførelsen af en pengeoverførsel, har efter dansk rets  

 øvrige regler, herunder de almindelige regler om erstatning i eller  

 uden for kontrakt.
 Bestemmelsen, der gælder generelt,  

 gennemfører således direktivets artikel 6, stk. 4, samt  

 artikel 7, stk. 2 og 3.
 Det fremgår af artikel 6, stk. 4, at  

 bestemmelserne om kompensation ved forsinkelse (direktivets art. 6-9)  

 på ingen måde berører de rettigheder, som kunder og  

 institutter, der har medvirket ved udførelsen af den  

 grænseoverskridende pengeoverførsel, i øvrigt har.
 Efter artikel 7, stk. 2 og 3, berører  

 bestemmelserne om institutternes pligt til at betale kompensation, når  

 der er foretaget uberettigede fradrag i det overførte beløb,  

 ikke eventuelle andre krav, som kunderne og de implicerede parter måtte  

 have.
 Bestemmelsen medfører således, at dansk rets  

 almindelige regler om erstatning i og uden for kontraktsforhold opretholdes.  

 Afgørelsen af sager om sådanne erstatningskrav træffes af  

 de organer m.v., der i henhold til dansk ret er kompetente.
Bestemmelsen medfører derimod ikke, at der ved  

 beregningen af det tab en kunde eller et institut har lidt, skal ses bort fra  

 en udbetalt kompensation eller en tilbagebetaling, der er sket i  

 medfør af denne lovs regler.
Det udbetalte beløb skal  

 således fradrages ved tabsopgørelsen.
Til § 2 Bestemmelsen gennemfører artikel 3 i direktivet og  

 vedrører de forhåndsoplysninger, et institut skal stille til  

 rådighed for sine aktuelle og potentielle kunder vedrørende  

 vilkårene for instituttets udførelse af de af loven omfattede  

 pengeoverførsler.
Bestemmelsen angiver de minimumskrav, der stilles  

 til institutterne.
 Bestemmelsen tager sigte på at fremme  

 gennemsigtigheden, således at en kunde har mulighed for at  

 undersøge priser og betingelser, inden kunden vælger, hvilket  

 institut kunden vil anvende til at foretage pengeoverførslen.
Oplysningsforpligtelserne efter denne bestemmelse  

 gælder ethvert institut, som erhvervsmæssigt medvirker til  

 udførelse af pengeoverførsler som afsenders og modtagers  

 institut.
Instituttet er således forpligtet til skriftligt at informere  

 om, hvilke standardvilkår instituttet har fastsat for dets  

 udførelse af pengeoverførsler som henholdsvis afsenders  

 institut og modtagers institut.
Stk. 1 pålægger instituttet at give  

 oplysning om de vilkår, der gælder for instituttets  

 udførelse af pengeoverførsler.
Oplysningspligten gælder  

 såvel instituttets betingelser for afsendelse som for modtagelse af  

 pengeoverførsler.
Stk. 1, nr. 1, pålægger institutter at  

 give oplysning om overførselstiden, når instituttet skal afsende  

 overførsler.
Overførselstiden er det tidsrum, der går  

 inden beløbet krediteres modtagers instituts konto.
Der stilles krav  

 om, at starttidspunktet for beregningen skal være klart angivet.  

 Institutterne skal klart angive tidspunktet, hvorfra tidsfristen regnes, for  

 eksempel fra instituttets accept af ordren.
 Efter stk. 1, nr. 2, skal institutterne oplyse, hvor  

 lang tid der går inden et overført beløb stilles til  

 rådighed for modtager, hvis instituttet skal modtage en  

 pengeoverførsel.
Efter stk. 1, nr. 3, skal institutterne oplyse om  

 beregningsmetoden for provisioner og gebyrer.
Udgør gebyret et fast  

 beløb, skal beløbet oplyses.
Hvis gebyret beregnes som en  

 procentdel af overførselsbeløbet, skal procentsatsen oplyses.  

 Det samme gælder for beregning af provisioner.
Ifølge stk. 1, nr. 4, skal institutterne give  

 oplysning om valørdato.
Institutterne skal således give  

 oplysninger om de renteberegningsregler, der gælder, hvis et afsenders  

 institut hæver et overførselsbeløb på afsenders  

 konto, og hvis et institut indsætter et overført beløb  

 på modtagers konto.
Efter stk. 1, nr. 5, skal institutterne give  

 oplysning om, hvilken vekselkurs og kursdato der anvendes.
Der skal gives  

 oplysning om, ud fra hvilken reference vekselkursen fastsættes og  

 hvilke tillæg/fradrag der foretages i denne kurs.
Oplysningerne skal  

 tillige indeholde en angivelse af, hvilken dags vekselkurs der vil blive lagt  

 til grund ved omregningen.
Efter stk. 1, nr. 6, skal institutterne oplyse om  

 kunders ret til kompensation og tilbagebetaling samt give oplysninger om  

 kunders klagemuligheder.
Med hensyn til indholdet af de oplysninger som  

 instituttet skal give, henvises til §§ 6 og 9 om kompensation samt  

 bemærkningerne hertil, og til §§ 13, 15 og 16 om tilbagebetaling samt  

 bemærkningerne hertil.
Pligten til at oplyse om kunders ret til  

 kompensation og tilbagebetaling er ikke direktivbestemt, men foreslås  

 indsat for at sikre at kunden er bekendt med disse rettigheder.
 Efter stk. 1, nr. 7, skal institutterne oplyse om  

 retsvirkningen af en afsenders udtrykkelige valg af et formidlende  

 institut.
 Bestemmelsen er ikke direktivbestemt, men foreslås  

 indsat på baggrund af de vidtrækkende konsekvenser det har, at  

 afsender selv vælger et formidlende institut.
 For så vidt angår spørgsmålene  

 om, hvornår afsender anses for at have valgt et formidlende institut,  

 og retsvirkningerne heraf, henvises til § 16, stk. 1 og 2, samt  

 bemærkningerne hertil.
 I stk. 2 stilles krav om, at oplysningerne skal gives  

 skriftligt og i en let forståelig form.
Endvidere åbnes mulighed for, at oplysningerne  

 tillige kan gives ad elektronisk vej.
Oplysningerne kan gives via f.eks.  

 telefax eller elektronisk post eller via instituttets hjemmeside på  

 internettet m.v.
 Muligheden for at benytte elektronisk medium  

 medfører ikke bortfald af kundens ret til at få udleveret  

 skriftlige oplysninger ved henvendelse på instituttets adresse.
Til § 3 Bestemmelsen gennemfører direktivets artikel 4.
Oplysningsforpligtelserne efter § 3 har - i  

 modsætning til § 2 - tilknytning til udførelsen af en  

 konkret pengeoverførsel.
Bestemmelsen fastsætter, hvilke  

 oplysninger, afsenders institut og modtagers institut som minimum skal give  

 deres respektive kunder straks efter udførelsen af en  

 pengeoverførsel.
Afsenders institut skal give oplysningerne, når  

 den del af ordren, som instituttet selv skal forestå, er udført.  

 Modtagers institut skal give oplysningerne, når beløbet af  

 modtagers institut er stillet til rådighed for modtager.
Efter § 3, stk. 1, nr. 1, skal institutterne  

 give deres kunder oplysninger, som sætter kunderne i stand til at  

 identificere overførslen.
Formålet med bestemmelsen er at sikre,  

 dels at afsender af sit institut er informeret om afsendelsen af  

 beløbet, dels at modtager af sit institut informeres om, at  

 beløbet er modtaget.
I § 3, stk. 1, nr. 2, pålægges  

 institutterne at give oplysning om overførselsbeløbets  

 oprindelige størrelse, inden fradrag af gebyrer og provisioner.
Dette  

 sikrer gennemsigtighed for så vidt angår institutternes  

 overholdelse af lovens regler om fradrag i overførselsbeløbet,  

 jf. §§ 10-12.
 Ifølge § 3, stk. 1, nr. 3, skal  

 institutterne angive summen af alle de gebyrer og provisioner, som deres  

 kunde skal betale.
Efter § 3, stk. 1, nr. 4, skal institutterne  

 oplyse den anvendte valørdato, d.v.s. den dato hvorfra den  

 renteberegning, som instituttet anvender over for kunden, foretages.
Der  

 henvises til bemærkningerne til § 2, stk. 1, nr. 4.
I § 3, stk. 1, nr. 5 pålægges  

 institutterne, at oplyse instituttets navn og forretningsadresse samt for  

 institutter, der ikke er pengeinstitutter, navnet på den person, som er  

 ansvarlig for instituttets drift.
Bestemmelsen er ikke direktivbestemt, men  

 foreslås indsat med henblik på at sikre, at kunder, som  

 ønsker at klage over et institut, er i besiddelse af  

 tilstrækkelig oplysninger til at kunne identificere instituttet over  

 for domstolene eller et eventuelt klageorgan.
§ 3, stk. 2, pålægger modtagers  

 institut at orientere modtager, såfremt afsender har givet ordre om, at  

 modtager helt eller delvis skal betale de omkostninger, der er forbundet med  

 overførslen.
Bestemmelsen skal læses i sammenhæng med  

 § 10, hvorefter institutterne skal overføre det fulde  

 beløb, medmindre afsender har angivet andet.
Efter § 3, stk. 3, skal et institut oplyse sin  

 kunde om den anvendte vekselkurs i tilfælde af valutaomregning.
For  

 så vidt angår principperne herfor henvises til  

 bemærkningerne til § 2, stk. 1, nr. 5.
Det fremgår af § 3, stk. 4, at  

 institutterne kan undlade at give de i stk. 1-3, angivne oplysninger,  

 hvis kunden udtrykkeligt har givet afkald herpå.
Denne adgang til at  

 fravælge de nævnte oplysninger må antages navnlig at  

 være af interesse for erhvervsdrivende, der gennemfører et  

 større antal pengeoverførsler.
 Kunden kan alene give afkald med virkning for kunden selv.  

 Afsender kan eksempelvis ikke med virkning for modtager fravælge de  

 oplysninger, som modtagers institut er forpligtet til at give til modtager.
Af § 3, stk. 5, fremgår det, at  

 oplysningerne kan gives ad elektronisk vej.
Der henvises her til  

 bemærkningerne til § 2, stk. 2.
Til § 4 Bestemmelsen gennemfører direktivets artikel 5 og  

 præciserer, at afsenders institut ved accepten forpligter sig til at  

 udføre overførslen i overensstemmelse med det aftalte.
Såfremt der ikke indgås specifik aftale om  

 tidsfristens længde og omkostningsfordelingen mellem afsender og  

 modtager finder lovens deklaratoriske regler anvendelse.
Såfremt der  

 ikke indgås særskilt aftale om de øvrige vilkår for  

 overførslen, herunder størrelsen af gebyrer og provisioner,  

 anses instituttets generelle oplysninger om vilkårene for instituttets  

 udførelse af grænseoverskridende pengeoverførsler, jf.  

 § 2, som en del af aftalen.
Det fremgår endvidere af bestemmelsen, at  

 instituttet ikke er forpligtet til at give oplysning om den specifikke  

 størrelse af de provisioner og gebyrer, der afhænger af den  

 anvendte vekselkurs.
De principper for beregningen heraf, som instituttet har  

 oplyst kunden, er derimod bindende.
Til § 5 Bestemmelsen gennemfører dele af artikel 6.
 Bestemmelsen fastsætter regler for tidsfristen for  

 afsenders udførelse af grænseoverskridende  

 pengeoverførsler.
Efter § 5, stk. 1, skal afsenders institut  

 udføre pengeoverførslen inden for den tidsfrist, der er aftalt  

 med afsender.
Det følger heraf, at tidsfristens længde frit kan  

 fastlægges ved aftale mellem afsender og afsenders institut.
 § 5, stk. 2 er deklaratorisk og finder derfor  

 kun anvendelse, såfremt der ikke er indgået en aftale om  

 overførselstiden efter stk. 1.
Reglen foreskriver, at fristen regnes fra dagen efter den  

 dag, hvor afsenders instituts krav om tilstrækkelig finansiel  

 dækning og nødvendige oplysninger for at udføre  

 overførslen er opfyldt.
I direktivet er denne dag benævnt  

 »acceptdatoen«, jf. direktivets artikel 2, litra (l). Nødvendige  

 oplysninger kan f.eks. være angivelse af modtagers navn og kontonummer,  

 navn og adresse samt kontoangivelse vedrørende formidlende  

 institutter, der er valgt af afsender m.v.
Beløbet skal være overført til  

 modtagers instituts konto inden udløbet af den femte bankdag efter  

 acceptdatoen.
Ved bankdage forstås dage, hvor pengeinstitutter i det  

 land, hvor pengeoverførslen befinder sig, sædvanligvis holder  

 åbent.
 Dette medfører, at der ved tidsfristens beregning  

 skal tages højde for eventuelle nationale helligdage.  

 Gennemføres en pengeoverførsel eksempelvis 6 dage efter  

 acceptdatoen som følge af sammenfald mellem udførelsen af  

 pengeoverførslen og en national helligdag, vil pengeoverførslen  

 være gennemført rettidigt.
 En bankdag anses for udløbet ved det  

 pågældende instituts på forhånd annoncerede  

 lukketid.
Til § 6 Bestemmelsen, der gennemfører direktivets artikel  

 6, stk. 1, 2. og 3. afsnit samt stk. 3, pålægger  

 afsenders institut at betale kompensation, hvis instituttet ikke overholder  

 den frist, der er gældende i medfør af § 5. Der er tale om  

 et objektivt ansvar, hvor et institut dog undgår at ifalde  

 erstatningsansvar, hvis instituttet iht. § 6, stk. 3, kan  

 godtgøre, at forsinkelsen alene skyldes afsender.
Afsenders institut  

 hæfter således over for afsender for de fejl eller forhold, der  

 fører til, at instituttet selv eller et formidlende institut ikke  

 overfører beløbet inden for den angivne frist.
Kompensationen består efter § 6, stk. 2, i  

 betaling af rente af overførselsbeløbet.
Renten beregnes fra  

 dagen efter udløbet af den i medfør af § 5 gældende  

 frist til den dato, hvor beløbet krediteres modtagers instituts  

 konto.
 Ifølge direktivet fastsættes rentesatsen  

 efter reglerne i den medlemsstat, hvor det institut, der skal betale kunden  

 kompensation, er beliggende (jf. direktivets artikel 2, litra k). Det  

 foreslås, at renten fastsættes til den efter rentelovens  

 § 5, stk. 1, gældende morarentesats.
Efter § 6, stk. 3, gælder  

 kompensationsreglen ikke i de tilfælde, hvor afsenders institut kan  

 godtgøre, at tidsfristens overskridelse skyldes afsender.
Bevisbyrden  

 herfor påhviler instituttet.
Til § 7 Efter denne bestemmelse, der gennemfører artikel 6,  

 stk. 1, 4. afsnit, er et formidlende institut forpligtet til at betale  

 kompensation til afsenders institut, hvis det formidlende institut er  

 årsag til forsinkelsen.
Bestemmelsen finder anvendelse på  

 institutter i Danmark, der som formidlende institutter medvirker ved  

 grænseoverskridende pengeoverførsler.
I disse tilfælde finder de danske renteregler ikke  

 anvendelse, da rentereglerne i det land, hvor afsenders institut er  

 beliggende (jf. direktivets artikel 2, litra k) skal anvendes.  

 Kompensationens størrelse beregnes ved at anvende rentesatsen, som  

 efter reglerne i afsenders instituts land gælder for afsenders  

 institut.
Det danske formidlende institut skal således betale et  

 beløb til afsenders institut, som svarer til det beløb,  

 afsenders institut er forpligtet til at betale til afsender.
Til § 8 Bestemmelsen, der gennemfører direktivets artikel  

 6, stk. 2, 1. afsnit, fastsætter regler om tidsfristen for  

 modtagers instituts gennemførelse af grænseoverskridende  

 pengeoverførsler.
Reglen svarer indholdsmæssigt i vidt omfang  

 til § 5, som angår tidsfrister for afsenders institut.
For  

 modtagers institut gælder imidlertid en kortere deklaratorisk tidsfrist  

 for udførelsen af pengeoverførslen.
 Efter § 8, stk. 1, skal modtagers institut  

 stille det overførte beløb til rådighed for modtager  

 inden for den tidsfrist, som modtagerens institut har aftalt med modtageren.  

 Tidsfristens længde kan således frit fastlægges ved aftale  

 mellem modtager og modtagers institut.
Er der ikke er aftalt nogen tidsfrist, skal modtagerens  

 institut efter § 8, stk. 2, stille beløbet til  

 rådighed for modtager inden udløbet af den bankdag, der  

 følger efter den dag, hvor modtagers institut har modtaget  

 beløbet.
Tidsfristen for modtagers institut er således fastsat  

 til 1 dag, hvorimod tidsfristen for afsenders institut efter § 5,  

 stk. 2 er fastsat til 5 dage.
 Der henvises iøvrigt til bemærkningerne til  

 § 5, stk. 2.
Til § 9 Bestemmelsen gennemfører artikel 6, stk. 2, 2.  

 og 3. afsnit samt stk. 3.
Efter § 9, stk. 1, skal modtagers institut  

 betale kompensation til modtager, hvis den i medfør af § 8  

 gældende tidsfrist ikke overholdes.
Bestemmelsen svarer  

 indholdsmæssigt til § 6 om afsenders instituts betaling af  

 kompensation til afsender.
Kompensationen består i medfør af § 9,  

 stk. 2 i betaling af rente af overførselsbeløbet.
Renten  

 beregnes fra dagen efter udløbet af den i medfør af § 8  

 gældende frist til den dato, hvor beløbet stilles til  

 rådighed for modtager.
 Størrelsen af den rente, instituttet skal betale,  

 foreslås fastsat i henhold til rentelovens bestemmelser om morarente,  

 jf. bemærkningerne til § 6, stk. 2.
Efter § 9, stk. 3, ydes der ingen kompensation,  

 hvis modtagers institut kan godtgøre, at forsinkelsen alene skyldes  

 modtager eller afsender.
Har modtager eller afsender f.eks. opgivet et  

 forkert kontonummer, så instituttet først efter visse  

 undersøgelser kan klarlægge, hvem beløbet tilkommer, er  

 modtager ikke berettiget til kompensation.
Til § 10 Bestemmelsen gennemfører direktivets artikel 7,  

 stk. 1.
Bestemmelserne i direktivets artikel 7 omhandler ligesom  

 artikel 6 institutternes forpligtelser til at udføre  

 grænseoverskridende pengeoverførsler i overensstemmelse med det  

 aftalte.
Artikel 7 vedrører omkostningerne ved udførelse af  

 grænseoverskridende pengeoverførsler.
Det fremgår af § 10, stk. 1, at  

 institutterne skal udføre en ordre om en grænseoverskridende  

 pengeoverførsel med det fulde beløb.
Bestemmelsen gælder  

 såvel afsenders institut, et formidlende institut som modtagers  

 institut.
Bestemmelsen er en deklaratorisk regel, hvilket betyder,  

 at medmindre andet er særskilt aftalt med afsender, skal afsenders  

 institut opkræve samtlige omkostninger hos afsender.
Afsenders institut  

 indestår herefter for, at det fulde overførselsbeløb  

 krediteres modtagers instituts konto.
I henhold til § 10, stk. 2, kan ovennævnte  

 fraviges ved aftale.
Afsender kan således indgå aftale med sit  

 institut om, at omkostningerne ved overførslen helt eller delvis skal  

 afholdes af modtageren.
Afsenders institut har bevisbyrden for, at der er  

 indgået en sådan aftale med afsender.
Det følger endvidere  

 af § 3, stk. 2, at modtagerens institut i givet fald skal oplyse  

 modtager om afsenders bestemmelse vedrørende omkostninger.
 § 10, stk. 3 fastslår, at forbudet mod at  

 foretage uberettigede fradrag i overførte beløb ikke  

 berører modtagers instituts adgang til at opkræve gebyrer for  

 forvaltningen af modtagers konto i øvrigt, når  

 opkrævningen af disse sker i overensstemmelse med gældende  

 forretningsbetingelser eller efter aftale med modtager.
 Stiller afsenders henholdvis modtagers institut ikke  

 beløbet til rådighed for kunden inden den i medfør af  

 § 5 eller § 8 gældende frists udløb, foreligger der  

 forsinkelse for den del af overførselsbeløbet, det  

 uretmæssige fradrag udgør.
Til § 11 Bestemmelsen gennemfører stk. 2 i direktivets  

 artikel 7.
 Efter § 11, stk. 1, er afsenders institut over  

 for afsender ansvarlig for fradrag, som instituttet selv eller et formidlende  

 institut har foretaget i strid med § 10.
 Afsenders institut skal uden fradrag af nogen art og for  

 egen regning overføre et beløb svarende til det uberettigede  

 fradrag til modtager, medmindre afsender kræver, at beløbet i  

 stedet for overføres til ham.
 Bestemmelsen i § 11, stk. 2 er en regresregel.  

 Et formidlende institut, der har foretaget et fradrag i strid med § 10,  

 skal således for egen regning overføre et beløb svarende  

 til det uberettigede fradrag til afsenders institut, medmindre afsenders  

 institut kræver, at beløbet overføres til modtager.
Til § 12 Bestemmelsen gennemfører direktivets artikel 7,  

 stk. 3.
 § 12 vedrører fradrag, der i strid med  

 § 10 er foretaget af modtagers institut.
 Bestemmelsen fastslår, at modtagers institut er  

 forpligtet til stille et beløb svarende til det uberettigede fradrag  

 til rådighed for modtager.
Til § 13 Bestemmelsen gennemfører dele af direktivets  

 artikel 8. Bestemmelsen regulerer afsenders instituts forpligtelse i de  

 tilfælde, hvor en grænseoverskridende pengeoverførsel ikke  

 kommer frem til modtagers institut.
 Efter § 13, stk. 1, skal afsenders institut  

 refundere afsender overførselsbeløbet - dog højst et  

 beløb svarende til 12.500 Euro - med tillæg af renter og  

 gebyrer, hvis overførselsbeløbet ikke kommer frem til  

 modtagerens institut.
Reglen pålægger afsenders institut et  

 objektivt ansvar, såfremt instituttet selv eller et formidlende  

 institut er årsag til, at en grænseoverskridende  

 pengeoverførsel ikke er krediteret modtagers instituts konto.
Det  

 objektive ansvar er begrænset til et beløb svarende til 12.500  

 Euro, idet det bemærkes, at dansk rets almindelige erstatningsretlige  

 regler gælder ved siden af disse regler, jf. lovforslagets § 1,  

 stk. 9. Hvis instituttet i medfør af disse regler ifalder  

 erstatningsansvar, har kunden på dette grundlag krav på at  

 få et eventuelt resterende beløb tilbagebetalt af  

 instituttet.
Afsenders institut skal udover  

 overførselsbeløbet tilbagebetale samtlige gebyrer, som afsender  

 har betalt i forbindelse med overførslen.
Derudover skal afsenders  

 institut yde afsender kompensation i form af betaling af rente af  

 overførselsbeløbet.
Renteperioden regnes fra den dag, hvor  

 afsenders instituts krav om tilstrækkelig finansiel dækning og  

 nødvendige oplysninger for at gennemføre overførslen er  

 opfyldt, til den dag, hvor beløbet krediteres afsender.
Rentesatsen  

 foreslås i overensstemmelse med reglerne i § 6 fastsat til  

 rentelovens morarentesats.
§ 13, stk. 2, fastslår, at det samlede  

 beløb efter stk. 1, skal stilles til rådighed for afsender  

 inden 14 bankdage efter den dag, hvor afsender har fremsat krav om  

 tilbagebetaling.
Afsenders institut indrømmes således en periode  

 på 14 bankdage til at undersøge årsagen til, at  

 beløbet ikke er kommet frem samt foranledige beløbet  

 overført til modtagers institut.
Se nærmere om »bankdage« under  

 bemærkningerne til § 5, stk. 2.
Efter § 13, stk. 3, fritages afsenders institut  

 for sin tilbagebetalingsforpligtelse såfremt  

 overførselsbeløbet er krediteret modtagers instituts konto,  

 inden tilbagebetalingen er sket.
Der vil så foreligge forsinkelse, og  

 der skal ydes kompensation efter § 6.
 Endvidere fastslås det i stk. 3, at afsenders  

 institut ikke er ansvarlig for fejl begået af formidlende institutter,  

 som ikke er valgt af instituttet selv.
Ansvaret for formidlende institutters fejl gælder  

 således ikke i de tilfælde, hvor det formidlende institut er  

 valgt af modtagers institut eller af afsender.
I disse situationer finder  

 henholdsvis § 15 og § 16 anvendelse.
 Efter § 13, stk. 4, kan afsender tidligst  

 fremsætte krav om tilbagebetaling efter udløbet af den  

 tidsfrist, der er gældende i medfør af § 5.
 § 13, stk. 5, indeholder en bestemmelse, der  

 fastslår, at bestemmelsen i stk. 1 ikke medfører, at  

 afsenders institut er afskåret fra at vælge at tilbagebetale hele  

 det overførte beløb.
Til § 14 Denne bestemmelse gennemfører direktivets artikel  

 8, stk. 1, sidste afsnit.
Det følger af § 14, stk. 1, at et  

 formidlende institut, der har accepteret en ordre om en  

 pengeoverførsel, i lighed med hvad der gælder for afsenders  

 institut efter § 13, for egen regning skal tilbagebetale  

 overførselsbeløbet, dog højst 12.500 Euro, med  

 tillæg af renter beregnet efter reglerne i § 7, stk. 2 og  

 gebyrer.
Med hensyn til beløbsgrænsen på 12.500 Euro,  

 henvises til bemærknigerne under § 13, stk. 1. Beløbet  

 skal betales til det institut, som afgav overførselsordren til det  

 formidlende institut.
Bestemmelsen regulerer således det indbyrdes  

 regresforhold mellem et formidlende institut og det institut, som har anmodet  

 om det formidlende instituts medvirken.
Dette kan både være  

 afsenders og modtagers institut.
Reglen forudsætter, at det overførte  

 beløb har været instituttet i hænde.
En situation, hvor  

 afsenders institut har afsendt en pengeoverførsel, men hvor et  

 tidligere institut i transportkæden aldrig har videresendt  

 beløbet til det formidlende institut, vil således ikke  

 medføre tilbagebetalingspligt for det formidlende institut.
Afsender eller modtager kan ikke selv rette et krav om  

 tilbagebetaling mod et formidlende institut.
Afsender og modtager kan alene  

 rette et krav om tilbagebetaling mod deres eget institut.
§ 14, stk. 2 indeholder en bestemmelse,  

 hvorefter tilbagebetalingspligten bortfalder, såfremt den  

 grænseoverskridende pengeoverførsel krediteres modtagers  

 instituts konto, inden tilbagebetaling er sket.
Der vil så foreligge  

 forsinkelse, og der skal ydes kompensation efter § 7.
Efter § 14, stk. 3, gælder det formidlende  

 instituts tilbagebetalingspligt ikke, hvis årsagen til, at  

 beløbet ikke er kommet frem til modtagers institut, er, at afsenders  

 institut eller et andet formidlende institut har givet fejlagtige eller  

 ufuldstændige oplysninger.
Det formidlende institut har i stedet en  

 pligt til at bestræbe sig på i videst muligt omfang at  

 tilvejebringe og herefter tilbagebetale beløbet.
Omfanget af denne  

 forpligtelse vil bero på en konkret vurdering af instituttets  

 muligheder.
Det formidlende institut kan i disse situationer fradrage  

 beløbet sine omkostninger ved tilbagebetalingen.
 Såfremt overførselsbeløbet  

 tilvejebringes af instituttet, skal dette tilbagebetales fuldt ud.  

 Beløbsgrænsen i stk. 1 gælder således ikke i  

 disse tilfælde.
 § 14, stk. 4, indeholder en bestemmelse, der  

 fastslår, at bestemmelsen i stk. 1 ikke medfører, at det  

 formidlende institut er afskåret fra at vælge at tilbagebetale  

 hele overførselsbeløbet.
Til § 15 § 15 gennemfører direktivets artikel 8,  

 stk. 2.
Det følger af § 15, stk. 1, at hvis  

 modtagerens institut udtrykkeligt har valgt det formidlende institut, og  

 dette institut er årsag til, at pengeoverførslen ikke  

 gennemføres fuldt ud, skal modtagers institut stille det manglende  

 beløb - dog højst svarende til 12.500 Euro - til modtagers  

 rådighed.
Med hensyn til beløbsgrænsen på 12.500  

 Euro, henvises til bemærkningerne under § 13, stk. 1.  

 Modtagers institut kan søge regres hos det formidlende institut efter  

 reglerne i § 14.
 I § 15, stk. 2, foreslås en frist på  

 14 bankdage for modtagers institut svarende til den foreslåede frist  

 for afsenders institut i § 13, stk. 2. Modtagers institut  

 indrømmes således tilsvarende en periode på 14 bankdage  

 til at undersøge årsagen til, at beløbet ikke er kommet  

 frem samt foranledige beløbet stillet til rådighed for modtager.  

 Se nærmere om »bankdage« under bemærkningerne til § 5, stk.  

 2.
§ 15, stk. 3, indeholder en angivelse af,  

 hvornår et institut anses som valgt af modtagers institut.
Modtagers  

 institut skal udtrykkeligt have angivet et bestemt institut, der skal deltage  

 i overførslen som formidlende institut.
Det er i den henseende ikke  

 tilstrækkeligt, at modtagerens institut har rådgivet afsenders  

 institut herom eller er fremkommet med anbefalinger.
 § 15, stk. 4, indeholder en bestemmelse, der  

 fastslår, at bestemmelsen i stk. 1 ikke medfører, at  

 modtagers institut er afskåret fra at vælge at betale hele det  

 overførte beløb.
Til § 16 Bestemmelsen gennemfører direktivets artikel 8,  

 stk. 3.
 Det fremgår af § 16, stk. 1, at  

 institutternes tilbagebetalingspligt efter §§ 13-15 ikke gælder,  

 hvis den manglende eller ufuldstændige udførelse af  

 pengeoverførslen skyldes, at afsender har givet sit institut  

 ufuldstændige eller fejlagtige instrukser, eller at et formidlende  

 institut, der udtrykkeligt er valgt af afsender, ikke har udført  

 ordren.
§ 16, stk. 2, indeholder en angivelse af,  

 hvornår et institut anses som valgt af afsender.
Der skal således  

 foreligge en skriftlig tilkendegivelse i aftalen mellem afsender og denne  

 institut, om at afsender ønsker, at et specifikt formidlende institut  

 skal medvirke ved overførslen.
Efter § 16, stk. 3, skal de institutter, der har  

 medvirket ved pengeoverførslen - i lighed med hvad der gælder  

 efter § 13, stk. 2 - bestræbe sig på i videst muligt  

 omfang at tilvejebringe og herefter tilbagebetale  

 overførselsbeløbet.
Såfremt  

 overførselsbeløbet tilvejebringes af et institut, skal dette  

 tilbagebetales fuldt ud.
Beløbsgrænsen for  

 overførselsbeløbet på 12.500 Euro gælder  

 således ikke i disse tilfælde.
Efter § 16, stk. 4, skal afsenders institut  

 stille beløbet til rådighed for afsender, når instituttet  

 får beløbet tilbagebetalt.
De medvirkende institutter er ikke  

 forpligtede til at tilbagebetale gebyrer og fradragne renter og kan tillige  

 fradrage dokumenterede omkostninger, som tilbagebetalingen har  

 medført.
Til § 17 Bestemmelsen gennemfører direktivets artikel 9 og  

 indeholder en regel, der fritager institutterne for deres ansvar, hvis der  

 foreligger force majeure.
Efter denne regel fritages institutterne for deres ansvar  

 efter lovens bestemmelser, hvis de kan påberåbe sig  

 usædvanlige eller uforudsigelige omstændigheder, som det  

 institut, der påberåber sig dem, ikke har nogen indflydelse  

 på, og som det pågældende institut ikke har mulighed for at  

 afværge, selvom det udviser den størst mulige  

 påpasselighed.
Force majeure foreligger kun, såfremt de  

 foreliggende omstændigheder er relevante for den bestemmelse,  

 instituttet har overtrådt.
Af direktivets præambel (betragtning 13)  

 fremgår, at »blandt de forhold, som institutter, der medvirker ved  

 effektueringen af en grænseoverskridende pengeoverførsel, kan  

 udsættes for, må der skelnes mellem bl.a. forholdene i  

 forbindelse med insolvens og forhold, der skyldes force majeure«.
Det  

 følger heraf, at insolvens hos instituttet selv eller et medvirkende  

 institut ikke kan påberåbes som force majeure.
 Det antages, at domstolene ved anvendelsen af denne  

 bestemmelse vil fortolke reglen i overensstemmelse med hidtidig praksis for  

 fortolkning af force majeure regler i dansk ret.
Til § 18 Efter denne bestemmelse straffes den, der groft eller  

 gentagne gange overtræder §§ 2, 3, stk. 1-4 og § 10 med  

 bøde.
 Det fremgår af § 18, stk. 2, at der kan  

 pålægges selskaber m.v. (juridiske personer) strafansvar efter  

 reglerne i straffelovens 5. kapitel.
Til § 19 Lovens ikrafttræden foreslås fastsat til den  

 14. august 1999, da dette er direktivets implementeringsfrist.
Til § 20 Efter denne bestemmelse gælder loven ikke for  

 Færøerne og Grønland, men kan ved kongelig anordning helt  

 eller delvist sættes i kraft med de afvigelser, som landsdelenes  

 særlige forhold tilsiger.
 2 Jf. artikel 1, 1. led i direktiv 77/780/EØF.
3 Jf. artikel 1, litra a) i direktiv 92/49/EØF og art. 1, litra a)  

 i direktiv 92/96/EØF 4 Jf. artikel 1, stk. 2, i direktiv 85/611/EØF.
 5 Jf. artikel 1, stk. 2, i direktiv 93/22/EØF.
