Nr LSF 261 Forslag til Lov om tildeling og anvendelse af nummerressourcer m.v.
Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 392 af 10/06/1997 Kapitel 1 Lovens formål § 1. Formålet med loven er at sikre klare og ikkediskriminerende  

 rammer for disponering og tildeling af de samlede nummerressourcer i den  

 samlede danske nummerplan, som udgangspunkt at sikre uhindrede  

 opkaldsmuligheder mellem offentlige telenet eller teletjenester i såvel  

 indland som udland på grundlag af fælles nummer- og adresseplaner til brug  

 for udbud af telenet og teletjenester og at give slutbrugere mulighed for at  

 medtage abonnentnumre ved skift mellem udbydere af offentlige telenet eller  

 teletjenester eller at benytte flere udbydere af offentlige telenet eller  

 teletjenester parallelt.
Kapitel 2 Disponering og tildeling af nummerressourcer § 2. Den samlede danske nummerplan omfatter numre, nummerserier og  

 adresser i forbindelse med udbud af telenet eller teletjenester med  

 undtagelse af udbud af datakommunikationsnet og -tjenester, der ikke udnytter  

 nummerplaner eller adresser fastlagt i Den Internationale Telekommunikations  

 Unions (ITU's) anbefalinger.
Nummerplanen udarbejdes af Telestyrelsen inden  

 for de i medfør af stk. 2 fastsatte rammer herfor og bekendtgøres af  

 Telestyrelsen.
Stk. 2. Forskningsministeren fastsætter efter forslag fra  

 Telestyrelsen nærmere regler om indholdet af den samlede danske nummerplan  

 omfattende 1) regler om fordeling og indbyrdes prioritering af de samlede  

 nummerressourcer omfattende blandt andet numre, der kan anvendes i  

 forbindelse med udbud af generelle offentlige standardabonnementer, numre,  

 der kan anvendes til offentlige teletjenester med særlige takseringsforhold,  

 numre, der kan anvendes i forbindelse med udbud af lukkede telenet eller  

 teletjenester, kortnumre til de i stk. 4 nævnte formål og reservering af  

 numre med henblik på senere anvendelse, herunder numre, der reserveres med  

 henblik på omlægning af nummerplanen som nævnt i nr. 3, 2) tidsplaner og eventuelle overgangsordninger for inddragelse af  

 eksisterende nummerressourcer, hvor anvendelsen er i strid med de fastlagte  

 regler for nummerplanen eller med stk. 4, 3) rammer for en eventuel omlægning af den samlede nummerplan i form af  

 udvidelse af det samlede antal cifre i de enkelte telefonnumre og 4) rammer og eventuelle overgangsordninger for ændring af allerede  

 tildelte numre.
 Stk. 3. Forskningsministeren kan ved fastlæggelsen af nærmere  

 regler efter stk. 2 fravige Telestyrelsens forslag.
 Stk. 4. Kortnumre i de dele af nummerplanen, der vedrører numre  

 til telefoni-, ISDN- og mobilkommunikationstjenester, kan alene anvendes til:
 1) Den offentlige alarmtjeneste.
 2) Udbud af forsyningspligtydelser samt udbud af særlige tjenester af en  

 samfundsmæssig betydning, der kan sidestilles med forsyningspligtudbyderens  

 nummeroplysningstjeneste.
 3) At sikre slutbrugere adgang til via operatørforvalg, jf. § 5, stk. 8,  

 at anvende en anden udbyder af telenet eller teletjenester inden for  

 telefoni, ISDN-tjenester og mobilkommunikation end den udbyder, slutbrugeren  

 i øvrigt har sit kundeforhold hos.
 4) Via kortnumre at sikre slutbrugere i net for telefoni-, ISDN- og  

 mobilkommunikationstjenester adgang til udbydere af offentlige  

 datakommunikationstjenester.
 5) Udbud af nummeroplysningstjenester.
Stk. 5. I forbindelse med Telestyrelsens udarbejdelse af den  

 samlede danske nummerplan, jf. stk. 1, fastsætter Telestyrelsen nærmere  

 regler for 1) intern nummerering og adressering i telenettene og 2) sammenhængen mellem den samlede danske nummerplan og fælles  

 internationale nummer- og adresseplaner med sigte på som udgangspunkt at  

 sikre uhindrede opkaldsmuligheder og mulighed for samtrafik mellem offentlige  

 telenet eller teletjenester i såvel indland som udland på grundlag af fælles  

 nummer- og adresseplaner.
 § 3. Administrationen af den samlede danske nummerplan, herunder  

 disponering, tildeling, ændring og inddragelse af numre, nummerserier og  

 adresser, varetages af Telestyrelsen.
 Stk. 2. Forskningsministeren fastsætter nærmere regler om  

 Telestyrelsens administration af den samlede danske nummerplan, jf. stk. 1.
Kapitel 3 Nummerafgifter § 4. Telestyrelsen opkræver nummerafgifter hos udbydere af telenet  

 eller teletjenester, som Telestyrelsen har tildelt eller tildeler numre,  

 nummerserier eller adresser.
 Stk. 2. Nummerafgifterne beregnes ud fra antallet af numre,  

 nummerserier eller adresser, som Telestyrelsen har tildelt eller tildeler den  

 enkelte udbyder.
 Stk. 3. Nummerafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 4. Forskningsministeren fastsætter nærmere regler om  

 Telestyrelsens opkrævning af den i stk. 1 nævnte ydelse.
Kapitel 4 Frit operatørvalg m.v.
 § 5. Udbydere af offentlige telenet eller teletjenester, der har  

 en stærk markedsposition, skal imødekomme alle rimelige anmodninger om  

 indgåelse eller ændring af samtrafikaftaler med sigte på gennemførelse af  

 operatørforvalg og fast operatørvalg, jf. stk. 8 og 9.
 Stk. 2. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 pct. af en telekommunikationsaktivitet i de geografiske områder,  

 hvori de udbyder telenet eller teletjenester.
Stk. 3. Telestyrelsen kan uanset bestemmelsen i stk. 2 træffe  

 beslutning om, at udbydere af offentlige telenet eller teletjenester med en  

 markedsandel på 25 pct. eller mindre skal betragtes som udbydere med en stærk  

 markedsposition, og at udbydere af offentlige telenet eller teletjenester med  

 en markedsandel på mere end 25 pct. ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 4. Forskningsministeren fastsætter nærmere regler om  

 afgrænsningen af det eller de relevante markeder i forbindelse med  

 fastlæggelse af en udbyders markedsandel, jf. stk. 2 og 3.
 Stk. 5. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1.
Stk. 6. Samtrafikaftaler efter stk. 1 skal give slutbrugerne hos  

 den udbyder, der har en stærk markedsposition, adgang til operatørforvalg og  

 fast operatørvalg på ikkediskriminerende vilkår.
Den udbyder, der har en  

 stærk markedsposition, skal åbne for slutbrugernes adgang til operatørforvalg  

 og fast operatørvalg senest 3 måneder efter, at samtrafikaftale herom er  

 indgået.
 Stk. 7. Slutbrugere kan ikke afkræves særskilt betaling for  

 etablering af operatørforvalg eller fast operatørvalg af den udbyder,  

 slutbrugeren i øvrigt har sit kundeforhold hos.
Stk. 8. Ved fast operatørvalg og operatørforvalg forstås  

 faciliteter, der tillader slutbrugere tilsluttet offentlige telenet eller  

 teletjenester inden for områderne telefoni, ISDN eller mobilkommunikation at  

 vælge, hvilken udbyder der skal forestå transporten af dele af slutbrugerens  

 samtaler.
Dette kan enten ske gennem fast operatørvalg, hvorved forstås en  

 fast aftale om, at slutbrugeren generelt ønsker at anvende en bestemt anden  

 udbyder end den udbyder, slutbrugeren i øvrigt har sit kundeforhold hos, til  

 transport af dele af slutbrugerens teletrafik, eller ved operatørforvalg,  

 hvorved forstås, at slutbrugeren for den enkelte samtale kan vælge en anden  

 udbyder via anvendelse af en operatørforvalgskode.
Stk. 9. Forpligtelsen til at indgå samtrafikaftaler med sigte på  

 etablering af fast operatørvalg, jf. stk. 1, omfatter fast operatørvalg  

 gældende for 1) den samlede udlandstrafik, som den enkelte slutbruger har, 2) den samlede indlandstrafik, som den enkelte slutbruger har, eller 3) den samlede ind- og udlandstrafik, som den enkelte slutbruger har.
 Stk. 10. Bestemmelsen i stk. 1 finder ikke anvendelse for analoge  

 centraler, der er oprettet og taget i brug før den 1. juli 1996.
 § 6. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v., således at det bliver  

 muligt at gennemføre fast operatørvalg, skal afholdes af den enkelte udbyder  

 af offentlige telenet og teletjenester.
 Stk. 2. Forskningsministeren fastsætter tidsfrister for, hvornår  

 fast operatørvalg skal være muligt i offentlige telenet eller teletjenester  

 tilhørende udbydere med en stærk markedsposition.
Kapitel 5 Indbyrdes afregning vedrørende numre med særlige takseringsforhold § 7. Forskningsministeren kan fastsætte nærmere regler om  

 indbyrdes afregning m.v. vedrørende numre, der kan anvendes til teletjenester  

 med særlige takseringsforhold, mellem på den ene side udbydere af offentlige  

 telenet og teletjenester og på den anden side den eller de slutbrugere,  

 nummeret er tildelt.
Kapitel 6 Nummerportabilitet § 8. Der skal etableres mulighed for, at slutbrugere kan medtage  

 abonnentnumre ved skift mellem udbydere af offentlige telenet eller  

 teletjenester (nummerportabilitet). Gennemførelse af nummerportabilitet skal  

 ske med respekt af de rammer, der i nummerplanen er fastlagt for anvendelse  

 af de enkelte nummerkategorier.
 Stk. 2. Nummerportabilitet etableres i to etaper:
 1) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni og ISDN, dog under forudsætning af, at der ikke samtidig sker  

 flytning ud over det geografiske område, der hører under den central,  

 slutbrugeren er tilknyttet før skift af adresse.
 2) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni, ISDN og offentlig mobilkommunikation.
Stk. 3. Forskningsministeren fastsætter tidsfrister for, hvornår  

 nummerportabilitet som nævnt i stk. 2 skal være muligt i alle offentlige  

 telenet eller teletjenester.
Ministeren kan i den forbindelse fastsætte  

 regler om, at nærmere afgrænsede dele af den i stk. 2, nr. 2, nævnte  

 nummerportabilitet gennemføres på samme tidspunkt som den i stk. 2, nr. 1,  

 nævnte nummerportabilitet.
 Stk. 4. Forskningsministeren kan samtidig med indførelse af  

 nummerportabilitet som nævnt i stk. 2, nr. 2, fastsætte nærmere regler om, at  

 udbydere af offentlige telenet eller teletjenester er forpligtet til at  

 oplyse, om den enkelte samtale er til et mobilnet- eller fastnet-nummer, og  

 til generelt at informere slutbrugerne om udbyderens priser for samtaler til  

 sådanne numre.
 § 9. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v., således at det bliver  

 muligt at udbyde nummerportabilitet, skal afholdes af den enkelte udbyder af  

 offentlige telenet eller teletjenester.
 § 10. Udbydere af offentlige telenet eller teletjenester skal  

 imødekomme alle rimelige anmodninger om indgåelse eller ændring af  

 samtrafikaftaler med sigte på gennemførelse af nummerportabilitet.
 Stk. 2. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1, i det omfang disse aftaler  

 indgås med udbydere af offentlige telenet eller teletjenester, der har en  

 stærk markedsposition, jf. § 5, stk. 2-4, og administrative forskrifter  

 udstedt med hjemmel heri.
 Stk. 3. Udbydere af offentlige telenet eller teletjenester, der  

 har en stærk markedsposition, skal uanset de i medfør af § 8, stk. 3,  

 fastlagte tidsfrister for indførelse af nummerportabilitet imødekomme alle  

 rimelige anmodninger om indgåelse af samtrafikaftaler med henblik på at give  

 samme adgang til nummerportabilitet ved skift mellem udbydere af offentlige  

 telenet eller teletjenester, som udbyderen tilbyder egne slutbrugere.
Stk. 4. Samtrafikaftaler efter stk. 1 skal give slutbrugerne hos  

 parterne i samtrafikaftaler adgang til nummerportabilitet på  

 ikkediskriminerende vilkår.
Udbydere af offentlige telenet og teletjenester  

 skal åbne for slutbrugernes adgang til nummerportabilitet senest 3 måneder  

 efter, at samtrafikaftale herom er indgået.
 Stk. 5. Slutbrugere, der ønsker at udnytte muligheden for  

 nummerportabilitet, kan ikke afkræves særskilt betaling for etablering af  

 disse faciliteter af den udbyder, slutbrugeren i øvrigt har sit kundeforhold  

 hos.
 Stk. 6. Priserne for samtaler til numre, som slutbrugere har  

 medtaget på grundlag af reglerne om nummerportabilitet, må ikke overstige den  

 pågældende udbyders priser for tilsvarende samtaler til numre, der ikke er  

 overført fra en udbyder af offentlige telenet eller teletjenester, til en  

 anden udbyder.
 Stk. 7. Telestyrelsen fastsætter nærmere regler for  

 nummerportabilitet, der indebærer, at et nummer medtages ved flere  

 efterfølgende skift mellem udbydere af offentlige telenet og teletjenester,  

 herunder hvilke krav der kan stilles til samtrafikaftaler med sigte herpå.
 Stk. 8. Telestyrelsen fastsætter nærmere regler om, i hvilket  

 omfang udbydere af offentlige telenet eller teletjenester er forpligtede til  

 at videreformidle opkald fra udenlandske udbydere af offentlige telenet og  

 teletjenester til numre, som er medtaget ved skift til andre udbydere.
Kapitel 7 Udnyttelse af nummeroplysninger § 11. Udbydere af offentlige telenet eller teletjenester, der er  

 tildelt abonnentnumre til telefoni, ISDN eller mobilkommunikation, skal  

 afgive nummeroplysningsdata til alle, der ønsker det.
Betaling for afgivelse  

 af nummeroplysninger må ikke overstige omkostningerne ved afgivelsen  

 (marginalomkostningerne).
Stk. 2. Ved nummeroplysningsdata forstås oplysninger om  

 abonnentnumre, der er tildelt slutbrugere, indeholdende navn, adresse,  

 eventuelle stillingsoplysninger, abonnentnummeret og den kategori af  

 tjeneste, abonnentnummeret anvendes til.
Forskningsministeren fastsætter  

 nærmere regler om minimumskrav til de pågældende datas fremtrædelsesform,  

 opdatering af oplysninger m.v.
Stk. 3. En slutbruger kan kræve, at den pågældendes  

 nummeroplysninger ikke oplyses i forbindelse med udbud af  

 nummeroplysningstjenester, der udbydes af den udbyder, slutbrugeren har sit  

 kundeforhold hos.
Krav herom indebærer ligeledes, at slutbrugerens  

 nummeroplysningsdata ikke kan videregives til andre.
 Stk. 4. Uanset stk. 3 kan nummeroplysninger altid videregives til  

 den offentlige alarmtjeneste og til andre udbydere af telenet eller  

 teletjenester i signaleringsøjemed samt til brug for henvendelser fra den  

 offentlige alarmtjeneste.
Kapitel 8 Tilsyn, klageadgang og sanktioner § 12. Telestyrelsen fører tilsyn med overholdelsen af reglerne i §  

 2, stk. 4, § 5 stk. 1, 5-7 og 9, § 8, stk. 1 og 2, § 10, stk. 1-6, og § 11,  

 stk. 1, 3 og 4, og administrative forskrifter fastsat i medfør af § 2, stk. 2  

 og 5, § 3, stk. 2, § 4, stk. 4, § 5, stk. 4, § 6, § 7, § 8, stk. 3 og 4, § 9,  

 § 10, stk. 7 og 8, og § 11, stk. 2.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og kan i forbindelse hermed  

 meddele påbud til udbydere af telenet eller teletjenester.
 Stk. 3. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud som nævnt i stk. 2.
 Stk. 4. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 13. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 14. Telestyrelsen kan af udbydere af telenet eller  

 teletjenester, der er tildelt numre, nummerserier eller adresser, kræve alle  

 oplysninger, der skønnes nødvendige for administrationen af denne lov og  

 forskrifter udstedt i medfør heraf.
 § 15. Klager over Telestyrelsens afgørelser efter § 12, herunder  

 klager over Telestyrelsens sagsbehandling, kan indbringes for det i medfør af  

 lov om konkurrenceforhold og samtrafik i telesektoren nedsatte Teleklagenævn.
 Stk. 2. Teleklagenævnet kan, når det træffer afgørelse, meddele  

 påbud til udbydere af telenet eller teletjenester.
 Stk. 3. Teleklagenævnet kan pålægge en udbyder af telenet eller  

 teletjenester dagbøder med henblik på at gennemtvinge påbud som nævnt i stk.  

 2. Der er udpantningsret for beløbene.
§ 16. Med bøde straffes den, der 1) overtræder § 2, stk. 4, § 5, stk. 1, 6 og 7, § 8, stk. 1, § 10, stk. 1  

 og 3-6, eller § 11, stk. 1, 2) nægter at give de i § 14 omhandlede oplysninger eller 3) uberettiget videregiver oplysninger i strid med § 11, stk. 3.
 Stk. 2. I forskrifter udstedt med hjemmel i denne lov kan der  

 fastsættes straf af bøde.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 9 Ikrafttrædelses- og overgangsbestemmelser § 17. Loven træder i kraft den 1. juli 1997, § 4 dog først den 1.  

 januar 1998.
 Stk. 2. Regler udstedt i medfør af § 3, stk. 1, nr. 8 og 9, i lov  

 om visse forhold på telekommunikationsområdet, jf. lovbekendtgørelse nr. 501  

 af 22. juni 1995, som ændret ved § 1 i lov nr. 469 af 12. juni 1996,  

 forbliver i kraft, indtil de ophæves eller afløses af regler udstedt i medfør  

 af denne lov.
Stk. 3. Numre, nummerserier og adresser, som Telestyrelsen inden  

 den 1. juli 1997 har tildelt udbydere, vil fortsat kunne anvendes, forudsat  

 at anvendelsen sker i overensstemmelse med denne lovs bestemmelser samt  

 administrative forskrifter og vilkår fastsat i medfør heraf.
Allerede  

 tildelte kortnumre kan anvendes, indtil der er fastsat nærmere regler for  

 inddragelse heraf jf. § 2, stk. 2, nr. 2.
 § 18. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål § 1. Formålet med loven er at sikre klare og ikke-diskriminerende  

 rammer for disponering og tildeling af de samlede nummerressourcer i den  

 samlede danske nummerplan, som udgangspunkt at sikre uhindrede  

 opkaldsmuligheder mellem offentlige telenet eller teletjenester i såvel  

 indland som udland på grundlag af fælles nummer- og adresseplaner til brug  

 for udbud af telenet og teletjenester og at give slutbrugere mulighed for at  

 medtage abonnentnumre ved skift mellem udbydere af offentlige telenet eller  

 teletjenester eller at benytte flere udbydere af offentlige telenet eller  

 teletjenester parallelt.
Kapitel 2 Disponering og tildeling af nummerressoucer § 2. Den samlede danske nummerplan omfatter numre, nummerserier og  

 adresser i forbindelse med udbud af telenet eller teletjenester, med  

 undtagelse af udbud af datakommunikationsnet og -tjenester, der ikke udnytter  

 nummerplaner eller adresser fastlagt i Den Internationale Telekommunikations  

 Unions (ITU's) anbefalinger.
Nummerplanen udarbejdes af Telestyrelsen inden  

 for de i medfør af stk. 2 fastsatte rammer herfor, og bekendtgøres af  

 Telestyrelsen.
Stk. 2. Forskningsministeren fastsætter efter forslag fra  

 Telestyrelsen nærmere regler om indholdet af den samlede danske nummerplan,  

 omfattende 1) regler om fordeling og indbyrdes prioritering af de samlede  

 nummerressourcer, omfattende blandt andet numre der kan anvendes i  

 forbindelse med udbud af generelle offentlige standardabonnementer, numre der  

 kan anvendes til offentlige teletjenester med særlige takseringsforhold,  

 numre der kan anvendes i forbindelse med udbud af lukkede telenet eller  

 teletjenester, kortnumre til de i stk. 4 nævnte formål, og reservering af  

 numre med henblik på senere anvendelse, herunder numre der reserveres med  

 henblik på omlægning af nummerplanen som nævnt i nr. 3, 2) tidsplaner og eventuelle overgangsordninger for inddragelse af  

 eksisterende nummerressourcer, hvor anvendelsen er i strid med de fastlagte  

 regler for nummerplanen eller med stk. 4, 3) rammer for en eventuel omlægning af den samlede nummerplan i form af  

 udvidelse af det samlede antal cifre i de enkelte telefonnumre, og 4) rammer og eventuelle overgangsordninger for ændring af allerede  

 tildelte numre.
 Stk. 3. Forskningsministeren kan ved fastlæggelsen af nærmere  

 regler efter stk. 2 fravige Telestyrelsens forslag.
 Stk. 4. Kortnumre i de dele af nummerplanen, der vedrører numre  

 til telefoni-, ISDN- og mobilkommunikationstjenester, kan alene anvendes til:
 1) Den offentlige alarmtjeneste.
 2) Udbud af forsyningspligtydelser samt udbud af særlige tjenester af en  

 samfundsmæssig betydning, der kan sidestilles med forsyningspligtudbyderens  

 nummeroplysningstjeneste.
 3) At sikre slutbrugere adgang til via operatørforvalg, jf. § 5, stk. 8,  

 at anvende en anden udbyder af telenet eller teletjenester inden for  

 telefoni, ISDN-tjenester og mobilkommunikation, end den udbyder slutbrugeren  

 i øvrigt har sit kundeforhold hos.
 4) Via kortnumre at sikre slutbrugere i net for telefoni-, ISDN- og  

 mobilkommunikationstjenester adgang til udbydere af offentlige  

 datakommunikationstjenester.
 5) Udbud af nummeroplysningstjenester.
Stk. 5. I forbindelse med Telestyrelsens udarbejdelse af den  

 samlede danske nummerplan, jf. stk. 1, fastsætter Telestyrelsen nærmere  

 regler for 1) intern nummerering og adressering i telenettene, og 2) sammenhængen mellem den samlede danske nummerplan og fælles  

 internationale nummer- og adresseplaner med sigte på som udgangspunkt at  

 sikre uhindrede opkaldsmuligheder og mulighed for samtrafik mellem offentlige  

 telenet eller teletjenester i såvel indland som udland på grundlag af fælles  

 nummer- og adresseplaner.
 § 3. Administrationen af den samlede danske nummerplan, herunder  

 disponering, tildeling, ændring og inddragelse af numre, nummerserier og  

 adresser, varetages af Telestyrelsen.
 Stk. 2. Forskningsministeren fastsætter nærmere regler om  

 Telestyrelsens administration af den samlede danske nummerplan, jf. stk. 1.
Kapitel 3 Nummerafgifter § 4. Telestyrelsen opkræver nummerafgifter hos udbydere af telenet  

 eller teletjenester, som Telestyrelsen har tildelt eller tildeler numre,  

 nummerserier eller adresser.
 Stk. 2. Nummerafgifterne beregnes ud fra antallet af numre,  

 nummerserier eller adresser, som Telestyrelsen har tildelt eller tildeler den  

 enkelte udbyder.
 Stk. 3. Nummerafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 4. Forskningsministeren fastsætter nærmere regler om  

 Telestyrelsens opkrævning af den i stk. 1 nævnte ydelse.
Kapitel 4 Frit operatørvalg m.v.
 § 5. Udbydere af offentlige telenet eller teletjenester, der har  

 en stærk markedsposition, skal imødekomme alle rimelige anmodninger om  

 indgåelse eller ændring af samtrafikaftaler med sigte på gennemførelse af  

 operatørforvalg og fast operatørvalg, jf. stk. 8-9.
 Stk. 2. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 procent af en telekommunikationsaktivitet i de geografiske  

 områder, hvori de udbyder telenet eller teletjenester.
Stk. 3. Telestyrelsen kan uanset bestemmelsen i stk. 2 træffe  

 beslutning om, at udbydere af offentlige telenet eller teletjenester med en  

 markedsandel på 25 procent eller mindre skal betragtes som udbydere med en  

 stærk markedsposition, og at udbydere af offentlige telenet eller  

 teletjenester med en markedsandel på mere end 25 procent ikke skal betragtes  

 som udbydere med en stærk markedsposition.
Ved beslutninger af denne art skal  

 Telestyrelsen tage udbyderens mulighed for at øve indflydelse på  

 markedsvilkårene, udbyderens omsætning i forhold til størrelsen af markedet,  

 udbyderens kontrol over adgangen til slutbrugere, udbyderens adgang til  

 finansielle ressourcer og udbyderens erfaring med hensyn til udbud af  

 telekommunikationsydelser i betragtning.
 Stk. 4. Forskningsministeren fastsætter nærmere regler om  

 afgrænsningen af det eller de relevante markeder i forbindelse med  

 fastlæggelse af en udbyders markedsandel, jf. stk. 2-3.
 Stk. 5. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1.
Stk. 6. Samtrafikaftaler efter stk. 1 skal give slutbrugerne hos  

 parterne i samtrafikaftaler adgang til operatørforvalg og fast operatørvalg  

 på ikke-diskriminerende vilkår.
Parterne skal åbne for slutbrugernes adgang  

 til operatørforvalg og fast operatørvalg senest 3 måneder efter, at  

 samtrafikaftale herom er indgået.
 Stk. 7. Slutbrugere kan ikke afkræves særskilt betaling for  

 etablering af operatørforvalg eller fast operatørvalg af den udbyder,  

 slutbrugeren i øvrigt har sit kundeforhold hos.
Stk. 8. Ved fast operatørvalg og operatørforvalg forstås  

 faciliteter, der tillader slutbrugere tilsluttet offentlige telenet eller  

 teletjenester inden for områderne telefoni, ISDN eller mobilkommunikation at  

 vælge, hvilken udbyder der skal forestå transporten af dele af slutbrugerens  

 samtaler.
Dette kan enten ske gennem fast operatørvalg, hvorved forstås en  

 fast aftale om at slutbrugeren generelt ønsker at anvende en bestemt anden  

 udbyder, end den udbyder slutbrugeren i øvrigt har sit kundeforhold hos, til  

 transport af dele af slutbrugerens teletrafik, eller ved operatørforvalg,  

 hvorved forstås at slutbrugeren for den enkelte samtale kan vælge en anden  

 udbyder via anvendelse af en operatørforvalgskode.
Stk. 9. Forpligtelsen til at indgå samtrafikaftaler med sigte på  

 etablering af fast operatørvalg, jf. stk. 1, omfatter fast operatørvalg  

 gældende for 1) den samlede udlandstrafik, som den enkelte slutbruger har, 2) den samlede indlandstrafik, som den enkelte slutbruger har, eller 3) den samlede ind- og udlandstrafik, som den enkelte slutbruger har.
 Stk. 10. Bestemmelserne i stk. 1-2 finder ikke anvendelse for  

 analoge centraler, der er oprettet og taget i brug før den 1. juli 1996.
 § 6. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v. således at det bliver  

 muligt at gennemføre fast operatørvalg, skal afholdes af den enkelte udbyder  

 af offentlige telenet og teletjenester.
 Stk. 2. Forskningsministeren fastsætter tidsfrister for, hvornår  

 fast operatørvalg skal være muligt i offentlige telenet eller teletjenester  

 tilhørende udbydere med en stærk markedsposition.
Kapitel 5 Indbyrdes afregning vedrørende numre med særlige takseringsforhold § 7. Forskningsministeren kan fastsætte nærmere regler om  

 indbyrdes afregning m.v. vedrørende numre, der kan anvendes til teletjenester  

 med særlige takseringsforhold, mellem på den ene side udbydere af offentlige  

 telenet og teletjenester, og på den anden side den eller de slutbrugere,  

 nummeret er tildelt.
Kapitel 6 Nummerportabilitet § 8. Der skal etableres mulighed for, at slutbrugere kan medtage  

 abonnentnumre ved skift mellem udbydere af offentlige telenet eller  

 teletjenester (nummerportabilitet). Gennemførelse af nummerportabilitet skal  

 ske med respekt af de rammer, der i nummerplanen er fastlagt for anvendelse  

 af de enkelte nummerkategorier.
 Stk. 2. Nummerportabilitet etableres i to etaper:
 1) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni og ISDN, dog under forudsætning af at der ikke samtidig sker  

 flytning udover det geografiske område, der hører under den central,  

 slutbrugeren er tilknyttet før skift af adresse.
 2) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni, ISDN og offentlig mobilkommunikation.
Stk. 3. Forskningsministeren fastsætter tidsfrister for, hvornår  

 nummerportabilitet, som nævnt i stk. 2 skal være muligt i alle offentlige  

 telenet eller teletjenester.
Ministeren kan i den forbindelse fastsætte  

 regler om, at nærmere afgrænsede dele af den i stk. 2, nr. 2, nævnte  

 nummerportabilitet gennemføres på samme tidspunkt som den i stk. 2, nr. 1,  

 nævnte nummerportabilitet.
 Stk. 4. Forskningsministeren kan samtidig med indførelse af  

 nummerportabilitet som nævnt i stk. 2, nr. 2, fastsætte nærmere regler om, at  

 udbydere af offentlige telenet eller teletjenester er forpligtet til at  

 oplyse om den enkelte samtale er til et mobilnet- eller fastnet-nummer og til  

 generelt at informere slutbrugerne om udbyderens priser for samtaler til  

 sådanne numre.
 § 9. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v. således at det bliver  

 muligt at udbyde nummerportabilitet, skal afholdes af den enkelte udbyder af  

 offentlige telenet eller teletjenester.
 § 10. Udbydere af offentlige telenet eller teletjenester skal  

 imødekomme alle rimelige anmodninger om indgåelse eller ændring af  

 samtrafikaftaler med sigte på gennemførelse af nummerportabilitet.
 Stk. 2. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1, i det omfang disse aftaler  

 indgås med udbydere af offentlige telenet eller teletjenester, der har en  

 stærk markedsposition, jf. § 5, stk. 2-4, og administrative forskrifter  

 udstedt med hjemmel heri.
 Stk. 3. Udbydere af offentlige telenet eller teletjenester, der  

 har en stærk markedsposition, skal uanset de i medfør af § 8, stk. 3,  

 fastlagte tidsfrister for indførelse af nummerportabilitet imødekomme alle  

 rimelige anmodninger om indgåelse af samtrafikaftaler med henblik på at give  

 samme adgang til nummerportabilitet ved skift mellem udbydere af offentlige  

 telenet eller teletjenester, som udbyderen tilbyder egne slutbrugere.
Stk. 4. Samtrafikaftaler efter stk. 1 skal give slutbrugerne hos  

 parterne i samtrafikaftaler adgang til nummerportabilitet på  

 ikke-diskriminerende vilkår.
Udbydere af offentlige telenet og teletjenester  

 skal åbne for slutbrugernes adgang til nummerportabilitet senest 3 måneder  

 efter, at samtrafikaftale herom er indgået.
 Stk. 5. Slutbrugere, der ønsker at udnytte muligheden for  

 nummerportabilitet, kan ikke afkræves særskilt betaling for etablering af  

 disse faciliteter af den udbyder, slutbrugeren i øvrigt har sit kundeforhold  

 hos.
 Stk. 6. Priserne for samtaler til numre, som slutbrugere har  

 medtaget på grundlag af reglerne om nummerportabilitet, må ikke overstige den  

 pågældende udbyders priser for tilsvarende samtaler til numre, der ikke er  

 overført fra en udbyder af offentlige telenet eller teletjenester, til en  

 anden udbyder.
 Stk. 7. Telestyrelsen fastsætter nærmere regler for  

 nummerportabilitet, der indebærer at et nummer medtages ved flere  

 efterfølgende skift mellem udbydere af offentlige telenet og teletjenester,  

 herunder hvilke krav der kan stilles til samtrafikaftaler med sigte herpå.
 Stk. 8. Telestyrelsen fastsætter nærmere regler om, i hvilket  

 omfang udbydere af offentlige telenet eller teletjenester er forpligtede til  

 at videreformidle opkald fra udenlandske udbydere af offentlige telenet og  

 teletjenester til numre, som er medtaget ved skift til andre udbydere.
Kapitel 7 Udnyttelse af nummeroplysninger § 11. Udbydere af offentlige telenet eller teletjenester, der er  

 tildelt abonnentnumre til telefoni, ISDN eller mobilkommunikation, skal  

 afgive nummeroplysningsdata til alle, der ønsker det.
Betaling for afgivelse  

 af nummeroplysninger må ikke overstige omkostningerne ved afgivelsen  

 (marginalomkostningerne).
Stk. 2. Ved nummeroplysningsdata forstås oplysninger om  

 abonnentnumre, der er tildelt slutbrugere, indeholdende navn, adresse,  

 eventuelle stillingsoplysninger, abonnentnummeret og den kategori af  

 tjeneste, abonnentnummeret anvendes til.
Forskningsministeren fastsætter  

 nærmere regler om minimumskrav til de pågældende datas fremtrædelsesform,  

 opdatering af oplysninger m.v.
Stk. 3. En slutbruger kan kræve, at den pågældendes  

 nummeroplysninger ikke oplyses i forbindelse med udbud af  

 nummeroplysningstjenester, der udbydes af den udbyder, slutbrugeren har sit  

 kundeforhold hos.
Krav herom indebærer ligeledes, at slutbrugerens  

 nummeroplysningsdata ikke kan videregives til andre.
 Stk. 4. Uanset stk. 3 kan nummeroplysninger altid videregives til  

 den offentlige alarmtjeneste og til andre udbydere af telenet eller  

 teletjenester i signaleringsøjemed samt til brug for henvendelser fra den  

 offentlige alarmtjeneste.
Kapitel 8 Tilsyn, klageadgang og sanktioner § 12. Telestyrelsen fører tilsyn med overholdelsen af reglerne i §  

 2, stk. 4, § 5 stk. 1, 5-7 og 9, § 8, stk. 1-2, § 10, stk. 1-6 og § 11, stk.  

 1, 3 og 4, og administrative forskrifter fastsat i medfør af § 2, stk. 2 og  

 5, § 3, stk. 2, § 4, stk. 4, § 6, § 7, § 8, stk. 3-4, § 9, § 10, stk. 7-8 og  

 § 11, stk. 2.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og kan i forbindelse hermed  

 meddele påbud til udbydere af offentlige telenet eller teletjenester.
 Stk. 3. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud som nævnt i stk. 2.
 Stk. 4. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 13. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 14. Telestyrelsen kan af udbydere af offentlige telenet eller  

 teletjenester, der er tildelt numre, nummerserier eller adresser, kræve alle  

 oplysninger, der skønnes nødvendige for administrationen af denne lov og  

 forskrifter udstedt i medfør heraf.
 § 15. Klager over Telestyrelsens afgørelser efter § 12, herunder  

 klager over Telestyrelsens sagsbehandling, kan indbringes for det i medfør af  

 lov om konkurrenceforhold og samtrafik i telesektoren nedsatte Teleklagenævn.
§ 16. Med bøde straffes den, der 1) overtræder § 2, stk. 4, § 5, stk. 1, 6 og 7, § 8, stk. 1, § 10, stk. 1  

 og stk. 3-6 eller § 11, stk. 1, 2) nægter at give de i § 14 omhandlede oplysninger, eller 3) uberettiget videregiver oplysninger i strid med § 11, stk. 3.
 Stk. 2. I forskrifter udstedt med hjemmel i denne lov kan der  

 fastsættes straf af bøde.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 9 Ikrafttrædelses- og overgangsbestemmelser § 17. Loven træder i kraft den 1. juli 1997, § 4 dog først den 1.  

 januar 1998.
 Stk. 2. Regler udstedt i medfør af § 3, stk. 1, nr. 8 og 9, i lov  

 om visse forhold på telekommunikationsområdet, jf. lovbekendtgørelse nr. 501  

 af 22. juni 1995 som ændret ved § 1 i lov nr. 469 af 12. juni 1996 nævnte  

 bestemmelser, forbliver i kraft, indtil de ophæves eller afløses af regler  

 udstedt i medfør af denne lov.
Stk. 3. Numre, nummerserier og adresser, som Telestyrelsen inden  

 1. juli 1997 har tildelt udbydere, vil fortsat kunne anvendes, forudsat at  

 anvendelsen sker i overensstemmelse med denne lovs bestemmelser samt  

 administrative forskrifter og vilkår fastsat i medfør heraf.
Allerede  

 tildelte kortnumre kan anvendes, indtil der er fastsat nærmere regler for  

 inddragelse heraf jf. § 2, stk. 2, nr. 2.
 § 18. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 6. december 1995 indgik Socialdemokratiet, Det Radikale Venstre,  

 Centrum-Demokraterne, Venstre, Det Konservative Folkeparti og Socialistisk  

 Folkeparti en principaftale om totalliberalisering af telesektoren i Danmark.  

 Aftalen udgør tillæg nr. 4 til den politiske aftale af 22. juni 1990 om den  

 danske telesektor.
 Aftalen forudsætter, at gennemførelsen sker i to tempi, trin 2a og 2b.  

 Første del af udmøntningen af principaftalen blev gennemført i foråret 1996.  

 Dette lovforslag udgør en del af udmøntningen af den resterende del af  

 principaftalen, der blandt forligspartierne er aftalt gennemført med sigte på  

 ikrafttræden pr. 1. juli 1997.
 Principaftalen indeholder følgende sigtelinier for udbygning af  

 lovgivningen på nummerområdet:
 »Med sigte på at sikre fair og lige konkurrencemuligheder og at sikre  

 forbrugernes muligheder for at skifte mellem forskellige konkurrerende  

 teleselskaber gennemføres en ny nummerlovgivning, der sikrer lige adgang til  

 nummerressourcerne (de 8-cifrede telefonnumre) for både  

 infrastrukturselskaber og uafhængige udbydere af teletjenester samt sikring  

 af mulighed for nummeroverflytning, således at brugerne kan medbringe deres  

 nummer ved skift til konkurrerende selskab(er) (nummerportabilitet).
Det generelle udgangspunkt er, at telefonnumrene - når de en gang er  

 tildelt en bruger - tilhører denne.
Det er en logisk konsekvens af kravet om  

 nummerportabilitet.
Det gør det desuden naturligt at kræve, at alle selskaber  

 inden for telesektoren forpligtes til at aflevere nummeroplysninger til andre  

 selskaber, både inden for og uden for telesektoren, der ønsker at udbyde  

 nummeroplysningstjenester, og til offentlige myndigheder og registre, der  

 anvender sådanne nummeroplysninger i databaser og lignende.
Selskaberne skal  

 dog respektere kundernes ønsker om eksempelvis hemmeligt nummer eller  

 udeladelse.
Afregningen for nummeroplysningerne til de enkelte teleselskaber skal være  

 baseret på marginalomkostningerne ved afgivelse af de pågældende  

 oplysninger.« Dele af ovennævnte blev gennemført allerede med den lovpakke på  

 teleområdet, der trådte i kraft 1. juli 1996. Trin 2a lovgivningen indeholdt  

 således bestemmelser, der sikrede alle markedsaktører lige adgang til  

 tildeling af nummerressourcer, samt bestemmelser om introduktion af  

 operatørforvalg, dvs. at en slutbruger har mulighed for, via et 4- eller  

 5-cifret kortnummer at vælge at dirigere dele af sine samtaler gennem andre  

 udbydere end den udbyder af telenet eller teletjenester, som slutbrugeren i  

 øvrigt har sit kundeforhold hos.
Der er allerede i dag introduceret en række  

 faciliteter af denne type.
 Nærværende lovforslag tilsigter at gennemføre de øvrige dele af den  

 politiske principaftales afsnit om ny lovgivning på nummerområdet.
 Lovforslaget indeholder således bestemmelser om sikring af slutbrugernes  

 adgang til at medtage deres telefonnummer ved skift mellem udbydere af  

 offentlige telenet eller teletjenester (nummerportabilitet), om yderligere  

 muligheder for slutbrugeren til at vælge en alternativ udbyder til dele af  

 dennes samtaler m.v. via fast operatørvalg, og om adgang til  

 nummeroplysningsdata med sigte på udbud af forskellige former for  

 elektroniske (evt. internet-baserede) eller papirbaserede  

 nummeroplysningstjenester, databaser m.v.
Lovforslaget indebærer desuden, at alle lovbestemmelser vedr. tildeling og  

 anvendelse af numre, inklusive bestemmelser om disponering af de samlede  

 nummerressourcer og om betaling af en omkostningsdækkende ydelse for tildelte  

 nummerressourcer, samles i en lov.
Endelig præciseres opgavedelingen mellem  

 Telestyrelsen som administrerende myndighed og forskningsministeren som den,  

 der fastlægger de overordnede telepolitiske rammer.
Nummerportabilitet og gode muligheder for at overflytte dele af sine  

 samtaler m.v. til andre udbydere af offentlige telenet eller teletjenester  

 via frit operatørvalg er væsentlige parametre for at sikre slutbrugere  

 mulighed for at drage fordel af den gennemførte totalliberalisering af  

 telesektoren i Danmark, og den derved opståede konkurrence om udbud af  

 teleydelser.
En effektiv lovregulering på disse områder er endvidere  

 afgørende med henblik på at sikre nye udbydere adgang til bredere udsnit af  

 telekommunikationsmarkedet i Danmark.
A.
Gældende regler Den eksisterende regulering af nummerområdet udgøres af lov om visse  

 forhold på telekommunikationsområdet § 3, stk. 1, nr. 8 og 9, og § 3 g og  

 bekendtgørelse om disponering og tildeling af numre, nummerserier og adresser  

 til brug for offentlige telenet og teletjenester.
B.
Lovforslagets indhold Lovforslagets sigte er at regulere nummerområdet i bred forstand.
Det vil  

 sige sikre en fair og ikke-diskriminerende fordeling af nummerressourcerne,  

 igennem frit operatørvalg at lette adgangen for slutbrugerne til at benytte  

 de udbydere de ønsker, skal transportere deres samtaler og sikre at  

 slutbrugerne ved hjælp af nummerportabilitet kan tage deres telefonnummer med  

 sig ved skift af udbyder.
Endvidere er det sigtet at skabe et bredt udbud af  

 nummeroplysningstjenester.
Ovennævnte vil medvirke til i praksis at sikre nye  

 udbydere af telekommunikationsydelser på det danske marked reelle  

 konkurrencemuligheder, og dermed medvirke til at fremme et bredt udbud af  

 stadig bedre og billigere teletjenester.
 De samlede nummerressourcer er en knap ressource, og det er derfor  

 nødvendigt med en vis overordnet prioritering og styring for at sikre, at  

 disse udnyttes optimalt og at der er klare og ikke-diskriminerende  

 retningslinier herfor.
Endvidere bør forbrugerne sikres optimale muligheder for at sammensætte  

 deres forbrug af teleydelser ud fra de til enhver tid foreliggende udbud, og  

 herunder adgang til at fordele deres forbrug af teleydelser på forskellige  

 udbydere.
Det er hensigten at sikre mulighed herfor enten fra samtale til  

 samtale, dvs. via en 4- eller 5-cifret kode der giver adgang til  

 operatørforvalg, eller ved en fast aftale med en alternativ udbyder om  

 transport af udlandstrafikken, såkaldt fast operatørvalg.
De to ordninger  

 skal desuden kunne kombineres, således at et fast operatørvalg kan suppleres  

 med operatørforvalg via operatørforvalgskoder.
 Indførelse af nummerportabilitet skal desuden mindske eksisterende  

 barrierer for totalt skift af udbyder, idet reglerne om nummerportabilitet  

 giver slutbrugeren mulighed for at medtage sit nummer ved skift af udbyder.
 Sigtet med at regulere nummeroplysninger er at skabe et så bredt og  

 billigt udbud som muligt af nummeroplysningstjenester og andre former for  

 databaseydelser, både i elektronisk og papirbaseret form, herunder f.eks. i  

 form af databaser der er tilgængelige via internettet.
M.h.t.
Telestyrelsens finansieringsgrundlag blev der med trin 2a lovpakken  

 påbegyndt en omlægning af finansieringen af Telestyrelsen tilsyn med og  

 servicering af telesektoren, dvs. statens tilsynsomkostninger i bred  

 forstand, således at alle udbydere inden for telesektoren, og ikke blot som  

 hidtil Tele Danmark og udbydere af mobilkommunikationsnet (på daværende  

 tidspunkt de to mobilselskaber Tele Danmark Mobil og Sonofon,) via en  

 omkostningsdækkende ydelse fastsat til et bestemt beløb pr. nummer og  

 nummerserie, henholdsvis pr. kortnummer, som den enkelte udbyder af  

 Telestyrelsen er tildelt, finansierer Telestyrelsens tilsynsaktiviteter vedr.  

 en række love på teleområdet, og Teleklagenævnet og Telebrugernævnets  

 virksomhed.
 I modellen, som gennemført i trin 2a, indgik også at mobilselskabernes  

 betaling af ovennævnte ydelse skete integreret i betalingen af en særskilt  

 omkostningsdækkende ydelse med hjemmel i lov om offentlig mobilkommunikation,  

 dækkende Telestyrelsens samlede administrative omkostninger forbundet med  

 administrationen af lov om offentlig mobilkommunikation.
Den påbegyndte finansieringsreform og den forenkling af  

 finansieringsgrundlaget for Telestyrelsen, der ligger heri, foreslås med  

 nærværende lovforslag videreført og udbygget.
Hjemlen til at opkræve en  

 omkostningsdækkende ydelse hos udbyderne af telenet eller teletjenester der  

 har fået tildelt numre, nummerserier eller adresser fra den samlede danske  

 nummerplan, foreslås således med nærværende lovforslag udbygget så det  

 præciseres, at hensigten er at denne ydelse sammen med afgifterne for  

 benyttelse af radiofrekvenser og eventuelle specifikke gebyrordninger i de  

 enkelte telelove skal kunne finansiere Telestyrelsens samlede aktiviteter, i  

 det omfang disse er relevante for telesektoren.
Herved vil den del af Telestyrelsens udgifter, der finansieres via det på  

 de årlige finanslove fastsatte nettotal, kunne reduceres betragteligt.
Den  

 nettotalsfinansierede del af Telestyrelsens drift udgør på Finansloven for  

 1996 30,4 mill. kr.
 Samtidig foreslås reguleringen af betalingen fra udbyderne af  

 mobilkommunikationsnet for relevante dele af Telestyrelsens administrative  

 omkostninger omlagt, således at de særlige regler i lov om offentlig  

 mobilkommunikation indskrænkes til alene at omfatte betaling for selve  

 udbudsforretningen m.h.p. udbud af mobiltilladelser, mens det løbende tilsyn  

 finansieres via den omkostningsdækkende ydelse for brug af tildelte  

 nummerressourcer, som udbydere af mobilkommunikationsnet herefter så også vil  

 skulle betale.
 Der henvises i øvrigt til de parallelt fremsatte lovforslag om  

 Telestyrelsen, hvor den samlede finansieringsreform i bemærkningerne er  

 nærmere beskrevet, og til det parallelt fremsatte forslag om ændring af lov  

 om offentlig mobilkommunikation.
C.
Lovens administrative, økonomiske, erhvervsmæssige og miljømæssige  

 konsekvenser Lovforslaget skønnes som udgangspunkt ikke at have administrative  

 konsekvenser.
Det kan dog ikke afvises, at der kan blive behov for en mindre  

 forøgelse af ressourceforbruget hos henholdsvis Telestyrelsen og  

 Teleklagenævnets sekretariat som følge af den udvidede samtrafikregulering af  

 aftaler om nummerportabilitet og operatørvalg.
Lovforslaget har, som ovenfor nævnt, visse besparelsesmæssige konsekvenser  

 m.h.t.
Telestyrelsens finansieringsgrundlag, idet nettotalsfinansieringen  

 forventes reduceret fra ca. 30 mill. kr. årligt til 2-3 mill. kr. som følge  

 af øget sektorfinansiering.
Derudover har lovforslaget ingen økonomiske  

 konsekvenser.
Lovforslagets har de erhvervsmæssige konsekvenser, at det som en del af en  

 lovpakke der har til formål at sikre danske brugere teleydelser, der ligger  

 blandt verdens bedste billigste.
Derudover er det hensigten, at give danske  

 virksomheder det bedst mulige udgangspunkt i konkurrencen med andre EU-landes  

 virksomheder.
 Lovforslaget har ingen miljømæssige konsekvenser.
D.
Forholdet til EU-retten Kommissionen har udsendt en grønbog om en europæisk nummerpolitik på  

 teleområdet, KOM(96)590, af 20. november 1996, der blandt andet indeholder en  

 række anbefalinger vedrørende rammerne for nationale nummerplaner, samt  

 forslag til tidsplaner for indførelse af frit operatørvalg og  

 nummerportabilitet.
Kommissionen vil på grundlag af høringskommentarerne til  

 grønbogen overveje behovet for konkrete forslag til retsakter m.h.p.  

 forelæggelse for Rådet af kommunikationsministre.
 Dette lovforslag er i vidt omfang parallelt med de forslag, som er  

 indeholdt i grønbogen, idet der dog i visse tilfælde er lagt på til en  

 tidligere dansk gennemførelse af de foreslåede initiativer, end indeholdt i  

 grønbogen.
E.
Høring Forud for udarbejdelsen af lovforslaget har sigtelinierne herfor været  

 drøftet i en arbejdsgruppe under Telerådet, med repræsentation fra relevante  

 brancheaktører, forbrugersynspunkter m.fl.
Arbejdsgruppen har således været  

 tæt involveret i udformningen af sigtelinierne for lovforslagets nærmere  

 indhold.
 Udkastet til dette lovforslag har derudover været udsendt til høring hos  

 relevante ministerier, organisationer og enkeltvirksomheder.
Bemærkninger til de enkelte bestemmelser Til § 2 Det er hensigten med stk. 1 at præcisere, at den samlede danske nummerplan  

 omfatter numre, nummerserier og adresser på områder, der i øvrigt er  

 underlagt internationale aftaler vedr. anvendelse af nummer og  

 adresseressourcer i ITU's regi.
Herunder numre til offentlige telenet eller  

 teletjenester omfattende telefoni via faste net, ISDN-tjenester,  

 mobilkommunikationstjenester, tilsvarende 8-cifrede numre, der tildeles  

 udbydere af lukkede telenet eller teletjenester i henhold til reglerne  

 herfor, samt datakommunikationstjenester der udnytter nummerplaner eller  

 adresser fastlagt i ITU's anbefalinger.
 Den præcise afgrænsning heraf er hidtil fremgået af § 1, stk. 1, i  

 bekendtgørelse om disponering og tildeling af numre, nummerserier og adresser  

 til brug for offentlige telenet og teletjenester, som er udstedt med hjemmel  

 i de bestemmelser om disponering og tildeling af nummerressourcer i lov om  

 visse forhold på telekommunikationsområdet, som foreslås erstattet af  

 nærværende lovforslag, jf. også bemærkningerne til lovforslagets § 17.
 Det er fundet hensigtsmæssigt mere præcist at afgrænse nummerplanens  

 anvendelsesområde allerede i loven, fremfor at fastlægge dette i den  

 efterfølgende bekendtgørelsesregulering, idet de nummerressourcer der er  

 omfattet af denne lov, er undergivet en offentlig styring m.h.t. indbyrdes  

 prioritering af anvendelsen, tildeling, ændring og evt. inddragelse m.h.p.  

 anden udnyttelse.
Den samlede danske nummerplan, som er nævnt i bestemmelsen, består i  

 praksis af flere nummerplaner, f.eks. en plan for numre til telefoni, ISDN og  

 mobilkommunikation og to planer for datakommunikation hhv.
X .121- og  

 X.400-tjenester.
Det er derfor ikke en samlet nummerplan, men flere planer  

 opdelt efter »emne«, der udgør den samlede danske nummerplan.
Det kan på sigt vise sig nødvendigt også at inddrage andre begrænsede  

 nummer- og adresseressourcer, f.eks. på datakommunikations- og herunder  

 internet-området, under nummerlovgivningens anvendelsesområde, i det omfang  

 brancheaftaler m.v. ikke er tilstrækkelige til at sikre ikke-diskriminerende  

 og åbne procedurer for adgang til reservering og udnyttelse af sådanne  

 ressourcer.
Dette vil i givet fald som udgangspunkt kræve fremsættelse af  

 lovforslag med sigte på udvidelse af de foreslåede bestemmelsers  

 anvendelsesområde, idet disse adresser ikke for indeværende er reguleret i  

 ITU-regi.
Det kan dog ikke afvises, at der gennemføres en ITU-regulering  

 heraf.
I så fald kræver en parallel dansk regulering ingen lovændringer, jf.  

 den foreslåede formulering af lovbestemmelsen.
Til stk. 2 Sigtet med den foreslåede bestemmelse er dels at præcisere, at den samlede  

 danske nummerplan, der fastlægges af Telestyrelsen, jf. også § 2, stk. 4 og  

 5, skal indeholde en fordeling og indbyrdes prioritering af de samlede  

 nummerressourcer til de nævnte formål, dels at præcisere, at  

 forskningsministeren efter forslag fra Telestyrelsen i en bekendtgørelse  

 fastlægger de overordnede retningslinier for denne fordeling og indbyrdes  

 prioritering, jf. § 2, stk. 2 - 5.
 Det generelle sigte bør være en samlet disponering af nummerressourcerne,  

 der så vidt muligt sikrer en fastholdelse af den nuværende 8-cifrede  

 nummerplan i net for telefoni, ISDN og mobilkommunikation, således at  

 udvidelser af almindelige abonnentnumre med yderligere cifre undgås.
 Endvidere bør det være en målsætning i videst muligt omfang at sikre en  

 stabil nummerplan, idet omlægninger og inddragelser af nummerressourcer er  

 stærkt samfundsmæssigt omkostningsbelastende.
 De i stk. 2 og stk. 4-5 foreslåede bestemmelser indebærer generelt en  

 klarere forankring af en række kompetencer vedr. den samlede nummerplan hos  

 Telestyrelsen, og en præcisering af, at fastlæggelsen af de nærmere regler  

 herfor sker efter forslag fra Telestyrelsen.
 Forud for fastlæggelsen af de nærmere regler for den samlede udnyttelse af  

 nummerressourcerne vil disse blive drøftet med Telerådet, og der vil blive  

 gennemført en branche- og brugerhøring.
Telestyrelsen forelægger, når Telestyrelsen skønner det nødvendigt,  

 forskningsministeren forslag til ændringer af de efter stk. 2 fastlagte  

 nærmere regler.
Forskningsministeren kan anmode Telestyrelsen om forslag  

 hertil.
Til stk. 2, nr. 1 Med »numre der anvendes til generelle standardabonnementer«  

 menes de i dag 8-cifrede numre, der af den relevante udbyder af offentlige  

 telenet eller teletjenester er videre-tildelt til slutbrugere som led i  

 aftaler om oprettelse af et kundeforhold med sigte på at kunne foretage  

 opkald fra slutbrugeren til andre slutbrugere på den pågældende udbyders  

 almindelige forretningsvilkår.
Endvidere skal den pågældende regulering  

 omfatte tilsvarende 8-cifrede numre, der tildeles udbydere af lukkede telenet  

 eller teletjenester i henhold til reglerne herfor, jf. bemærkningerne  

 nedenfor til § 3.
Numre med særlige takseringsforhold omfatter med den nuværende nummerplan  

 8-cifrede numre inden for 70-, 80- og 90-nummerserierne.
Det vil sige numre,  

 hvor den slutbruger der er videre-tildelt nummeret, via en aftale med den  

 eller de relevante udbydere af offentlige telenet eller teletjenester har  

 indgået en særlig aftale om taksering af opkald til dette nummer, med sigte  

 på enten at denne slutbruger betaler dele af omkostningerne ved at andre  

 ringer op til nummeret (gratisnumre eller undertakserede numre). Eller at  

 slutbrugeren modtager en del af den forhøjede pris, der betales for at ringe  

 til det pågældende nummer (de overtakserede 900-numre).
Kortnumre er telefonnumre, der er kortere end de telefonnumre, der normalt  

 bruges.
Det vil med den gældende nummerplan sige telefonnumre der er kortere  

 end 8 cifre, typisk 3-5 cifrede numre.
Kortnumre kan anvendes til de i stk. 4  

 nævnte formål.
I forbindelse med en fastlæggelse af rammerne for en nummerplan kan det  

 være relevant at reservere dele af nummerressourcerne, enten m.h.p. en  

 eventuel omlægning eller udbygning af nummerplanen, i det omfang dette måtte  

 blive nødvendigt.
Eller m.h.p. eventuelle internationale planer om ændret  

 anvendelse af dele af nummerressourcerne, som f.eks. de foreliggende i  

 Kommissionens nummer-grønbog, om at anvende visse nummerserier til fælles  

 europæiske kortnumre, der i alle lande giver adgang til tjenester med det  

 samme indhold, og eventuel oprettelse af et fælleseuropæisk præfiks.
Til stk. 2, nr. 2-4 De i stk. 4 foreslåede begrænsede anvendelsesområder for kortnumre  

 indebærer et behov for omlægning af en række af de nuværende  

 kortnummertjenester, herunder navnlig visse af Tele Danmarks tjenester af  

 denne type, til 8-cifrede numre.
 Det er hensigten med denne bestemmelse at hjemle fastsættelsen af et  

 regelgrundlag, som giver Telestyrelsen adgang til at ændre i den nuværende  

 fordeling af kortnumre.
Der skal i den forbindelse fastlægges generelle rammer for, med hvilke  

 varsler de pågældende kortnumre kan ændres eller tilbagekaldes.
Disse rammer  

 vil, ligesom den øvrige udmøntning af § 2, stk. 2, ske i samarbejde med  

 brancheaktører m.v.
Sigtet er over en forholdsvis kort tidsperiode at få  

 justeret anvendelsen af kortnumre, idet den nuværende situation indebærer en  

 klar skævvridning af konkurrencen m.h.t. udbud af de pågældende typer af  

 tjenester.
 Det er således hensigten, at inddragelse af kortnumre som udgangspunkt  

 skal ske med ned til 1 års varsel, dog med mulighed for i særlige tilfælde at  

 fastsætte længere frister for inddragelse af kortnumre med et klart  

 samfundsnyttigt formål og med en meget bred anvendelse blandt en stor gruppe  

 af slutbrugere.
Endvidere kan det, for visse, begrænsede grupper af kortnumre, være  

 relevant at fastlægge overgangsperioder, hvor der fortsat kan ske udnyttelse  

 og tildeling til formål, der ligger ud over de i stk. 4 beskrevne, såfremt  

 det ikke er muligt umiddelbart at anvise andre tekniske løsninger på de  

 funktioner, de pågældende numre i øvrigt anvendes til, og der er tale om  

 udbredte og internationalt koordinerede anvendelsesområder.
Det vil i givet  

 fald indgå i reguleringen, at der i overgangsperioden tillige skal kunne  

 tildeles kortnumre til de pågældende anvendelser, i det omfang udbydere af  

 telenet eller teletjenester måtte være interesserede heri, m.h.p. sikring af  

 ikke-diskriminerende adgang til at udbyde de pågældende tjenester.
Også de  

 således tildelte kortnumre vil i sagens natur efterfølgende blive inddraget.
 Som eksempel på et område, hvor det vil være relevant at fastsætte  

 overgangsordninger, kan nævnes kortnumre til såkaldte VPN-tjenester  

 (virtuelle lukkede net), hvor der er en række tekniske problemer forbundet  

 med en umiddelbar inddragelse af de pågældende kortnumre.
Der er ingen aktuelle planer om inddragelse af andre dele af de på  

 nuværende tidspunkt tildelte nummerressourcer, eller for omlægninger af den  

 samlede nummerplan.
De foreslåede bestemmelser vil, idet omfang sådanne  

 inddragelser eller omlægninger bliver aktuelle, blive anvendt som grundlag  

 for fastsættelse af rammer, tidsfrister m.v. også herfor.
Til stk. 3 Den foreslåede bestemmelse fastslår, at forskningsministeren, når denne i  

 medfør af stk. 2 i en bekendtgørelse fastlægger nærmere regler for  

 Telestyrelsens fastlæggelse af den samlede danske nummerplan, kan fravige  

 Telestyrelsens forslag hertil.
Til stk. 4 Kortnumre er en begrænset ressource, der beslaglægger betydelige  

 ressourcer i den samlede nummerplan, idet f.eks. et 4-cifret kortnummer  

 optager samme plads i den samlede nummerplan som 10.000 almindelige 8-cifrede  

 abonnentnumre.
Ydermere er adgang til at udnytte kortnumre en vigtig  

 konkurrenceparameter for udbyderne.
Det er derfor vigtigt at få fastlagt  

 klare regler for, til hvilke formål kortnumre kan anvendes.
 Det foreslås, at kortnumre fremover alene kan anvendes til nedennævnte  

 formål:
 1) Til udbud af den offentlige alarmtjeneste, hvor 112 i dag anvendes.
2) Til udbud af forsyningspligtydelser, dvs. til forsyningspligtudbyderens  

 nummeroplysningstjenester, med sigte på at sikre en videreførelse af 118, der  

 i dag anvendes til indlands-oplysningstjenesten, og af 113, der i dag  

 anvendes til udlands-oplysningstjenesten, til skrivetelefontjenesten (123).  

 De nævnte kortnumre er knyttet til varetagelsen af  

 forsyningspligttjenesterne, og følger således forpligtelsen til at udbyde  

 disse tjenester.
Endvidere kan kortnumre anvendes til særlige tjenester der  

 m.h.t. samfundsmæssig nytte må sidestilles med  

 forsyningspligt-nummeroplysningstjenesten.
Sigtet er at muliggøre en fortsat  

 anvendelse af kortnumre til vejrudsigt-tjenester og lignende tjenester, der  

 på grund af den anvendelseskreds og de funktioner, disse tjenester har, har  

 en klar samfundsmæssig betydning.
 3) Til operatørforvalgskoder.
 4) Som adgangskoder til datakommunikationstjenester.
 5) Til udbud af nummeroplysningstjenester.
 For visse af de nævnte formål vil der blive tale om 4- og 5-cifrede  

 kortnumre.
Ovennævnte afgrænsning, der har været indgående drøftet med repræsentanter  

 for såvel markedsaktører som forbrugere, indebærer et betydeligt snævrere  

 anvendelsesområde for kortnumre end hidtil, og vil således nødvendiggøre en  

 overflytning af en række tjenester til 8-cifrede numre.
Dette gælder bl.a. de  

 hidtil anvendte kortnumre til opkald til kystradiotjenesterne, forskellige  

 former for funktions-, service- og fejlmeldingslinier i snæver tilknytning  

 til udbud af teletjenester, telefonaviser, klokken, Folketingets talerstol,  

 træfpunktlignende tjenester, mødetelefontjenester m.v.
Til stk. 5 På de nævnte områder, som i dag er reguleret bl.a. i kapitel 7 i den  

 gældende bekendtgørelse om disponering og tildeling af numre, nummerserier og  

 adresser til brug for offentlige telenet og teletjenester, fastlægger  

 Telestyrelsen nærmere regler.
Hjemlen vil alene blive udnyttet til  

 videreførelse af hidtidige bekendtgørelsesregulering på områder, hvor de af  

 ITU og ETSI udstukne rammer for disponering af numre til internt brug  

 forudsætter en national udfyldning.
Til § 3 De gældende bestemmelser om Telestyrelsens administration af den samlede  

 danske nummerplan fremgår af lov om visse forhold på  

 telekommunikationsområdet og den med hjemmel heri udstedte bekendtgørelse om  

 disponering og tildeling af numre, nummerserier og adresser til brug for  

 offentlige telenet og teletjenester.
Nærværende lovforslag indebærer, at kredsen af aktører, der kan få tildelt  

 nummerressourcer inden for den samlede danske nummerplan, udvides til også at  

 omfatte udbydere af lukkede telenet eller teletjenester, i det omfang  

 udbydere heraf på samme måde som udbydere af offentlige telenet eller  

 teletjenester ønsker blokke af 8-cifrede numre tildelt direkte fra  

 Telestyrelsen, fremfor at indgå aftale med en eller flere udbydere af  

 offentlige telenet eller teletjenester.
Det er en forudsætning, at der er  

 tale om egentlige udbydere af lukkede net eller tjenester.
Bestemmelsen vil  

 således ikke kunne påberåbes, af storkunder, lukkede net der er etableret  

 direkte af de pågældende brugere m.v.
Ved udbydere af lukkede net forstås  

 selskaber, der for tredjeparter etablerer og evt. driver lukkede net,  

 herunder virtuelle lukkede net, enten på grundlag af egen telestruktur eller  

 på grundlag af lejet kapacitet.
Den pågældende afgrænsning af udbydere af  

 lukkede telenet eller teletjenester vil indgå i den kommende  

 bekendtgørelsesregulering, ligesom det vil blive præciseret, at tildeling af  

 blokke af nummerressourcer fra Telestyrelsen forudsætter at der kan  

 dokumenteres en rimelig udnyttelsesgrad af de pågældende nummerressourcer,  

 således at den udvidede adgang til at tildele nummerressourcer også til  

 lukkede net og tjenester ikke indebærer forøget »spild« af  

 nummerressourcer.
Den foreslåede justering af den kreds af aktører, der har  

 adgang til at få tildelt nummerressourcer er parallel til den påtænkte  

 justering af, hvilke markedsaktører der har adgang til at kræve indgåelse af  

 samtrafikaftaler om udveksling af trafik/koblet samtrafik.
 Herudover er det sigtet med den foreslåede bestemmelse at videreføre  

 hjemlen til Telestyrelsens samlede administration af nummerressourcerne,  

 herunder at præcisere at denne omfatter hjemmel til tildeling, ændring og  

 inddragelse af numre, nummerserier og adresser inden for de i øvrigt  

 fastlagte rammer.
 § 3, stk. 2, vil således udgøre hjemlen til videreførelse af de gældende  

 bestemmelser i ovennævnte bekendtgørelse om vilkår for tildeling, ændring og  

 inddragelse af nummerressourcer, videreoverdragelse heraf m.v. samtidig vil  

 der blive fastlagt supplerende bestemmelser bl.a. for inddragelse af  

 kortnumre, jf. også § 2.
 Bekendtgørelsen fastslår i dag:
 At administration af nummerområdet, herunder disponering og tildeling af  

 numre, nummerserier og adresser, varetages af Telestyrelsen.
 At udbud af offentlige telenet eller teletjenester der omfatter telefoni  

 via faste net, ISDN-tjenester, mobilkommunikation, samt datakommunikation der  

 udnytter nummerplaner eller adresser fastlagt i ITU's anbefalinger, alene må  

 ske på grundlag af numre, nummerserier og adresser, der er tildelt af  

 Telestyrelsen.
 At udbydere af telenet eller teletjenester, der tildeles numre,  

 nummerserier eller adresser i den danske nummerplan, eller som har fået  

 overladt brugen af bestemte numre, nummerserier eller adresser fra andre  

 udbydere, jf. stk. 3, skal sikre at numre, nummerserier eller adresser  

 anvendes i overensstemmelse med gældende bestemmelser og under respekt af den  

 tildeling af numre, nummerserier eller adresser, der er foretaget til andre  

 udbydere af telenet eller teletjenester.
 At udbydere af telenet eller teletjenester, der tildeles numre,  

 nummerserier eller adresser i den danske nummerplan, overfor Telestyrelsen er  

 ansvarlig for anvendelsen af de tildelte numre, nummerserier og adresser og  

 for betalingen herfor, uanset om brugen af de pågældende numre, nummerserier  

 og adresser enkeltvis eller i blokke måtte være overladt til enkeltkunder  

 eller andre udbydere af telenet og teletjenester.
 At Telestyrelsen efter anmodning tildeler numre, nummerserier eller  

 adresser til enhver der udbyder eller agter at udbyde offentlige telenet  

 eller teletjenester inden for telefoni via faste net, ISDN-tjenester,  

 mobilkommunikation, samt datakommunikation der udnytter nummerplaner eller  

 adresser fastlagt i ITU's anbefalinger, i Danmark.
 At Telestyrelsen i forbindelse med tildeling som nævnt i stk. 1 kan kræve,  

 at den pågældende udbyder af offentlige telenet eller teletjenester afgiver  

 oplysninger om kvantitative og kvalitative karakteristika for de enkelte  

 teletjenester, der ønskes tildelt numre, nummerserier eller adresser, med  

 henblik på at give Telestyrelsen mulighed for at sikre  

 nummerplanlægningshensyn ved den konkrete tildeling af numre, nummerserier  

 eller adresser og for at vurdere, i hvilket omfang nummer- og  

 adressetildeling skal ske.
At Telestyrelsen træffer afgørelse om, hvilke numre, nummerserier eller  

 adresser den enkelte udbyder af offentlige telenet eller teletjenester, skal  

 tildeles.
Telestyrelsen tager ved sådanne afgørelser i videst muligt omfang  

 hensyn til udbyderens ønsker, idet dog de nævnte nummerplanlægningshensyn kan  

 hindre imødekommelse heraf.
At Telestyrelsen træffer afgørelse om, i hvilket omfang tildeling af  

 numre, nummerserier eller adresser skal ske.
Telestyrelsen tager ved sådanne  

 afgørelser udgangspunkt i udbyderens oplysninger om kvantitative og  

 kvalitative karakteristika for de enkelte teletjeneste, og den  

 sandsynliggørelse der herved er sket af, om de pågældende numre, nummerserier  

 eller adresser vil blive taget i anvendelse af udbyderen.
Telestyrelsen kan  

 afvise anmodninger om tildeling af numre, nummerserier og adresser eller dele  

 heraf, i det omfang anmodningen alene fremsættes med henblik på  

 videreoverdragelse af de pågældende numre, nummerserier og adresser til andre  

 udbydere af telenet eller teletjenester.
 At Telestyrelsen i forbindelse med tildeling af numre, nummerserier og  

 adresser kan fastsætte vilkår om, 1) at de tildelte numre, nummerserier eller  

 adresser alene må anvendes for udbud af teletjenester i Danmark, 2) at de  

 tildelte numre, nummerserier eller adresser alene må anvendes til den type af  

 tjenester, hvortil numrene, nummerserierne eller adresserne er disponeret, 3)  

 at ibrugtagning af de pågældende numre, nummerserier eller adresser skal  

 påbegyndes senest 12 måneder fra tildelingsdatoen, og 4) at ibrugtagning skal  

 ske udfra hensynet til at sikre en effektiv udnyttelse af den samlede  

 kapacitet i de til enhver tid værende danske nummerplaner.
 At Telestyrelsen kan tilbagekalde numre, nummerserier eller adresser, 1)  

 hvis bestemmelserne i nærværende lov, bestemmelser fastsat i medfør af loven  

 eller eventuelle vilkår for tildelingen ikke overholdes, 2) hvis det udfra  

 kapacitetsmæssige hensyn eller generelle nummerplanlægningshensyn skønnes  

 nødvendigt, og de tildelte numre, nummerserier eller adresser ikke er taget i  

 anvendelse, eller 3) hvis den efter § 4 fastsatte ydelse ikke betales.
At Telestyrelsen med mindst 3 års varsel kan ændre i allerede tildelte  

 numre, nummerserier eller adresser, eller erstatte allerede tildelte numre,  

 nummerserier eller adresser med andre, hvis det udfra kapacitetsmæssige  

 hensyn eller generelle nummerplanlægningshensyn skønnes nødvendigt eller hvis  

 det af hensyn til at sikre en effektiv udnyttelse af den samlede kapacitet i  

 de til enhver tid værende danske nummerplaner ud fra en helhedsbetragtning  

 skønnes formålstjenligt.
Staten kan ikke gøres økonomisk ansvarlig for de  

 omkostninger, udbydere af telenet og teletjenester måtte have som følge af  

 ændringer i de tildelte numre, nummerserier og adresser.
At Telestyrelsen i forbindelse med ibrugtagning af blokke af numre til  

 brug for operatørforvalgskoder gennem offentlig annoncering skal indhente  

 eventuelle ønsker om koder fra udbydere.
Telestyrelsen kan i forbindelse med  

 hver enkelt annoncering fastsætte en frist for fremsættelse af ønsker.  

 Såfremt der i forekommer sammenfald af ønsker om operatørforvalgskoder, vil  

 Telestyrelsen tildele koderne på baggrund af lodtrækning ved notarius  

 publicus.
 Telestyrelsens fastsættelse af de nærmere regler for administrationen af  

 området vil være i overensstemmelse med hidtidig praksis, hvilket bl.a. vil  

 indebære at samme fremgangsmåde som nævnt ovenfor efter Telestyrelsens valg  

 også kan tages i anvendelse i forbindelse med særligt attraktive numre,  

 nummerserier og adresser, der måtte blive tilbageleveret fra udbyderne.
 At Telestyrelsen ved ansøgninger om tildelingen af numre, nummerserier  

 eller adresser i øvrigt foretager tildelingen i den rækkefølge anmodningerne  

 registreres i Telestyrelsens journal.
Til § 4 Den foreslåede paragraf udgør en videreførelse af den hidtidige  

 bestemmelse i lov om visse forhold på telekommunikationsområdet, § 3g, dog  

 med den ændring, at de pågældende nummerafgifter fremover også vil skulle  

 betales for numre tildelt til brug for mobilkommunikationstjenester, jf.  

 nærmere herom nedenfor, og med en udvidelse af de kategorier af omkostninger  

 vedrørende Telestyrelsens virksomhed, der forudsættes finansieret via  

 nummerafgifter.
De foreslåede regler om nummerportabilitet vil kunne betyde, at en udbyder  

 pålægges at betale nummerafgifter for numre, der er videregivet til andre  

 udbydere af offentlige telenet eller teletjenester.
Det forudsættes, at der  

 ved indgåelsen af samtrafikaftaler tages højde for, at det i denne situation  

 fortsat vil være den oprindelige udbyder, der bærer omkostningerne til  

 betaling af nummerafgifter for det eller de pågældende numre.
 I beregningsgrundlaget for nummerafgifter kan indgå omkostningerne  

 forbundet med Teleklagenævnets og Telebrugernævnets virksomhed samt  

 omkostninger til Telestyrelsens samlede administrative opgaver, inklusive  

 Telestyrelsens internationale aktiviteter, i det omfang disse vedrører  

 telesektoren.
Som hidtil forudsættes samtlige opgaver vedrørende tilsynsaktiviteterne i  

 forbindelse med lov om forsyningspligt og visse forbrugerforhold inden for  

 telesektoren, lov om konkurrenceforhold og samtrafik i telesektoren og lov om  

 visse forhold på telekommunikationsområdet, samt administrative forskrifter  

 udstedt med hjemmel i disse love, dækket via nummerafgifter for tildelte  

 nummerressourcer.
Også opgaver vedr. specifikationsarbejde,  

 beredskabsopgaver, generelle godkendelsesforhold samt arbejde i tilknytning  

 til tilsynsopgaverne som nævnt ovenfor, forudsættes som hidtil finansieret  

 via nummerafgifter for tildelte nummerressourcer.
 Hertil kommer den nedenfor nævnte omlægning af finansieringen af  

 mobilområdet, samt de administrative omkostninger vedrørende administrationen  

 af nærværende lovforslag og de heri foreslåede bestemmelser.
Endvidere er det hensigten at de fastnet-relaterede dele af de  

 administrative omkostninger ved forvaltningen af lov om beskyttelse mod  

 elektromagnetiske forstyrrelser, lov om satellitjordstations- og  

 teleterminaludstyr samt de tekniske bestemmelser vedr. fællesantenneanlæg i  

 lov om radio- og fjernsynsvirksomhed, skal finansieres via nummerafgifter, i  

 det omfang disse ikke er særskilt gebyrfinansierede.
Det bemærkes i den  

 forbindelse, at den generelle udviklingstendens, også i EU-reguleringen vedr.  

 tekniske forhold af betydning for teleområdet, er en deregulering, der  

 indebærer at konkrete tilladelses- og godkendelsesordninger med sigte på  

 standardisering, specifikation m.v., gradvist afvikles.
Dette indebærer en  

 parallel afvikling af specifikke enkeltgebyrer i forbindelse hermed.
Det må  

 således forventes, at ovennævnte områder på sigt vil belaste nummerafgifter i  

 betydeligt omfang.
Samtidig vil der imidlertid ske parallelle lettelser  

 m.h.t. de nævnte enkeltgebyrer.
 Endelig er det hensigten via nummerafgifter at dække omkostningerne til  

 Telestyrelsens generelle rådgivning og servicering af telesektoren, i  

 forlængelse af Telestyrelsens rolle som center for statens telefaglige  

 ekspertise, Telestyrelsens varetagelse af danske telepolitiske interesser på  

 fastnetområdet under internationale forhandlinger og via medlemsskab i  

 internationale organisationer på teleområdet, samt Telestyrelsens medvirken i  

 forbindelse med ministerbetjening, sparrings- og rådgivningsfunktioner i  

 forbindelse med lov- og bekendtgørelsesarbejde, generelle erfaringsopsamling  

 og videreformidling heraf m.v.
 Til tilsynsopgaverne henregnes også forberedelse af bødesager m.v.,  

 foranlediget af tilsynsaktiviteter (politisager).
Samtidig omlægges den hidtidige finansiering af tilsynsomkostningerne  

 vedr. mobilsektoren, således at den hidtidige omkostningsdækkende ydelse,  

 knyttet til tilladelsen til at drive mobilnet, begrænses til kun at gælde de  

 udgifter, som er forbundet med gennemførelsen af offentlige  

 udbudsforretninger med sigte på tildeling af nye tilladelser omfattet af lov  

 om offentlig mobilkommunikation.
Dvs. at den pågældende hjemmel alene  

 anvendes som grundlag for et engangsgebyr for udgifterne vedr. selve  

 udbudsforretningen.
Herefter finansieres tilsyn med og administration af bestemmelserne i lov  

 om offentlig mobilkommunikation m.v. via nummerafgifter for tildelte  

 nummerressourcer.
I forlængelse heraf vil også udbydere af offentlige  

 mobilnet på grundlag af lov om offentlig mobilkommunikation skulle betale de  

 i § 4 hjemlede nummerafgifter.
 Ved fastsættelsen af nummerafgifternes størrelse vil indtægter fra  

 gebyrordninger, og indtægter fra afgifter for benyttelse af radiofrekvenser  

 efter lov om radiokommunikation og tildeling af frekvenser, indtægter i  

 forbindelse med udgifterne vedrørende udbudsforretninger på  

 mobilkommunikationsområdet efter lov om offentlig mobilkommunikation og  

 indtægter fra afgifter for benyttelse af radiofrekvenser efter lov om  

 radiokommunikation og tildeling af frekvenser, skulle fraregnes ved  

 fastsættelsen af nummerafgifterne.
 Der henvises i øvrigt til det parallelt fremsatte lovforslag om ændring af  

 lov om offentlig mobilkommunikation.
Til stk. 5 Sigtet er en videreførelse af de hidtidige rammer for opkrævning af den i  

 § 4, stk. 1, nævnte ydelse, jf. bemærkningerne til den hidtidige § 3g i lov  

 om visse forhold på teleområdet, som ikrafttrådt pr. 1. juli 1996, om  

 beregning af denne i forhold til de enkelte kategorier af numre.
 M.h.t. eventuel efterregulering er det hensigten, at denne fremover vil  

 ske via den for det efterfølgende år fastsatte ydelse.
Til § 5 Det er hensigten med den foreslåede bestemmelse via samtrafikaftaler at  

 give udbydere, der ønsker at udbyde faciliteter, der omfatter operatørforvalg  

 og fast operatørvalg, mulighed herfor.
 Med sigte på at sikre slutbrugerne frit operatørvalg foreslås det  

 præciseret, at udbydere med en stærk markedsposition, er forpligtede til at  

 imødekomme alle rimelige anmodninger om samtrafikaftaler om operatørforvalg  

 og fast operatørvalg.
Forskningsministeren bemyndiges i den forbindelse til at fastsætte nærmere  

 regler for, hvilke delmarkeder det vil være relevant at anvende ved  

 afgrænsningen af, om udbydere af offentlige telenet eller teletjenester har  

 en stærk markedsposition i relation til forpligtelsen til at indgå  

 samtrafikaftaler om fast operatørvalg og operatørforvalg.
Den pågældende  

 bemyndigelse vil blive udnyttet til at fastslå, at der for så vidt angår den  

 grundlæggende forpligtelse til at indgå samtrafikaftaler herom vil blive  

 taget udgangspunkt to adskilte markeder for henholdsvis fastnet- og  

 mobilkommunikation.
M.h.t. de nærmere vilkår for, herunder prisreguleringen  

 af, samtrafikaftaler der vedrører fast operatørvalg og operatørforvalg, vil  

 reguleringens heraf ske på grundlag af bestemmelserne i samtrafiklovgivningen  

 og den i medfør heraf fastsatte regulering vedr. markedsafgrænsning m.v.
 Forpligtelsen til at indgå samtrafikaftaler om fast operatørvalg vil  

 omfatte tre typer af fast operatørvalg:
 1) Fast operatørvalg m.h.p. videretransport af alle udgående  

 udlandssamtaler, som slutbrugeren har, dvs. alle de samtaler, hvor  

 slutbrugeren fra sin telefon ringer til udlandet.
 2) Fast operatørvalg m.h.p. videretransport af alle udgående  

 indlandssamtaler, som slutbrugeren har, dvs. alle samtaler, hvor slutbrugeren  

 fra sin telefon ringer indenlands.
 3) Fast operatørvalg m.h.p. videretransport af alle udgående samtaler, for  

 såvel indland som udland.
 Indførelsen af de tre typer af fast operatørvalg vil yderligere fremme  

 konkurrencen bl.a. i forhold til slutbrugere, der ikke ønsker at udskifte  

 deres telefonnummer, idet disse vil kunne opretholde deres hidtidige nummer  

 m.h.p. indkommende samtaler (formentlig et reduceret abonnement, evt. med  

 særlige betalingsvilkår), samtidig med at de benytter en anden udbyder til  

 udgående samtaler end den udbyder hvortil slutbrugerens abonnement er  

 tilknyttet.
 M.h.t. operatørforvalg er den foreslåede regulering en videreførelse af  

 den allerede pr. 1. juli 1996 gennemførte adgang til at udbyde denne  

 facilitet, idet det dog med den herved foreslåede bestemmelse præciseres, at  

 dette også indebærer at udbydere med en stærk markedsposition er forpligtede  

 til at indgå samtrafikaftaler med sigte herpå.
 Slutbrugerne skal have mulighed for at bruge operatørforvalg og fast  

 operatørvalg i kombination og skal have adgang til at benytte de nævnte  

 faciliteter på ikke-diskriminerende vilkår.
Det præciseres endvidere, at den udbyder, slutbrugeren i øvrigt har et  

 kundeforhold hos og har fået tildelt abonnentnummeret af, ikke kan kræve  

 særskilt betaling hos kunden for etablering af operatørforvalg eller fast  

 operatørvalg.
Muligheden herfor ville medføre risiko for forskellige former  

 for konkurrenceforvridende adfærd med sigte på at gøre faciliteter som fast  

 operatørvalg og operatørforvalg mindre attraktive for slutbrugerne.
 Dækning af omkostningerne vedr. etablering og drift af den enkelte  

 slutbrugers operatørvalg og operatørforvalg må istedet ske via den  

 underliggende samtrafikaftale, jf. dog § 6 om den grundlæggende opgradering  

 af net m.v. m.h.p. at muliggøre fast operatørvalg.
 Den overtagende udbyder kan dog bemyndige den afgivende udbyder til at  

 varetage kundeforholdet, med hensyn til afregning af teletrafik, opkrævning,  

 opsigelse med videre, hvis parterne er enige om det, og det indgår i  

 samtrafikaftalen.
 Den i stk. 8 foreslåede bestemmelse indeholder definitionen af  

 operatørforvalg og fast operatørvalg.
Til § 6 Til stk. 1 Den foreslåede hjemmel for forskningsministeren til at fastsætte nærmere  

 regler om, at omkostningerne ved den grundlæggende opgradering af  

 teleinfrastrukturen, således at der er muligt at indgå samtrafikaftaler med  

 sigte fast operatørvalg, afholdes af de enkelte udbydere, vil alene blive  

 udnyttet, såfremt der ikke senest 3 mdr. efter denne lovs ikrafttræden, er  

 indgået en tilfredsstillende og dækkende brancheaftale om hvorledes og af  

 hvem de pågældende omkostninger skal finansieres.
Til stk. 2 Med den foreslåede bestemmelse bemyndiges forskningsministeren til at  

 fastsætte tidsfrister for, hvornår de enkelte udbyderes infrastruktur skal  

 være opgraderet, således at det er muligt at indgå samtrafikaftaler om fast  

 operatørvalg.
Sigtet er en hurtig indførelse heraf, som udgangspunkt pr.  

 1.1.1999. Forpligtelsen til at foretage den nævnte opgradering vil, jf.  

 ovenfor, alene påhvile udbydere med en stærk markedsposition.
Til § 7 Sigtet med den foreslåede hjemmel er at bemyndige forskningsministeren til  

 at fastsætte nærmere regler om afregningsforhold m.v. for aftaler mellem  

 slutbrugere, der er tildelt et nummer med særlige takseringsforhold, og en  

 eller flere parter i en samtrafikaftale om udveksling af trafik til det  

 pågældende nummer, herunder aftaler mellem slutbruger og den udbyder af  

 offentlige telenet eller teletjenester, som slutbrugeren har fået tildelt sit  

 nummer af.
 F.eks. vil det formentlig være nødvendigt med flere parallelle aftaler  

 mellem de pågældende parter i samtrafikaftalen og en service 900 udbyder (den  

 i bestemmelsen nævnte slutbruger), for at håndtere den situation at  

 overtakseringen på service 900 nummeret som udgangspunkt skal kunne opkræves  

 sammen med den generelle telefonregning hos de forbrugere, der benytter det  

 pågældende nummer og den pågældende tjeneste, uanset hvilken part i  

 samtrafikaftalen, disse forbrugere i øvrigt har deres faste kundeforhold hos.
Til § 8 En lettelse af slutbrugernes adgang til at skifte udbyder er et af  

 midlerne til aktivt at fremme konkurrence på telemarkedet.
Ved at give  

 slutbrugerne muligheden for at tage deres telefonnummer med sig, dvs. at  

 indføre mulighed for nummerportabilitet, minimeres barriererne for skift af  

 udbyder.
Til stk. 2 Det foreslås, at nummerportabilitet introduceres i to etaper, da en  

 indførelse heraf er teknisk kompliceret, og indebærer en række omkostninger  

 m.h.p. opgradering af de bestående telenet og teletjenester.
 Den første etape vil omfatte indførelse af adgang til at medtage sit  

 nummer ved skift af udbyder inden for fastnet-telefoni, inklusive ISDN, i  

 situationer hvor slutbrugeren bibeholder sin bopæl indenfor det område, der  

 dækkes af den central, hvortil slutbrugeren var tilsluttet inden skift af  

 udbyder.
 Den anden etape vil indebære en udbygning af adgangen til at medtage sit  

 nummer ved skift af udbyder, således at dette også kan ske ved skift mellem  

 fastnet- og mobiludbydere.
Såfremt det er muligt rent teknisk og driftsmæssigt at medtage dele af den  

 forudsatte 2. etape af gennemførelsen af nummerportabilitet allerede pr.  

 1.1.1999, vil der blive taget højde herfor ved fastlæggelsen af tidsplanen  

 for gennemførelsen af nummerportabilitet.
Eksempelvis kan det være relevant,  

 såfremt det er muligt, at indføre fuld nummerportabilitet for telefonnumre i  

 70-, 80- og 90-nummerserierne pr. 1.1.1999, samt fuld nummerportabilitet for  

 større sammenhængende blokke af numre.
Udbydere af offentlige telenet og teletjenester kan, såfremt de ønsker  

 det, tilbyde geografisk portabilitet til egne slutbrugere, herunder til  

 slutbrugere der skifter til den pågældende udbyder.
Det må forventes, at  

 udbydere vil tilbyde geografisk portabilitet i eget net, i det omfang der er  

 en tilstrækkelig slutbruger-efterspørgsel efter denne facilitet.
Til stk. 3 Bestemmelsen bemyndiger forskningsministeren til at fastsætte, hvornår der  

 skal være gennemført en grundlæggende opgradering af de enkelte udbyderes  

 teleinfrastruktur, således at det er muligt at stille nummerportabilitet til  

 rådighed.
 Som udgangspunkt skønnes en hensigtsmæssig og rimelig tidsplan for  

 indførelse af nummerportabilitet i de ovenfor nævnte to etaper at være  

 henholdsvis 1. januar 1999 og 1. januar 2001, jf. også Telestyrelsens  

 indstilling herom.
 Bemyndigelsen til at fastsætte nærmere regler vil dog først blive udnyttet  

 efter drøftelser med brancheaktørerne om fastsættelse af en tidsplan herfor  

 og under hensyntagen til en eventuel enighed mellem brancheaktørerne om en  

 køreplan, der indebærer en senere implementering end den af  

 forskningsministeren og Telestyrelsen foreslåede.
 Såfremt der ikke senest 3 måneder efter lovforslagets ikrafttræden er  

 opnået enighed blandt brancheaktørerne om en køreplan som nævnt ovenfor, og  

 herunder fremlagt dokumentation for, at en senere gennemførelse end ovenfor  

 nævnt vil være hensigtsmæssig, vil forskningsministeren fastsætte regler som  

 nævnt ovenfor.
Til stk. 4 Forbrugernes mulighed for at »aflæse« prisen for en  

 telefonsamtale udfra en vurdering af det pågældende telefonnummer er i dag  

 sådan, at det m.h.t. samtaler på fastnet-området ikke længere kan aflæses via  

 telefonnummeret, hvor i landet den slutbruger, der råder over det pågældende  

 nummer, bor.
Udbyderne af offentlige telenet eller teletjenester i Danmark er  

 i dag ikke tildelt geografisk bestemte numre.
Såfremt der skulle have været  

 gennemført en sådan tildeling af blokke af 8-cifrede numre, ville det have  

 været nødvendigt med en betydelig udvidelse af det samlede antal cifre i de  

 enkelte telefonnumre, for at få plads til alle de nye udbydere i  

 nummerplanen.
Hertil kommer at de enkelte udbydere på fastnetområdet opererer  

 med forskellige takstsystemer, og at det således ikke er sikkert, at der  

 fremover i de enkelte net vil være tale om en tredelt takststruktur med  

 lokal-, regional og landstakster svarende til Tele Danmarks.
Indførsel af  

 nummerportabilitet på fastnetområdet (første etape, jf. ovenfor) betyder  

 derfor ikke i sig selv formindsket gennemsigtighed for forbrugerne.
M.h.t. evt. nummerportabilitet på tværs af fastnet- og mobiltjenester er  

 situationen i dag den, at der i nummerplanen afsættes særlige nummerserier  

 til mobilnumre.
Der er ikke gennemført nogen form for særlige  

 oplysningskampagner for at oplyse slutbrugerne om, hvilke nummerserier der  

 anvendes til mobilnumre, og der er ikke gennemført undersøgelser af, om  

 slutbrugerne i dag er i stand til at skelne mobilnumre fra fastnetnumre.
Det  

 må anses for tvivlsomt, at alle slutbrugere i dag er i stand til at  

 gennemskue, hvorvidt et nummer er et mobilnummer.
Samtaler fra fastnetnumre  

 til mobilnumre er i dag ofte dyrere end samtaler til andre fastnetnumre.
Det  

 må imidlertid forventes at denne forskel udviskes i takt med den forøgede  

 konkurrence på mobilområdet og sammensmeltningen af mobil- og  

 fastnettjenester som indbyrdes konkurrerende.
 Med sigte på at foregribe og løse eventuelle problemer på grund af den  

 forøgede uigennemsigtighed ved indførelse af fuld operatørportabilitet,  

 inklusive portering af numre mellem fastnet og mobilnet, vil  

 forskningsministeren iværksætte en undersøgelse af den samlede takststruktur  

 på markedet ca. 1 år før introduktionen af fuld nummerportabilitet, m.h.p.  

 afdækning af, om der fortsat er tale om væsentlige generelle takstforskelle  

 mellem samtaler til mobilnumre og samtaler til fastnetnumre.
 I det omfang dette er tilfældet, vil der blive stillet krav til de  

 udbydere af mobiltjenester, der overtager porterede numre fra fastnettet, som  

 derved bliver dyrere at ringe til, om at det ved opkald til nummeret oplyses,  

 at der ringes til et mobilnummer.
Til § 9 Den foreslåede hjemmel vil alene blive benyttet, såfremt der ikke senest 6  

 mdr. efter lovens ikrafttræden er indgået en tilfredsstillende og dækkende  

 brancheaftale om hvorledes og af hvem de pågældende omkostninger skal  

 finansieres.
 Det faktum at der herved kan gå op til 6 måneder før endelige regler om  

 fordeling af omkostningerne ved opgradering af nettene med sigte på at  

 muliggøre nummerportabilitet, er fastsat, kan ikke begrunde en udskydelse af  

 den ovenfor nævnte tidsplan for gennemførelse af nummerportabilitet, idet  

 konsekvenserne af at der ikke indgås en dækkende brancheaftale, nemlig at de  

 respektive udbydere her i sær afholder de pågældende omkostninger, fremgår  

 klart af den foreslåede lovbestemmelse.
Til § 10 Sigtet med denne bestemmelse er at præcisere, at alle udbydere af  

 offentlige telenet og teletjenester uanset markedsposition er forpligtede til  

 at indgå samtrafikaftaler med sigte på i praksis at muliggøre  

 nummerportabilitet, idet dette er en forudsætning for gennemførelse af  

 nummerportabilitet som beskrevet i § 8 med tilhørende bemærkninger.
 M.h.t. de nærmere vilkår for, herunder prisreguleringen af  

 samtrafikaftaler der vedrører nummerportabilitet, vil reguleringens heraf ske  

 på grundlag af bestemmelserne i samtrafiklovgivningen og den i medfør heraf  

 fastsatte regulering vedr. markedsafgrænsning m.v., jf. lovforslagets  

 henvisning hertil.
 Der vil med hjemmel i stk. 7 blive udstedt nærmere regler, primært af  

 teknisk karakter, der præciserer hvordan nummerportabilitet i praksis  

 håndteres i situationer, hvor der er tale om flere efterfølgende skift mellem  

 selskaber.
Til § 11 Sigtet med denne bestemmelse er ud fra et brugerhensyn at sikre et bredt  

 udbud af nummeroplysningstjenester i forskellige mere eller mindre  

 skræddersyede udgaver og via forskellige medier, så der opstår et solidt  

 konkurrencemarked også med hensyn til udbud af nummeroplysningstjenester.
Det er ikke nødvendigvis den, der indgår aftale om et abonnement, der er  

 bruger af det pågældende nummer.
Selve den fysiske forbindelse kan være  

 oprettet på en anden adresse, og med en anden slutbruger end den, der har  

 indgået aftalen.
Det er op til den enkelte aftalepart, hvem der skal stå  

 opført som slutbruger, det vil sige, hvem der skal stå som registreret  

 slutbruger af telefonnummeret.
Det er oplysningerne om den registrerede  

 slutbruger, der skal videregives med mindre slutbrugeren ikke ønsker dette,  

 jf. lovforslagets § 11, stk. 3.
Slutbrugeren kan således vælge, at dennes nummer ikke må oplyses i  

 forbindelse med udbud af nummeroplysningstjenester og i andre sammenhænge.  

 Heraf følger at nummeret ikke kan videregives til tredjemand.
Krav om  

 hemmeligholdelse er dog ikke til hinder for, at nummeret i signaleringsøjemed  

 videregives til andre udbydere af telenet og teletjenester.
Endvidere fremgår det af § 11 stk. 4, at nummeroplysninger altid kan  

 videregives til den offentlige alarmtjeneste.
Den offentlige alarmtjeneste  

 omfatter alle de offentlige alarmfunktioner, der bestrides af politiet,  

 Københavns Brandvæsen og andre.
Det er i forbindelse med alarmopkald af stor  

 vigtighed, at landets alarmcentraler kan få oplysninger om det enkelte  

 abonnentnummer i forbindelse med alarmopkald fra en borger, der ikke er i  

 stand til selv at fortælle, hvorfra der kaldes.
 M.h.t. udnyttelse af nummeroplysninger er dette bl.a. reguleret via lov om  

 private registre og dørsalgsloven.
Lov om private registre skelner mellem følsomme personoplysninger og  

 ikke-følsomme personoplysninger.
De oplysninger der vil stå i  

 nummeroplysningen er ikke-følsomme personoplysninger, der er omfattet af lov  

 om private registre, § 4, stk. 2.
 Ovennævnte betyder, at elektronisk lagrede oplysninger om en slutbrugers  

 navn, adresse, stilling og telefonnummer ifølge registerlovgivningen må  

 videregives uden dennes samtykke, når videregivelsen er et naturligt led i  

 den normale drift af udbyderens virksomhed.
 Med forslaget om at pålægge udbydere inden for de i øvrigt gældende  

 lovgivningsmæssige rammer at udlevere nummeroplysningsdata, er det hensigten  

 at præcisere, at sådanne aktiviteter er et naturligt led i den normale drift  

 af udbyderens virksomhed, og at der derfor kan ske videregivelse af de  

 pågældende personoplysninger uden samtykke.
 Af § 4b i lov om private registre fremgår, at virksomheder ikke må  

 videregive registrerede oplysninger om forbrugere til andre virksomheder til  

 brug ved markedsføring, medmindre der er tale om »ikke-følsomme«  

 personoplysninger og under forudsætning af, at forbrugeren udtrykkeligt har  

 givet samtykke hertil.
Dørsalgsloven forbyder i § 2, stk. 1, som hovedregel telefonsalg til  

 private forbrugere.
Erhvervsdrivende må således ikke uden forudgående  

 anmodning rette (personlig eller) telefonisk henvendelse til en forbruger med  

 det formål at sælge forbrugeren en vare eller tjenesteydelse.
Der er dog en  

 undtagelse i stk. 2, der angiver, at forbudet ikke gælder salg af bøger,  

 forsikringer, avisabonnementer mv.
 Det vil sige, at uanset at televirksomhedernes nummeroplysninger vil kunne  

 købes af andre erhvervsdrivende, gælder der et generelt forbud, som vil  

 hindre misbrug af oplysningerne for så vidt angår telefonsalg og som vil  

 sikre fortsat opretholdelse af privatlivets fred.
 Den ovenfor refererede generelle lovgivning med sigte på sikring af  

 personbeskyttelses- og forbrugerhensyn i forbindelse med anvendelse af  

 nummeroplysningsdata i markedsføringsøjemed udgør en fuldt tilstrækkelig  

 sikring af forbrugerne også i forbindelse med videregivelse af  

 nummeroplysningsdata, og der er således ikke behov for yderligere  

 sektorspecifikke regler herfor.
Til § 12 Til stk. 1 - 3 Med bestemmelserne i stk. 1 - 3 får Telestyrelsen mulighed for at udstede  

 påbud og anvende dagbøder, med sigte på at sikre en gennemtvingelse af påbud.
 Anvendelse af dagbøder forudsætter, at Telestyrelsen forinden har truffet  

 afgørelse om, at der foreligger en overtrædelse af gældende bestemmelser  

 eller vilkår og har meddelt påbud om overholdelse heraf.
I en række tilfælde må det formodes at manglende overholdelse af vilkår  

 har økonomiske årsager.
Eksempelvis kan en manglende adgang til frit  

 operatørvalg, give den udbyder, som slutbrugeren oprindeligt er tilknyttet,  

 mulighed for at beholde transport af samtaler som en slutbruger muligvis  

 ellers ville bruge en anden udbyder til at transportere.
Telestyrelsens mulighed for at anvende dagbøder fjerner eventuelle  

 økonomiske incitamenter for en udbyder af offentlige telenet eller  

 teletjenester til ikke at opfylde de fastsatte vilkår.
Ved fastsættelsen af  

 dagbødernes størrelse bør det derfor sikres, at beløbet har en sådan  

 størrelse, at det virker adfærdsregulerende på udbyderne.
 I forbindelse med tildeling af bl.a. nummerserier og kortnumre er det en  

 forudsætning for anvendelsen af dagbøder, at der ikke er tale om uoprettelige  

 forhold, idet det i denne situation i give fald ville være mere  

 hensigtsmæssigt at inddrage de i § 2 stk. 1- 2 beskrevne nummerserier og  

 kortnumre.
Til stk. 4 Det er hensigten med bl.a. den foreslåede bestemmelse, og de parallelt  

 foreslåede ændrede eller nye bestemmelser i de øvrige trin 2b lovforslag, at  

 præcisere, at den i øvrigt gennemførte afskæring af forskningsministerens  

 indstruksadgang overfor Telestyrelsen omfatter den samlede tilsynsfunktion,  

 herunder også aktiviteter, der ikke umiddelbart knytter sig til en enkelt  

 konkret afgørelse, som f.eks.
Telestyrelsens iværksættelse af udrednings- og  

 analyseopgaver i tilknytning til tilsynsaktiviteterne, indhentning af ekstern  

 juridisk, økonomisk eller telefaglig bistand hertil, Telestyrelsens interne  

 tværgående overvejelser om planlægning og udøvelse af tilsyn, udvalgte  

 fokus-områder m.v., jf. dog de i lovforslag om Telestyrelsens indeholdte  

 styringsinstrumenter m.h.t. budget fastlæggelse og kontraktstyring m.v., der  

 også finder anvendelse i forhold til tilsynsaktiviteterne.
 Det foreslås yderligere præciseret, at afskæringen af  

 forskningsministerens instruksadgang også omfatter Telestyrelsens  

 fastsættelse af administrative forskrifter på de områder, hvor bemyndigelsen  

 hertil er henlagt til Telestyrelsen.
Til § 13 Uanset den i bemærkningerne til § 12, stk. 4 beskrevne afskæring af  

 forskningsministerens adgang til at give Telestyrelsen instruks i.f.m.  

 styrelsens tilsynsaktiviteter, vil den til enhver tid værende minister for  

 området, medmindre der fastsættes særlige regler der afskærer ministeren  

 herfra, fortsat kunne risikere at komme under pres for at involvere sig i  

 enkeltsager på tilsynsområdet, på grundlag af ministerens generelle adgang  

 til i.f.m. konkrete sager at dispensere fra en af ministeren administrativt  

 fastsatte regler.
Herved vil den foreslåede klare arbejdsdeling mellem  

 minister og styrelse kunne undermineres.
For yderligere at styrke  

 Telestyrelsens uafhængighed på tilsynsområdet og afskære ministerens  

 involvering i enkeltsager, er det derfor hensigten med nærværende  

 bestemmelse, at afskære ministeren fra at kunne dispensere fra  

 bekendtgørelser udstedt af ministeren i medfør af denne lov.
Til § 16 Ved udmåling af bøder i medfør af overtrædelse af denne lov bør der tages  

 et særligt hensyn til den økonomiske fordel udbyderne af offentlige telenet  

 eller teletjenester enten har opnået, har tilsigtet eller den interesse  

 udbyderne har haft ved overtrædelse af vilkår eller manglende opfyldelse af  

 krav om f.eks. opfyldelse af oplysningspligten jf. § 14.
Disse hensyn er vigtige for at sikre, at de udbydere der overholder  

 lovgivningen ikke stilles ringere konkurrencemæssigt end konkurrenterne.
Det  

 bør således ikke kunne betale sig i økonomisk henseende for en udbyder at  

 overtræde vilkår, der er fastsat i medfør af denne lov.
Til § 17 Til stk. 1 Lovforslaget træder i kraft den 1. juli 1997. Lovens § 4 træder dog først  

 i kraft fra den 1. januar 1998, da en tidligere ikrafttrædelse vil skabe  

 opkrævnings- og regnskabsmæssige problemer både for televirksomhederne og  

 Telestyrelsen.
Som en konsekvens af ovenstående ophæves § 3 g i lov om visse  

 forhold på telekommunikationsområdet således først fra den 1. januar 1998.
Til stk. 2 og stk. 3 Bekendtgørelse om disponering og tildeling af numre, nummerserier og  

 adresser til brug for offentlige telenet og teletjenester gælder indtil de i  

 denne lov hjemlede bekendtgørelser på området træder i kraft.
Endvidere videreføres de tildelte numre, nummerserier og adresser, som  

 Telestyrelsen inden den 1. juli 1997 har tildelt udbydere af offentlige  

 telenet eller teletjenester.
Tildelingen vil ske i overensstemmelse med denne  

 lov og vilkår fastsat i medfør heraf.
Der vil dog ske en ændring i forhold  

 til kortnumre jf. § 2 stk. 2 og 4.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om tildeling og anvendelse af nummerressourcer  

 m.v.
(Lovforslag nr.
L 261), De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
Efter 2. behandling den 27. maj 1997 Kapitel 1 Lovens formål § 1. Formålet med loven er at sikre klare og ikkediskriminerende  

 rammer for disponering og tildeling af de samlede nummerressourcer i den  

 samlede danske nummerplan, som udgangspunkt at sikre uhindrede  

 opkaldsmuligheder mellem offentlige telenet eller teletjenester i såvel  

 indland som udland på grundlag af fælles nummer- og adresseplaner til brug  

 for udbud af telenet og teletjenester og at give slutbrugere mulighed for at  

 medtage abonnentnumre ved skift mellem udbydere af offentlige telenet eller  

 teletjenester eller at benytte flere udbydere af offentlige telenet eller  

 teletjenester parallelt.
Kapitel 2 Disponering og tildeling af nummerressourcer § 2. Den samlede danske nummerplan omfatter numre, nummerserier og  

 adresser i forbindelse med udbud af telenet eller teletjenester med  

 undtagelse af udbud af datakommunikationsnet og -tjenester, der ikke udnytter  

 nummerplaner eller adresser fastlagt i Den Internationale Telekommunikations  

 Unions (ITU's) anbefalinger.
Nummerplanen udarbejdes af Telestyrelsen inden  

 for de i medfør af stk. 2 fastsatte rammer herfor og bekendtgøres af  

 Telestyrelsen.
Stk. 2. Forskningsministeren fastsætter efter forslag fra  

 Telestyrelsen nærmere regler om indholdet af den samlede danske nummerplan  

 omfattende 1) regler om fordeling og indbyrdes prioritering af de samlede  

 nummerressourcer omfattende blandt andet numre, der kan anvendes i  

 forbindelse med udbud af generelle offentlige standardabonnementer, numre,  

 der kan anvendes til offentlige teletjenester med særlige takseringsforhold,  

 numre, der kan anvendes i forbindelse med udbud af lukkede telenet eller  

 teletjenester, kortnumre til de i stk. 4 nævnte formål og reservering af  

 numre med henblik på senere anvendelse, herunder numre, der reserveres med  

 henblik på omlægning af nummerplanen som nævnt i nr. 3, 2) tidsplaner og eventuelle overgangsordninger for inddragelse af  

 eksisterende nummerressourcer, hvor anvendelsen er i strid med de fastlagte  

 regler for nummerplanen eller med stk. 4, 3) rammer for en eventuel omlægning af den samlede nummerplan i form af  

 udvidelse af det samlede antal cifre i de enkelte telefonnumre og 4) rammer og eventuelle overgangsordninger for ændring af allerede  

 tildelte numre.
 Stk. 3. Forskningsministeren kan ved fastlæggelsen af nærmere  

 regler efter stk. 2 fravige Telestyrelsens forslag.
 Stk. 4. Kortnumre i de dele af nummerplanen, der vedrører numre  

 til telefoni-, ISDN- og mobilkommunikationstjenester, kan alene anvendes til:
 1) Den offentlige alarmtjeneste.
 2) Udbud af forsyningspligtydelser samt udbud af særlige tjenester af en  

 samfundsmæssig betydning, der kan sidestilles med forsyningspligtudbyderens  

 nummeroplysningstjeneste.
 3) At sikre slutbrugere adgang til via operatørforvalg, jf. § 5, stk. 8,  

 at anvende en anden udbyder af telenet eller teletjenester inden for  

 telefoni, ISDN-tjenester og mobilkommunikation end den udbyder, slutbrugeren  

 i øvrigt har sit kundeforhold hos.
 4) Via kortnumre at sikre slutbrugere i net for telefoni-, ISDN- og  

 mobilkommunikationstjenester adgang til udbydere af offentlige  

 datakommunikationstjenester.
 5) Udbud af nummeroplysningstjenester.
Stk. 5. I forbindelse med Telestyrelsens udarbejdelse af den  

 samlede danske nummerplan, jf. stk. 1, fastsætter Telestyrelsen nærmere  

 regler for 1) intern nummerering og adressering i telenettene og 2) sammenhængen mellem den samlede danske nummerplan og fælles  

 internationale nummer- og adresseplaner med sigte på som udgangspunkt at  

 sikre uhindrede opkaldsmuligheder og mulighed for samtrafik mellem offentlige  

 telenet eller teletjenester i såvel indland som udland på grundlag af fælles  

 nummer- og adresseplaner.
 § 3. Administrationen af den samlede danske nummerplan, herunder  

 disponering, tildeling, ændring og inddragelse af numre, nummerserier og  

 adresser, varetages af Telestyrelsen.
 Stk. 2. Forskningsministeren fastsætter nærmere regler om  

 Telestyrelsens administration af den samlede danske nummerplan, jf. stk. 1.
Kapitel 3 Nummerafgifter § 4. Telestyrelsen opkræver nummerafgifter hos udbydere af telenet  

 eller teletjenester, som Telestyrelsen har tildelt eller tildeler numre,  

 nummerserier eller adresser.
 Stk. 2. Nummerafgifterne beregnes ud fra antallet af numre,  

 nummerserier eller adresser, som Telestyrelsen har tildelt eller tildeler den  

 enkelte udbyder.
 Stk. 3. Nummerafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 4. Forskningsministeren fastsætter nærmere regler om  

 Telestyrelsens opkrævning af den i stk. 1 nævnte ydelse.
Kapitel 4 Frit operatørvalg m.v.
 § 5. Udbydere af offentlige telenet eller teletjenester, der har  

 en stærk markedsposition, skal imødekomme alle rimelige anmodninger om  

 indgåelse eller ændring af samtrafikaftaler med sigte på gennemførelse af  

 operatørforvalg og fast operatørvalg, jf. stk. 8 og 9.
 Stk. 2. Udbydere af offentlige telenet eller teletjenester  

 formodes at have en stærk markedsposition, hvis de har en markedsandel på  

 mere end 25 pct. af en telekommunikationsaktivitet i de geografiske områder,  

 hvori de udbyder telenet eller teletjenester.
Stk. 3. Telestyrelsen kan uanset bestemmelsen i stk. 2 træffe  

 beslutning om, at udbydere af offentlige telenet eller teletjenester med en  

 markedsandel på 25 pct. eller mindre skal betragtes som udbydere med en stærk  

 markedsposition, og at udbydere af offentlige telenet eller teletjenester med  

 en markedsandel på mere end 25 pct. ikke skal betragtes som udbydere med en  

 stærk markedsposition.
Ved beslutninger af denne art skal Telestyrelsen tage  

 udbyderens mulighed for at øve indflydelse på markedsvilkårene, udbyderens  

 omsætning i forhold til størrelsen af markedet, udbyderens kontrol over  

 adgangen til slutbrugere, udbyderens adgang til finansielle ressourcer og  

 udbyderens erfaring med hensyn til udbud af telekommunikationsydelser i  

 betragtning.
 Stk. 4. Forskningsministeren fastsætter nærmere regler om  

 afgrænsningen af det eller de relevante markeder i forbindelse med  

 fastlæggelse af en udbyders markedsandel, jf. stk. 2 og 3.
 Stk. 5. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1.
Stk. 6. Samtrafikaftaler efter stk. 1 skal give slutbrugerne hos  

 den udbyder, der har en stærk markedsposition, adgang til operatørforvalg og  

 fast operatørvalg på ikkediskriminerende vilkår.
Den udbyder, der har en  

 stærk markedsposition, skal åbne for slutbrugernes adgang til operatørforvalg  

 og fast operatørvalg senest 3 måneder efter, at samtrafikaftale herom er  

 indgået.
 Stk. 7. Slutbrugere kan ikke afkræves særskilt betaling for  

 etablering af operatørforvalg eller fast operatørvalg af den udbyder,  

 slutbrugeren i øvrigt har sit kundeforhold hos.
Stk. 8. Ved fast operatørvalg og operatørforvalg forstås  

 faciliteter, der tillader slutbrugere tilsluttet offentlige telenet eller  

 teletjenester inden for områderne telefoni, ISDN eller mobilkommunikation at  

 vælge, hvilken udbyder der skal forestå transporten af dele af slutbrugerens  

 samtaler.
Dette kan enten ske gennem fast operatørvalg, hvorved forstås en  

 fast aftale om, at slutbrugeren generelt ønsker at anvende en bestemt anden  

 udbyder end den udbyder, slutbrugeren i øvrigt har sit kundeforhold hos, til  

 transport af dele af slutbrugerens teletrafik, eller ved operatørforvalg,  

 hvorved forstås, at slutbrugeren for den enkelte samtale kan vælge en anden  

 udbyder via anvendelse af en operatørforvalgskode.
Stk. 9. Forpligtelsen til at indgå samtrafikaftaler med sigte på  

 etablering af fast operatørvalg, jf. stk. 1, omfatter fast operatørvalg  

 gældende for 1) den samlede udlandstrafik, som den enkelte slutbruger har, 2) den samlede indlandstrafik, som den enkelte slutbruger har, eller 3) den samlede ind- og udlandstrafik, som den enkelte slutbruger har.
 Stk. 10. Bestemmelsen i stk. 1 finder ikke anvendelse for analoge  

 centraler, der er oprettet og taget i brug før den 1. juli 1996.
 § 6. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v., således at det bliver  

 muligt at gennemføre fast operatørvalg, skal afholdes af den enkelte udbyder  

 af offentlige telenet og teletjenester.
 Stk. 2. Forskningsministeren fastsætter tidsfrister for, hvornår  

 fast operatørvalg skal være muligt i offentlige telenet eller teletjenester  

 tilhørende udbydere med en stærk markedsposition.
Kapitel 5 Indbyrdes afregning vedrørende numre med særlige takseringsforhold § 7. Forskningsministeren kan fastsætte nærmere regler om  

 indbyrdes afregning m.v. vedrørende numre, der kan anvendes til teletjenester  

 med særlige takseringsforhold, mellem på den ene side udbydere af offentlige  

 telenet og teletjenester og på den anden side den eller de slutbrugere,  

 nummeret er tildelt.
Kapitel 6 Nummerportabilitet § 8. Der skal etableres mulighed for, at slutbrugere kan medtage  

 abonnentnumre ved skift mellem udbydere af offentlige telenet eller  

 teletjenester (nummerportabilitet). Gennemførelse af nummerportabilitet skal  

 ske med respekt af de rammer, der i nummerplanen er fastlagt for anvendelse  

 af de enkelte nummerkategorier.
 Stk. 2. Nummerportabilitet etableres i to etaper:
 1) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni og ISDN, dog under forudsætning af, at der ikke samtidig sker  

 flytning ud over det geografiske område, der hører under den central,  

 slutbrugeren er tilknyttet før skift af adresse.
 2) Slutbrugere skal have mulighed for at medtage abonnentnumre ved skift  

 mellem udbydere af offentlige telenet eller teletjenester inden for områderne  

 telefoni, ISDN og offentlig mobilkommunikation.
Stk. 3. Forskningsministeren fastsætter tidsfrister for, hvornår  

 nummerportabilitet som nævnt i stk. 2 skal være muligt i alle offentlige  

 telenet eller teletjenester.
Ministeren kan i den forbindelse fastsætte  

 regler om, at nærmere afgrænsede dele af den i stk. 2, nr. 2, nævnte  

 nummerportabilitet gennemføres på samme tidspunkt som den i stk. 2, nr. 1,  

 nævnte nummerportabilitet.
 Stk. 4. Forskningsministeren kan samtidig med indførelse af  

 nummerportabilitet som nævnt i stk. 2, nr. 2, fastsætte nærmere regler om, at  

 udbydere af offentlige telenet eller teletjenester er forpligtet til at  

 oplyse, om den enkelte samtale er til et mobilnet- eller fastnet-nummer, og  

 til generelt at informere slutbrugerne om udbyderens priser for samtaler til  

 sådanne numre.
 § 9. Forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v., således at det bliver  

 muligt at udbyde nummerportabilitet, skal afholdes af den enkelte udbyder af  

 offentlige telenet eller teletjenester.
 § 10. Udbydere af offentlige telenet eller teletjenester skal  

 imødekomme alle rimelige anmodninger om indgåelse eller ændring af  

 samtrafikaftaler med sigte på gennemførelse af nummerportabilitet.
 Stk. 2. Lov om konkurrenceforhold og samtrafik i telesektoren samt  

 administrative forskrifter udstedt i medfør heraf finder tilsvarende  

 anvendelse på samtrafikaftaler som nævnt i stk. 1, i det omfang disse aftaler  

 indgås med udbydere af offentlige telenet eller teletjenester, der har en  

 stærk markedsposition, jf. § 5, stk. 2-4, og administrative forskrifter  

 udstedt med hjemmel heri.
 Stk. 3. Udbydere af offentlige telenet eller teletjenester, der  

 har en stærk markedsposition, skal uanset de i medfør af § 8, stk. 3,  

 fastlagte tidsfrister for indførelse af nummerportabilitet imødekomme alle  

 rimelige anmodninger om indgåelse af samtrafikaftaler med henblik på at give  

 samme adgang til nummerportabilitet ved skift mellem udbydere af offentlige  

 telenet eller teletjenester, som udbyderen tilbyder egne slutbrugere.
Stk. 4. Samtrafikaftaler efter stk. 1 skal give slutbrugerne hos  

 parterne i samtrafikaftaler adgang til nummerportabilitet på  

 ikkediskriminerende vilkår.
Udbydere af offentlige telenet og teletjenester  

 skal åbne for slutbrugernes adgang til nummerportabilitet senest 3 måneder  

 efter, at samtrafikaftale herom er indgået.
 Stk. 5. Slutbrugere, der ønsker at udnytte muligheden for  

 nummerportabilitet, kan ikke afkræves særskilt betaling for etablering af  

 disse faciliteter af den udbyder, slutbrugeren i øvrigt har sit kundeforhold  

 hos.
 Stk. 6. Priserne for samtaler til numre, som slutbrugere har  

 medtaget på grundlag af reglerne om nummerportabilitet, må ikke overstige den  

 pågældende udbyders priser for tilsvarende samtaler til numre, der ikke er  

 overført fra en udbyder af offentlige telenet eller teletjenester, til en  

 anden udbyder.
 Stk. 7. Telestyrelsen fastsætter nærmere regler for  

 nummerportabilitet, der indebærer, at et nummer medtages ved flere  

 efterfølgende skift mellem udbydere af offentlige telenet og teletjenester,  

 herunder hvilke krav der kan stilles til samtrafikaftaler med sigte herpå.
 Stk. 8. Telestyrelsen fastsætter nærmere regler om, i hvilket  

 omfang udbydere af offentlige telenet eller teletjenester er forpligtede til  

 at videreformidle opkald fra udenlandske udbydere af offentlige telenet og  

 teletjenester til numre, som er medtaget ved skift til andre udbydere.
Kapitel 7 Udnyttelse af nummeroplysninger § 11. Udbydere af offentlige telenet eller teletjenester, der er  

 tildelt abonnentnumre til telefoni, ISDN eller mobilkommunikation, skal  

 afgive nummeroplysningsdata til alle, der ønsker det.
Betaling for afgivelse  

 af nummeroplysninger må ikke overstige omkostningerne ved afgivelsen  

 (marginalomkostningerne).
Stk. 2. Ved nummeroplysningsdata forstås oplysninger om  

 abonnentnumre, der er tildelt slutbrugere, indeholdende navn, adresse,  

 eventuelle stillingsoplysninger, abonnentnummeret og den kategori af  

 tjeneste, abonnentnummeret anvendes til.
Forskningsministeren fastsætter  

 nærmere regler om minimumskrav til de pågældende datas fremtrædelsesform,  

 opdatering af oplysninger m.v.
Stk. 3. En slutbruger kan kræve, at den pågældendes  

 nummeroplysninger ikke oplyses i forbindelse med udbud af  

 nummeroplysningstjenester, der udbydes af den udbyder, slutbrugeren har sit  

 kundeforhold hos.
Krav herom indebærer ligeledes, at slutbrugerens  

 nummeroplysningsdata ikke kan videregives til andre.
 Stk. 4. Uanset stk. 3 kan nummeroplysninger altid videregives til  

 den offentlige alarmtjeneste og til andre udbydere af telenet eller  

 teletjenester i signaleringsøjemed samt til brug for henvendelser fra den  

 offentlige alarmtjeneste.
Kapitel 8 Tilsyn, klageadgang og sanktioner § 12. Telestyrelsen fører tilsyn med overholdelsen af reglerne i §  

 2, stk. 4, § 5 stk. 1, 5-7 og 9, § 8, stk. 1 og 2, § 10, stk. 1-6, og § 11,  

 stk. 1, 3 og 4, og administrative forskrifter fastsat i medfør af § 2, stk. 2  

 og 5, § 3, stk. 2, § 4, stk. 4, § 5, stk. 4, § 6, § 7, § 8, stk. 3 og 4, § 9,  

 § 10, stk. 7 og 8, og § 11, stk. 2.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og kan i forbindelse hermed  

 meddele påbud til udbydere af telenet eller teletjenester.
 Stk. 3. Telestyrelsen kan pålægge en udbyder dagbøder med henblik  

 på at gennemtvinge opfyldelsen af påbud som nævnt i stk. 2.
 Stk. 4. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 13. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 14. Telestyrelsen kan af udbydere af telenet eller  

 teletjenester, der er tildelt numre, nummerserier eller adresser, kræve alle  

 oplysninger, der skønnes nødvendige for administrationen af denne lov og  

 forskrifter udstedt i medfør heraf.
 § 15. Klager over Telestyrelsens afgørelser efter § 12, herunder  

 klager over Telestyrelsens sagsbehandling, kan indbringes for det i medfør af  

 lov om konkurrenceforhold og samtrafik i telesektoren nedsatte Teleklagenævn.
 Stk. 2. Teleklagenævnet kan, når det træffer afgørelse, meddele  

 påbud til udbydere af telenet eller teletjenester.
 Stk. 3. Teleklagenævnet kan pålægge en udbyder af telenet eller  

 teletjenester dagbøder med henblik på at gennemtvinge påbud som nævnt i stk.  

 2. Der er udpantningsret for beløbene.
§ 16. Med bøde straffes den, der 1) overtræder § 2, stk. 4, § 5, stk. 1, 6 og 7, § 8, stk. 1, § 10, stk. 1  

 og 3-6, eller § 11, stk. 1, 2) nægter at give de i § 14 omhandlede oplysninger eller 3) uberettiget videregiver oplysninger i strid med § 11, stk. 3.
 Stk. 2. I forskrifter udstedt med hjemmel i denne lov kan der  

 fastsættes straf af bøde.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 9 Ikrafttrædelses- og overgangsbestemmelser § 17. Loven træder i kraft den 1. juli 1997, § 4 dog først den 1.  

 januar 1998.
 Stk. 2. Regler udstedt i medfør af § 3, stk. 1, nr. 8 og 9, i lov  

 om visse forhold på telekommunikationsområdet, jf. lovbekendtgørelse nr. 501  

 af 22. juni 1995, som ændret ved § 1 i lov nr. 469 af 12. juni 1996,  

 forbliver i kraft, indtil de ophæves eller afløses af regler udstedt i medfør  

 af denne lov.
Stk. 3. Numre, nummerserier og adresser, som Telestyrelsen inden  

 den 1. juli 1997 har tildelt udbydere, vil fortsat kunne anvendes, forudsat  

 at anvendelsen sker i overensstemmelse med denne lovs bestemmelser samt  

 administrative forskrifter og vilkår fastsat i medfør heraf.
Allerede  

 tildelte kortnumre kan anvendes, indtil der er fastsat nærmere regler for  

 inddragelse heraf jf. § 2, stk. 2, nr. 2.
 § 18. Loven gælder ikke for Færøerne og Grønland.
