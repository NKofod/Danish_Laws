FORORD For ca. 1 1/2 år siden udsendte Kommunernes Landsforening og Dansk  

 Flygtningehjælp i fællesskab pjecen »Danmarks Flygtninge«.  

 Anledningen var, at den stigning i tilgangen af asylsøgere, der begyndte i  

 1984, nu fulgtes af en tilsvarende stigning i antallet af flygtninge, der  

 havde gennemgået Flygtningehjælpens integrationsprogram.
Dermed ville også  

 flere kommuner og amtskommuner blive involveret i integrationsarbejdet.
Der  

 var derfor et stort behov for information om principperne for dette arbejde,  

 herunder om arbejdsdelingen mellem de involverede organisationer og  

 myndigheder.
Selv om ændringen i Udlændingeloven i efteråret 1986 har nedbragt antallet  

 af asylsøgere, vil tilgangen af flygtninge til kommunerne fortsat ligge på et  

 højt niveau i det næste års tid, i gennemsnit ca. 600 om måneden.
Der er  

 endvidere sket ændringer i en række lovregler m.v., der berører  

 flygtningearbejdet.
Tillige er det nu muligt at beskrive en række konkrete  

 initiativer, der er taget i integrationsarbejdet, og at videregive en række  

 erfaringer, der er indvundet.
Denne nye pjece er udarbejdet af en redaktionsgruppe med repræsentanter  

 for Kommunernes Landsforening, Dansk Flygtningehjælp, Socialministeriet og  

 Amtsrådsforeningen i Danmark.
Pjecen, der frit kan kopieres, vil forhåbentlig  

 nå ud til alle medarbejdere i kommuner og amtskommuner, der har berøring med  

 flygtningearbejde og til de kommunalpolitikere m.fl., der har interesse og  

 ansvar for dette arbejde.
 Vi håber og tror, at pjecen kan bidrage til at lette og forbedre arbejdet  

 i kommuner og amtskommuner og samarbejdet med flygtningehjælpen til gavn både  

 for flygtningene og for det samfund, de skal leve i.
 Redaktionen er afsluttet pr. 25. maj 1987.
Mimi Stilling Jakobsen Thorkild Simonsen Thor A.
Bak Kresten Philipsen .
--------------------------------------------------------------------- 1. DEN OVERORDNEDE FLYGTNINGEPOLITIK.
1.1. HVEM KAN FÅ ASYL? De centrale bestemmelser findes i udlændingelovens § 7-8:
 »§ 7.  Efter ansøgning gives der  

 opholdstilladelse til en udlænding, hvis udlændingen er omfattet af  

 flygtningekonventionen af 28. juli 1951.
 Stk. 2.  Efter ansøgning gives der endvidere  

 opholdstilladelse til en udlænding, som ikke er omfattet af  

 flygtningekonventionen af 28. juli 1951, men hvor det af lignende grunde som  

 anført i konventionen eller af andre tungtvejende grunde ikke bør kræves, at  

 udlændingen vender tilbage til sit hjemland. ...
§ 8.  Efter ansøgning gives der opholdstilladelse til  

 udlændinge, der kommer hertil som led i en aftale med De Forenede Nationers  

 Højkommissær for Flygtninge eller lignende international aftale.« Det følger af formuleringen »gives der opholdstilladelse«, at de  

 pågældende flygtninge har et egentligt retskrav på opholdstilladelse her i  

 landet, hvis de er omfattede af de citerede bestemmelser.
 Den omtalte konvention af 28. juli 1951 (med protokollat af 1967) er den  

 såkaldte Geneve-konvention, som Danmark i lighed med lidt over 100 andre  

 lande har underskrevet, og som er fundamentet for FNs flygtningearbejde.
Konventionen siger, at udtrykket »flygtning« skal anvendes om  

 enhver person, der »som følge af velbegrundet frygt for forfølgelse på grund af sin  

 race, religion, nationalitet, sit tilhørsforhold til en særlig social gruppe  

 eller sine politiske anskuelser befinder sig uden for det land, i hvilket han  

 har statsborgerret, og som ikke er i stand til - eller på grund af sådan  

 frygt ikke ønsker - at søge dette lands beskyttelse; eller som ikke har nogen  

 statsborgerret, og befinder sig uden for det land, hvor han tidligere havde  

 fast bopæl, og ikke er i stand til - eller på grund af sådan frygt ikke  

 ønsker - at vende tilbage hertil.« Tidligere havde enhver asylansøger ret til ophold her i landet under  

 asylansøgningens behandling.
Efter ændringen af udlændingeloven i oktober  

 1986 undersøges det ved grænsen, om en asylansøger skal have mulighed for at  

 komme ind i landet eller ej.
Afgørelsen afhænger af, om ansøgeren har  

 rejsepapirer i orden, og om han kommer fra et land, hvor han befinder sig i  

 en »faktisk tryghedssituation«, hvilket i praksis vil sige et land,  

 som har underskrevet Geneve-konventionen.
 Skønner Direktoratet for Udlændinge, at ansøgeren ikke har noget  

 sikkerhedsmæssigt behov for at komme ind i Danmark og søge om asyl, kan  

 ansøgning fremsendes skriftligt gennem en dansk repræsentation i udlandet.
 Flygtninge, der får asyl i henhold til udlændingelovens § 7, stk. 1,  

 benævnes KONVENTIONSFLYGTNINGE(= K-status). Endvidere vil flygtninge omfattet  

 af § 8, der skal opfylde det (formelle) kriterium, at de er kommet hertil som  

 led i en aftale med FNs Højkommissær for Flygtninge eller lignende  

 international aftale, så godt som undtagelsesfrit få status som  

 konventionsflygtninge.
 Bestemmelsen i § 7, stk. 2, drejer sig om de såkaldte DE FACTO FLYGTNINGE  

 (= F-status). I langt de fleste relationer har flygtninge med henholdsvis  

 K-status og F-status samme retsstilling.
 De flygtninge, der selv rejser til Danmark for at søge asyl, kaldes  

 SPONTANFLYGTNINGE, medens de i § 8 nævnte kaldes KVOTEFLYGTNINGE.
 1.2. HUMANITÆRE OPHOLDSTILLADELSER OG FAMILIESAMMENFØRINGER.
 Udlændinge, som ikke anerkendes som flygtninge, kan søge opholdstilladelse  

 efter udlændingelovens § 9, stk. 2, nr. 2, hvis de »befinder sig i en  

 sådan situation, at væsentlige hensyn af humanitær karakter afgørende taler  

 for at imødekomme ansøgningen«.
 Sådanne opholdstilladelser gives især til familier fra lande eller  

 områder, som man ikke vil forlange, at de vender tilbage til (fx det  

 borgerkrigshærgede Libanon). Ansøgning indgives typisk efter endeligt afslag  

 på asyl.
 Selv om der ikke er tale om flygtninge i udlændingelovens forstand, får  

 personer med humanitære opholdstilladelser også tilbud om at gennemgå Dansk  

 Flygtninghjælps almindelige integrationsprogram, jf. afsnit 4.
 PÅRØRENDE TIL FLYGTNINGE (eller til personer med humanitære  

 opholdstilladelser) kan opnå opholdstilladelse efter udlændingelovens regler  

 om familiesammemføring (§ 9, stk. 1, nr. 2-4). Familiesammenførte tilbydes et  

 integrationsprogram i Dansk flygtningehjælp af mere begrænset varighed, jf.  

 nærmere afsnit 5.5.
I enkeltstående tilfælde har udlændinge, som ikke kunne anerkendes som  

 flygtninge, opnået opholdstilladelse efter udlændingelovens § 9, stk. 2, nr.  

 4, »hvis ganske særlige grunde i øvrigt taler derfor«.
Disse  

 udlændinge får ikke tilbudt noget særligt integrationsprogram og er ej heller  

 omfattet af de særlige finansieringsregler, der gælder for  

 flygtningearbejdet.
 1.3. DET ADMINISTRATIVE SYSTEM.
 Spørgsmålet om tildeling af opholdstilladelse (asyl) og dermed status som  

 flygtning afgøres i første instans af Direktoratet for Udlændinge, der hører  

 under Justitsministeriet.
Tidligere havde enhver asylsøger adgang til at få asylvejledning fra Dansk  

 Flygtningehjælp.
Nu siger loven, at kun asylsøgere, der får lov til at  

 opholde sig i landet, medens deres sag behandles, skal gøres bekendt med  

 adgangen til at komme i forbindelse med Flygtningehjælpen.
 Direktoratets afgørelser efter udlændingelovens § 7 kan ikke indbringes  

 for Justitsministeriet, men for FLYGTNINGENÆVNET.
Nævnet består af 7 medlemmer udpeget af justitsministeren.
Formanden skal  

 være dommer.
De øvrige medlemmer er udpeget efter indstilling fra  

 Udenrigsministeriet, Justitsministeriet, Socialministeriet, Dansk  

 Flygtningehjælp (2 repræsentanter) og Advokatrådet.
 Nogle afgørelser træffes af en underafdeling af nævnet bestående af kun 3  

 medlemmer.
Flygtningenævnet er altså asylsøgernes appelinstans.
Nævnets afgørelser er  

 endelige.
Det indebærer, at de ikke kan indbringes for nogen administrativ  

 instans.
 Det skal tilføjes, at ikke alle asylsøgere kan anke afslag til nævnet.  

 Efter udlændingelovens § 53, stk. 3, kan Direktoratet for Udlændinge, efter  

 at sagen har været forelagt Danske Flygtningehjælp, bestemme, at afgørelsen i  

 en sag, hvor ansøgningen må anses for åbenbart grundløs, ikke kan indbringes  

 for nævnet.
Afgørelser om opholdstilladelser til pårørende træffes af Direktoratet for  

 Udlændinge.
Humanitære opholdstilladelser meddeles af justitsministeren.
Den periode, der går fra den asylsøgendes indrejse i Danmark til  

 asylspørgsmålet er afgjort, kaldes præasylfasen.
I denne periode har  

 Direktoratet for Udlændinge det overordnede ansvar for de asylsøgendes  

 forhold.
Asylsøgeren har lov til at opholde sig i landet, indtil sagen er  

 afgjort i Udlændingedirektoratet eller Flygtningenævnet.
 Justitsministeriet har indgået aftale med DANSK RØDE KORS om drift af et  

 antal asylcentre, hvor ansøgerne opholder sig, medens deres sager behandles.
 Hvis en asylansøger opnår opholdstilladelse efter flygtningebestemmelserne  

 eller humanitær opholdstilladelse, overgår han umiddelbart til Dansk  

 Flygtningehjælps forsorg.
 Det er Flygtningehjælpens opgave i løbet af en periode på gennemsnitligt  

 18 måneder, den såkaldte INTEGRATIONSPERIODE, dels at varetage forsørgelsen  

 af flygtningene, dels gennem undervisning, rådgivning mv. at give  

 flygtningene en række elementære forudsætninger for en senere fuld  

 integration i det danske samfund.
 Efter integrationsperioden overtages det offentliges opgaver over for  

 flygtninge af de myndigheder, som efter den almindelige lovgivning har  

 ansvaret for de pågældende opgaver.
 1.4. DE 3 FASER.
 En asylansøgers/flygtnings »gang« gennem »systemet«  

 har således 3 relativt klart opdelte faser:
a.
PRÆASYLFASEN, hvor Justitsministeriet (Direktoratet for Udlændinge) har  

 det overordnede ansvar for de asylsøgendes forhold.
En række praktiske  

 opgaver, navnlig indlogering og forsørgelse varetages af Dansk Røde Kors  

 efter aftale med Justitsministeriet.
 INTEGRATIONSFASEN af gennemsnitlig 18 måneders varighed, hvor  

 hovedansvaret for flygtningenes forhold påhviler Dansk Flygtninghjælp.  

 Flygtningene bliver tilknyttet et amtsligt integrationscenter, hvor de bl.a.  

 får tilbudt social bistand, rådgivning, danskundervisning m.v.
 Bosætning sker ofte først i midlertidige »kollektive« boliger  

 med henblik på individuel, mere permanent boligplacering senere i  

 integrationsfasen.
c.
DEN EFTERFØLGENDE FASE efter at flygtningene er udgået af Dansk  

 Flygtningehjælps forsorg.
Ansvaret for foranstaltninger for flygtninge, fx  

 med hensyn til social bistand, undervisning, uddannelse, arbejdsplacering  

 m.v., påhviler de myndigheder, som i øvrigt har ansvaret for løsningen af  

 disse opgaver over for andre indvandrere og over for danske statsborgere.
2. FLYGTNINGEOPGAVENS OMFANG 2.1. UDVIKLINGEN INDTIL 1984.
 Den systematiske modtagelse af flygtninge til integration her i landet går  

 tilbage til 1956. Ganske vist havde landet i krigens sidste år ufrivilligt  

 måttet tage imod tyske krigsflygtninge, men disse blev snart hjemsendt igen.
 I forbindelse med Ungarn-opstanden modtog Danmark 1.500 flygtninge, og i  

 den anledning stiftede en række humanitære organisationer Dansk  

 Flygtningehjælp, der fik til opgave at tage sig af disse og senere ankomne  

 flygtninge.
I begyndelsen blev Dansk Flygtningehjælps arbejde finansieret udelukkende  

 af private midler, men fra begyndelsen af 1960'erne begyndte staten at give  

 tilskud til Dansk Flygtningehjælps virksomhed.
I dag er integrationsarbejdet  

 statsfinansieret, idet der dog stadig på enkelte områder, som falder uden for  

 bistandsloven, gives tilskud af private midler.
 Det fremgår af oversigten nedenfor, hvilke større nationalitetsgrupper der  

 er modtaget i Danmark 1956-83.
----------------------------------------------------- Flygtninge modtaget i Danmark i perioden 1956-1983 ----------------------------------------------------- ----------------------------------------------------- Frem til 1984 var næsten alle flygtninge inviteret hertil af regeringen  

 (kvote-flygtninge). Indtil 1979 blev der truffet særskilt beslutning på  

 regeringsniveau, hver gang landets grænser blev åbnet for en ny gruppe  

 flygtninge.
Efter 1979 blev der fast givet indrejsetilladelse til 500 flygtninge pr.  

 år.
Hertil kom de vietnamesiske bådflygtninge, der blev samlet op af danske  

 skibe.
----------------------------------------------------- Antallet af flygtninge overgivet til Dansk Flygtningehjælp 1979-84 ------------------------------------------------------ ------------------------------------------------------ 2.2. UDVIKLINGEN 1984-87.
 Fra 1984 skete der en markant stigning i antallet af spontanflygtninge, og  

 denne stigning fortsatte frem gennem 1985 og 1986 til ændringen af  

 udlændingeloven den 17. oktober 1986.
Den kraftige stigning havde ikke udelukkende sammenhæng med indførelsen af  

 den nye udlændingelov i 1983, idet der kunne registreres tilsvarende  

 stigninger i andre vesteuropæiske lande.
I takt med at flere europæiske lande  

 vanskeliggjorde asylsøgeres muligheder for at komme ind i landet, voksede  

 presset på de lande, der førte en mere liberal politik.
Meddelelsen om at den  

 danske udlændingelov ville blive ændret straks fra starten af  

 folketingssamlingen 1986-87 medførte en sidste, meget hektisk stigning i  

 antallet af asylsøgere i sensommeren 1986.
-------------------------------------------------------------------- Antallet af asylsøgere og flygtninge 1983-86 i Danmark -------------------------------------------------------------------- ---------------------------------------------------------- Til tallene i 1986 bør føjes 475 personer, der har fået opholdstilladelse  

 efter udlændingelovens § 9, stk. 2, nr. 2, og som altså (jf. afsnit 1.2) også  

 er overgivet til Flygtningehjælpens forsorg.
 Der er ikke umiddelbar sammenlignelighed mellem antallet af asylsøgere og  

 antallet af flygtninge: dels tager det tid - mange gange lang tid - at  

 behandle asylansøgningen, dels opnår ikke alle asylsøgere flygtningestatus.
 Effekten af lovændringen i oktober 1986 kan derfor umiddelbart aflæses af  

 tallene for tilgangen af asylsøgere, men ikke af antallet af flygtninge  

 overgivet til Dansk Flygtningehjælp.
-------------------------------------------------------------------- Tilgangen af spontane asylsøgere og antallet af flygtninge overgivet til  

 Dansk Flygtningehjælp i 1986 måned for måned.
-------------------------------------------------------------------- -------------------------------------------------------------------- 2.3.HVOR MANGE FLYGTNINGE SKAL KOMMUNERNE OVERTAGE? De efter danske forhold store tal har bevirket, at Dansk Flygtningehjælp i  

 1986 har arbejdet på den største kapacitet i organisationens historie.  

 Omkring 10.000 befandt sig ved årets udgang under organisationens forsorg,  

 heraf ca. 2.000 børn under 18 år.
De tal, der først og fremmest har interesse for kommunerne og  

 amtskommunerne, er antallet af overgivne flygtninge.
Flertallet af disse må  

 forventes at skulle overgå til kommunal forsørgelse, efter de har gennemgået  

 Dansk Flygtningehjælps integrationsprogram, der er på gennemsnitligt 18  

 måneder.
Det kan derfor allerede nu nogenlunde præcist gøres op, at  

 kommunerne i 1987 og 1988 skal overtage følgende antal flygtninge:
-------------------------------------------------------------------- Antal flygtninge kommunerne forventes at skulle overtage i månederne  

 januar 87 - november 88, hele landet.
-------------------------------------------------------------------- -------------------------------------------------------------------- Udover det antal flygtninge, der fremgår af oversigten, må kommunerne  

 forventes at skulle modtage et antal pårørende, som opnår opholdstilladelse  

 efter udlændingelovens regler om familiesammenføring.
Det er ikke muligt at  

 skønne over, hvor mange der vil blive tale om.
Pr. 1. april 1987 havde 173  

 opnået visum på familiesammenføring, men var endnu ikke ankommet til Danmark.  

 Pr. samme dato havde 1557 personer fordelt på 684 sager indgivet  

 visumansøgning til Udlændingedirektoratet.
 I 1985 og 1986 har kommunerne overtaget forsørgelsen af i alt ca. 5.700  

 flygtninge.
 Som det fremgår af ovenstående oversigt, må kommunerne forventes i 1987 at  

 skulle overtage forsørgelsen af yderligere ca. 6.000 flygtninge.
Ved udgangen af 1987 vil således ca. 12.000 flygtninge være udgået af  

 Flygtningehjælpens forsorg.
Kun en lille del af flygtningene vil på dette  

 tidspunkt være selvforsørgende.
Uanset hvilke uddannelses- og erhvervsplaner  

 der er lagt for de øvrige, må kommunerne i første omgang sikre deres  

 forsørgelse gennem kontanthjælp.
 Det ser derfor ud til, at kommunerne ved udgangen af 1987 skal forsørge op  

 imod 11.000 flygtninge, heraf godt 2.000 børn.
Som omtalt sker der nu igen forandringer i tilgangen af flygtninge.
Den  

 drastiske nedgang i antallet af asylsøgere efter ændringen af udlændingeloven  

 i oktober 1986 har holdt sig.
Således kom der i løbet af de første 4 måneder  

 i 1987 i alt 444 asylsøgere ind i Danmark.
 Det kan herefter skønsmæssigt anslås, at kommunerne i 1988 må forventes at  

 skulle overtage ca. 6.700 flygtninge.
 Tabellen på næste side viser, hvor mange flygtninge, kommuner i de enkelte  

 amter vil skulle modtage i månederne januar 1987 - juni 1988.
 ANTAL FLYGTNINGE KOMMUNERNE FORVENTES AT SKULLE OVERTAGE I PERIODEN 1.7.87  

 - 30.11.88 (FORDELT PÅ AMTER).
----------------------------------------------------------- ----------------------------------------------------------- Oversigten er en prognose beregnet på baggrund af det antal flygtninge,  

 der er fordelt til hvert amt.
Den tager således ikke højde for de flytninger,  

 der måtte finde sted mellem afdelingerne i perioden.
2.4. HVOR KOMMER FLYGTNINGENE FRA? Flygtningegruppen er betydeligt mere sammensat, end mange tror.
Det er  

 almindeligt, at der er repræsentanter for 25-30 lande i den gruppe, der i  

 løbet af et år får asyl i Danmark.
Samtidigt har der dog i 1980'erne været nogle store hovedgrupper.
Således  

 var VIETNAMESERNE den største gruppe 1981-83, hvor 1363 fik asyl.
I de næste  

 tre år fik yderligere 591 vietnamesere asyl.
IRANERNE begyndte at komme i nævneværdigt omfang i 1983, hvor 88 fik asyl.  

 Men i de to følgende år var iranske flygtninge den dominerende gruppe med  

 henholdsvis 606 og 3928, der fik asyl.
I 1986 var tallet 1040.
I 1986 var den største flygtningegruppe TAMILER fra Sri Lanka.
Dette år  

 fik 2381 fra denne gruppe asyl, medens tallet året før blot havde været 363.
Borgerkrigen i LIBANON har medført, at en større gruppe statsløse  

 palæstinensere har fået asyl her i landet.
I 1985 drejede det sig om 429 og  

 året efter om 1933. Libanesiske statsborgere figurerer ikke nær så markant.  

 Asyltallene er henholdsvis 24 og 260 for de to år.
Til gengæld er det især  

 blandt libaneserne man finder personer med opholdstilladelse efter § 9, stk.  

 2, nr. 2. Af de 475 personer, der i alt var i denne gruppe i 1986, var de 433  

 libanesere.
Der kommer også fortsat flygtninge fra Østeuropa, først og fremmest fra  

 POLEN til Danmark.
I femårsperioden 1982-86 blev der givet asyl til 1179  

 polakker, og 89 fik humanitær opholdstilladelse.
Den iranske flygtningegruppe består overvejende af enlige unge mænd mellem  

 18 og 30 år.
De fleste er ganske veluddannede, og det må forventes, at næsten  

 alle vil ønske at fortsætte en afbrudt uddannelse i Danmark eller påbegynde  

 en ny.
Skønsmæssigt må mindst 1/3 antages at nære ønske om at begynde en form  

 for længerevarende uddannelse i Danmark.
 Sammenlignet med de traditionelle indvandrergrupper i Danmark er de  

 iranske flygtninge mere vant til en vestlig livsstil, og mange har tidligere  

 hørt til socialt bedre stillede klasser i Iran.
En stor del af flygtningene fra Irak og Tyrkiet er kurdere.
Det drejer sig  

 også her fortrinsvis om unge mænd; men uddannelsesniveauet er ikke så højt  

 som blandt iranerne.
Flygtningene fra Sri Lanka er fra øens tamilske mindretal, der på  

 forskellig måde forfølges af det singhalesiske flertal.
Også mange af disse  

 flygtninge er enlige mænd; men en del har dog efterhånden fået deres koner og  

 børn her til landet.
De fleste statsløse palæstinensiske flygtninge, der kommer til Danmark,  

 har ofte i mange år levet i flygtningelejre.
Gruppen består af ca. 1/3 enlige  

 unge mænd og ca. 2/3 er familier.
De enlige mænd bærer ofte præg af, at de  

 har været medlemmer af de forskellige militser, der kæmper i Libanon og har  

 derved været aktive deltagere i krigshandlinger fra de var 14-15 år.
 Endelig er den polske gruppe i højere grad jævnt sammensat, og der findes  

 her en del familier.
 3. MEDENS ASYLANSØGNINGEN BEHANDLES.
 3.1. ASYLCENTRENE.
Justitsministeriet (Direktoratet for Udlændinge) har det overordnede  

 ansvar for asylsøgernes forhold, medens deres ansøgning behandles.
Ansøgere,  

 der ikke er blivet afvist ved grænsen, har ret til at blive i Danmark, så  

 længe sagen verserer.
Det gælder også, hvis ansøgeren indbringer et afslag  

 fra Udlændingedirektoratet for Flygtningenævnet.
 Justitsministeriet har indgået aftale med Dansk Røde Kors om løsningen af  

 de praktiske opgaver, som følger heraf.
 Udviklingen siden slutningen af 1984, hvor der pr. måned ankom mellem 500  

 og 1000 asylansøgere, medførte, at der i samarbejde mellem  

 Udlændingedirektoratet og Dansk Røde Kors blev oprettet et antal  

 opholdscentre (såkaldte asylcentre) forskellige steder i landet.
Den 1. marts 1985 indførtes den ordning, at samtlige asylsøgere straks  

 efter indrejsen indlogeres på modtagelsescentre i Københavns-området, hvor de  

 skal opholde sig, medens den indledende undersøgelse af deres asylansøgning  

 pågår.
Undersøgelsen varer normalt 2-4 uger, hvorefter asylsøgerne indlogeres  

 på opholdscentre forskellige steder i landet.
 Oversigten nedenfor viser beliggenheden af de asylcentre, der fandtes  

 primo maj 1987. På dette tidspunkt var der i centrene i alt indkvarteret  

 knapt 2000 personer.
------------------------------------------------ Centrene i Øsløs, Kollerup (Fjerritslev), Søndervig og Marielyst var  

 opsagt til ophør ved udgangen af maj måned 1987. Centrene i Sakskøbing og  

 Blokhus er opsagt til ophør ved udgangen af juni, og centrene i Nykøbing  

 Falster og Concorde i København er opsagt til ophør ved udgangen af juli  

 1987. Det kan forventes, at der senere på året vil blive opsagt flere centre.
Umiddelbart efter modtagelsen informeres asylsøgerne på forskellige måder  

 om deres retsstilling.
På modtagelsescentrene gennemgår de endvidere en  

 helbredsundersøgelse.
Udlændingedirektoratets afgørelse i sagen vil på nuværende tidspunkt i  

 almindelighed foreligge i løbet at de første 2-3 måneder efter asylsøgerens  

 indrejse.
I nogle sager vil det dog være nødvendigt at indhente yderligere  

 oplysninger om forhold i ansøgerens hjemland eller foretage fornyet afhøring,  

 og længere sagsbehandlingstid kan derfor forekomme.
Det samme gælder  

 naturligvis, hvis sagen indbringes for Flygtningenævnet.
 3.2. KOMMUNERNE OG ASYLSØGERNE.
 Spørgsmålet om kommunernes opgaver eller forpligtelser i relation til  

 asylsøgere blev i slutningen af 1984 rejst over for justitsministeren på  

 foranledning af Kommuneforeningen i Vestsjællands amt.
 Den 30. januar 1985 udsendte justitsministeren derfor en skrivelse til  

 samtlige kommuner om disse spørgsmål.
 Hovedindholdet af denne skrivelse er i korthed:
- at udgifterne til asylansøgernes ophold, forplejning og lommepenge  

 afholdes af Justitsministeriet, idet opgaverne administreres Dansk Røde Kors  

 på grundlag af den rammeoverenskomst, der er indgået mellem ministeriet og  

 Dansk Røde Kors.
Efter denne overenskomst undersøges asylansøgernes  

 helbredsforhold mere e mindre indgående (»sundhedscheck« eller  

 egentlig lægeundersøg og Dansk Røde Kors kan endvidere rekvirere  

 lægeassistance, nødvendig akut tandbehandling samt foranledige indlæggelse på  

 hospital i akutte tilfælde, idet udgifterne ved en sådan hospitalsindlæggelse  

 afholdes af vedkommende amtskommune, jfr i indenrigsministeriets  

 bekendtgørelse nr. 597 af 16. novembe 1982.
 - at der i centrene er tilvejebragt forskellige faciliteter til  

 fritidsbeskæftigelse, men at Justitsministeriet ikke er indst på at afholde  

 udgifter, hvis der mellem vedkommende center og pågældende kommune træffes  

 aftale om anvendelse af kommunale faciliteter, f.eks. biblioteker,  

 sportsanlæg.
Dansk Røde Kors fik i 1986 en ekstrabevilling til undervisning af  

 asylsøgere, og i løbet af efteråret 1986 var der etableret undervisning på  

 samtlige centre.
Der tilbydes herefter asylsøgerne et kursus på i alt 30  

 timers undervisning i det danske sprog og 30 timers undervisning i danske  

 samfundsforhold.
Asylsøgernes børn er ikke undergivet undervisningspligt og har ikke ret  

 til at blive optaget i folkeskolen, før asylspørgsmålet er afklaret.
Der er  

 heller ikke ret til børnetilskud eller til børnefamilieydelse.
Hvis en ASYLSØGER GIFTER SIG MED EN DANSKER (eller med en anden, der er  

 fastboende her i landet), behandles den pågældende som enhver anden udlænding  

 i samme situation.
Kontanthjælp m.v. udbetales af kommunen (med 50 pct.  

 statsrefusion), og Direktoratet for Udlændinge ophører med at udbetale  

 lommepenge.
Direktoratet ser gerne, at asylsøgeren bliver boende i  

 asylcentret, fordi det er praktisk af hensyn til sagsbehandlingen.
 Hvis asylansøgningen opretholdes og den pågældende får flygtningestatus,  

 tilbydes han/hun Flygtningehjælpens sædvanlige integrationsprogram, og der  

 gælder i øvrigt samme finansieringsregler m.v. som for andre flygtninge.
Hvis der ikke opnås flygtningestatus efter ansøgning, eller hvis  

 ansøgningen opgives, men opholdstilladelse opnås gennem ægteskabet, er  

 pågældende fortsat stillet som enhver anden udlænding i samme situation.
Der  

 tilbydes altså ikke noget integrationsprogram af Flygtningehjælpen, og de  

 almindelige finansieringsregler gælder.
Justitsministeriets cirkulæreskrivelse af 30. januar 1985 præciserer, at  

 der ikke påhviler kommunerne særlige opgaver over for de asylsøgende.  

 Ansvaret for de asylsøgendes forhold påhviler Justitsministeriet  

 (Udlændingedirektoratet), og de praktiske opgaver løses overvejende gennem  

 det aftalte samarbejde med Dansk Røde Kors.
Egentlige  

 integrationsbestræbelser bør ikke begyndes, før asylspørgsmålet er afgjort.
På den anden side har kommunerne naturligvis en klar interesse i, at de  

 asylsøgendes ophold i lokalsamfundet og forholdet til lokalbefolkningen  

 bliver så godt som muligt.
Kommunerne kan medvirke til dette bl.a. ved  

 informationsvirksomhed om asylansøgningernes baggrund m.v., ved kulturelle  

 eller selskabelige arrangementer og lignende, og ved at formidle adgang til  

 diverse fritidsfaciliteter.
Det kan f.eks. ske gennem et samarbejde med de  

 lokale foreninger eller ved direkte at stille fritidsfaciliteter til  

 rådighed.
Kommunale udgifter til disse formål kan ikke forventes godtgjort.
 4. FLYGTNINGEHJÆLPENS INTEGRATIONSARBEJDE.
 4.1. DANSK FLYGTNINGEHJÆLP.
Kort tid efter en ansøger har fået asyl eller humanitær opholdstilladelse  

 »overdrages« flygtningen til Dansk Flygtningehjælp, som i en  

 periode på gennemsnitligt 18 måneder på statens vegne forestår et  

 modtagelses- og integrationsprogram.
Dansk Flygtningehjælp er en privat  

 humanitær organisation, hvorigennem en række hjælpeorganisationer samarbejder  

 om løsningen af flygtningeopgaver.
Det drejer sig om følgende organisationer:
Amnesty International Dansk Folkehjælp Caritas Danmark Dansk Røde Kors Dansk Ungdoms Fællesråd Danske kvinders Nationalråd Den danske Nationalkomite for World University Service FN-forbundet Folkekirkens Nødhjælp Landsorganisationen Red Barnet Mellemfolkeligt Samvirke Det Mosaiske Troessamfund Samarbejdet går tilbage til 1956, og gennem en lang årrække var  

 Flygtningehjælpen en mindre organisation med et beskedent antal medarbejdere.
 Den kraftige vækst i flygtningetallet midt i 1980'erne har medført en  

 tilsvarende vækst i organisationen Dansk Flygtningehjælp, som i de første  

 måneder af 1987 har et større antal flygtninge under integration end på noget  

 tidligere tidspunkt.
 Det kan forudses, at fra omkring juni 1987 vil antallet af flygtninge, der  

 overgives til Flygtningehjælpen, falde drastisk, og gradvist vil derefter  

 også organisationen reduceres.
 4.2. DANSK FLYGTNINGEHJÆLPS INTEGRATIONSCENTRE.
 Integrationsarbejdet drives for midler, der tilvejebringes af  

 Socialministeriet.
 Arbejdets omfang har medført, at Flygtningehjælpen har oprettet  

 integrationscentre i alle landets amter med undtagelse af Bornholms amt.
Centrene i København, Frederiksborg, Fyn, Vejle, Århus og Nordjyllands  

 amter er permanente centre, mens de øvrige syv har karakter af midlertidige  

 centre, som er oprettet i forbindelse med den voldsomt forøgede tilgang.
I  

 forbindelse med den seneste tids stadigt stærkere tilkendegivne ønsker om, at  

 hele landet deltager i løsningen af flygtningeopgaver, vil forskellen mellem  

 permanente og midlertidige centre blive udvisket fremover.
 Placeringen af centrene og de tilhørende satellitafdelinger fremgår af  

 kortet på næste side.
FLYGTNINGEHJÆLPENS INTEGRATIONSAFDELINGER Det forventede antal flygtninge i de enkelte centre, fremgår af oversigten  

 i afsnit 2.3.
Dansk Flygtningehjælp har ved valg af centrenes placering især lagt vægt  

 på, at der i de pågældende områder skulle være bolig-, undervisnings- og  

 beskæftigelsesmuligheder for flygtningene.
Samtidig har det været en del af  

 målsætningen gennem centrenes placering at medvirke til en jævn spredning af  

 flygtningene ud over landet, så man undgår for store koncentrationer i  

 enkelte amter eller kommuner.
Med visse modifikationer er forholdet mellem  

 antallet af flygtninge og befolkningstallet i de enkelte amter da også stort  

 set det samme, og der bor nu flygtninge i godt 75% af landets kommuner.
Se  

 nærmere oversigterne i afsnit 8.
Til de enkelte centre er knyttet et eller flere (midlertidige)  

 indkvarteringssteder, næsten altid placeret i eller i nærheden af større byer  

 i amtet.
Det tilstræbes, at flygtningene, efter at have tilbragt 6-8 måneder  

 i den midlertidige indkvartering i større eller mindre enheder, kan flytte  

 til en varig, individuel bolig, men det har i stigende grad vist sig  

 vanskeligt at opfylde denne målsætning.
 De midlertidige indkvarteringer i Dansk FLygtningehjælps regi har  

 endvidere den betydning for flygtningenes tryghed, at der til centret er  

 knyttet såvel rådgivning som administration, og et flertal af centrene har  

 også sprogskole tilknyttet.
 Det er altså hensigten, at det indkvarteringssted, flygtningen ankommer  

 til, skal være udgangspunkt for det videre integrationsarbejde.  

 Flygtningehjælpen lægger megen vægt på, at flygtningen så hurtigt som muligt  

 får mulighed for at etablere et normalt liv under mere velordnede forhold end  

 de menneskeligt nedbrydende vilkår, de under - og til dels efter - deres  

 flugt ofte har måttet leve under.
En af de indkvarteringsformer, som Dansk FLygtningehjælp har gode  

 erfaringer med, er placeringen af grupper i lejligheder, som regel i  

 almennyttigt udlejningsbyggeri, hvor det ikke i forvejen har været muligt at  

 opnå udleje.
Der skal i sådanne tilfælde så vidt muligt være tale om mindst  

 5-6 lejligheder i samme bebyggelse, og de indrettes og fordeles på en måde,  

 så de ikke opfattes som de enkelte flygtningefamiliers permanente  

 lejligheder.
 Andre egnede midlertidige indkvarteringsformer er tomme højskoler,  

 efterskoler eller døgninstitutioner.
 Endelig har man i nogle tilfælde anvendt hoteller, hvor der har været  

 mulighed for at indrette fællesfaciliteter, undervisningslokaler m.v.  

 Endvidere lægges stor vægt på, at der er faciliteter, der sætter flygtningen  

 i stand til selv at lave mad.
 Der sigtes mod lejemål for de midlertidige indkvarteringssteder på mellem  

 8 og 12 måneder.
Dansk Flygtningehjælp har i den forløbne udbygningsperiode lagt væsentlig  

 vægt på fra begyndelsen at få etableret et godt samarbejde med kommunerne og  

 amtskommunerne, herunder specielt de steder, hvor Dansk Flygtningehjælps  

 centre er placeret.
Man har ved forhåndsorientering før etableringen af  

 centrene søgt at forberede det løbende samarbejde og drøftet mulige  

 indkvarteringsmuligheder med kommunerne.
Denne fremgangsmåde vil fortsat  

 blive anvendt ved etablering af nye centre.
Det må erkendes, at det ikke i alle tilfælde er lykkedes at finde optimale  

 indkvarteringssteder.
Det skyldes først og fremmest den korte tid, der har  

 været til at planlægge og gennemføre udbygningen, og den faktiske mangel på  

 egnede indkvarteringssteder til en pris, som Dansk Flygtningehjælp har  

 bevillingsmæssig mulighed for at betale.
 4.3. INTEGRATIONSPROGRAMMETS INDHOLD.
 Introduktionsskolerne.
Varigheden af Dansk Flygtningehjælps integrationsprogram har siden 1979  

 som hovedregel været gennemsnitligt 18 måneder.
Programmet indledes med, at  

 flygtningen straks efter overgivelsen til Flygtningehjælpen indlogeres på en  

 INTRODUKTIONSSKOLE, hvor netop den første introduktion til det danske samfund  

 gives.
De fleste af introduktionsskolerne har været beliggende i Jylland og  

 på Fyn.
Opholdet på introduktionsskolen varer 2-4 uger.
I denne periode modtager  

 flygtningene undervisning i dansk og samfundsfag 5-6 timer dagligt i henhold  

 til lov om undervisning af voksne indvandrere.
 Med faldet i antallet af spontanflygtninge og med en forventet øget  

 tilgang af kvoteflygtninge påtænkes modtagerprogrammet fremover henlagt  

 direkte til det integrationscenter som flygtningen knyttes til.
 Folkeregistrering.
Da opholdet på introduktionsskolen kun er kortvarigt, tilmeldes  

 flygtningen fra overgivelsesdagen folkeregistret i den kommune, hvor han/hun  

 skal have ophold efter ugerne på introduktionsskolen.
Det er således denne  

 kommune, der udsteder sygesikringsbevis og CPR-nr. bevis Sygebehandling.
De første 6 uger efter overgivelsen til Dansk Flygtningehjælp er endnu  

 karensperiode i forhold til sygesikringen.
I denne periode betaler  

 Flygtningehjælpen for akut læge- og tandlægebehandling.
Herefter er  

 flygtningene stillet som danske borgere i forhold til sygesikringen.
Flygtninge har som alle andre, der opholder sig i Danmark, ret til gratis  

 AKUT sygehusbehandling.
For ikke-akut sygehusbehandling gælder der ligesom på  

 sygesikringsområdet en karensperiode på 6 uger efter overgivelsen til Dansk  

 Flygtningehjælp.
 Flytning til integrationsafdeling.
Efter de omtalte 2-4 uger på introduktionsskolen flytter flygtningen til  

 en af Dansk Flygtningehjælps integrationsafdelinger.
Her begynder de voksne  

 efter få dage undervisningen i dansk.
De fleste steder foregår undervisningen  

 på Flygtningehjælpens sprogskoler, men nogle steder i samarbejde med et  

 lokalt oplysningsforbund.
Undervisningen drives efter lov om undervisning af  

 voksne indvandrere.
Loven trådte i kraft den 1. august 1986. Efter denne lov  

 er det amtskommunen, der skal drage omsorg for, at voksne indvandrere får  

 tilbudt en undervisning, der gør det muligt for dem at fungere i det danske  

 samfund.
De første 4-6 måneder undervises der på et grundlæggende begynderniveau,  

 typisk i 4 timer dagligt, 5 dage om ugen.
Herefter gives videregående kurser,  

 der normalt er afsluttet efter 10-12 måneders forløb.
Flygtningene kan nu  

 begynde specialkurser, afhængig af deres videre fremtidsplaner.
Det drejer  

 sig f.eks. om EIFL-kurser, kurser til forberedelse af folkeskolens  

 afgangsprøve, kurser der forbereder tilmelding til HF osv.
 Formålet med undervisningen på Dansk Flygtningehjælps sprogskoler er - med  

 udgangspunkt i elevernes egen kultur, erfaring og viden - at bibringe  

 flygtningene et sprogligt og kulturelt videns- og færdighedsniveau, der  

 sætter dem i stand til at fungere ligeværdigt med danskere i hverdagens  

 almindelige kommunikationssituationer, på arbejde, i uddannelse og i fritiden  

 samt som borgere i det offentlige liv i Danmark.
 På baggrund af en bred formidling af dansk kultur og danske  

 samfundsforhold skal undervisningen opøve eleverne i at lytte til, læse og  

 forstå dansk samt udtrykke sig mundtligt og skriftligt i nødvendigt omfang.
 Hvor andre indvandrerskoler ofte kun har eleverne i kortere perioder, har  

 Dansk Flygtningehjælps skoler eleverne i en lang sammenhængende periode, og  

 man kan derfor sige, at Dansk Flygtningehjælp har en egentlig skole med et  

 kontinuerligt program fra start til slut og på landsplan et sammenhængende  

 skolesystem.
 Dansk Flygtningehjælps sprogskolesystem bestod pr. december 1986 af 58  

 skoler med ca. 8000 elever og ca. 750 lærere.
 42 af skolerne er etableret af Dansk Flygtningehjælp (35 sprogskoler og 7  

 introduktionsskoler) mens 16 er etableret af oplysningsforbund (7 af AOF, 4  

 af LOF, 3 af FOF, 1 af AOF/FOF og 1 af et seminarium). De 42 DF-skoler er  

 organisatorisk koordineret af 12 amtsskoleledere.
Udviklingen af et skolesystem med tilhørende undervisningsprogrammer har  

 været præget af, at udmøntningen af undervisningen i en årrække er sket  

 lokalt, dvs. forskelligt fra skole til skole og fra lærer til lærer.
Dette  

 understreges af, at Flygtningehjælpen i en del byer frem til 1986  

 samarbejdede med en række forskellige lokale oplysningsforbund.
Imidlertid  

 har der siden 1983 og specielt fra 85 været ydet en særlig indsats fra  

 Flygtningehjælpen centralt for at udvikle undervisningsmodellen frem mod en  

 højere og mere ensartet standard.
Dette er sket gennem beskrivelser af  

 forskellige undervisningsformer (Basis 1, Basis 2, specielle kurser) med  

 dertil hørende mål og vejledninger, tests m.v.
Målet for udviklingen af Dansk  

 Flygtningehjælps undervisningsmodel er at skabe så differentierede tilbud til  

 flygtningene, at det bliver muligt for alle flygtninge at bevæge sig fra de  

 forudsætninger, hver enkelt kommer til Danmark med, til de krav og behov, som  

 det danske samfund stiller.
Dette sker ved at etablere niveaudeling,  

 udarbejde målbeskrivelser med tilhørende tests og undervisningsmaterialer til  

 forskellige undervisningsmetoder og elevtyper, samt ved at udvikle mange  

 afgangsmuligheder på en lang række specielle kurser - ofte i samarbejde med  

 de uddannelsesinstitutioner, der skal modtage flygtningene, f.eks.  

 specialarbejderskolerne.
 Sammenhæng mellem rådgivning og undervisning.
 Sideløbende med undervisningen på skolerne modtager flygtningene  

 orientering og vejledning fra sagsbehandlere i integrationsafdelingerne.  

 Sagsbehandlernes integrationsarbejde er i høj grad koordineret med  

 sprogskolens og dermed den enkelte lærers undervisning.
I Dansk Flygtningehjælp gennemføres såkaldte trekantssamtaler mellem  

 flygtningen, sprogskolelæreren og sagsbehandleren.
På disse møder  

 gennemdiskuteres og fastlægges fremtidsplanerne, således at alle kan arbejde  

 mod samme mål.
 Ikke sjældent ændres planerne undervejs, og det er derfor af allerstørste  

 vigtighed, at sagsbehandleren og læreren står i direkte kontakt, samt at  

 flygtningen kender til og forstår nødvendigheden af dette samarbejde.
Samarbejdet medfører ofte, at den enkelte flygtnings medbragte  

 uddannelses- og erhvervsbaggrund bedre trækkes ind og anvendes i  

 integrationsarbejdet.
Lærerens meget tætte kendskab til flygtningen gennem  

 flere timers dagligt samvær og lærerens kendskab til flygtningens aktuelle  

 udvikling supplerer og præciserer sagsbehandlerens kendskab og mulighed for  

 at yde den bedste bistand bl.a. med hensyn til uddannelses- eller  

 jobplacering.
Samarbejdet skaber også gode rammer for at samle problemer op.
Sammen kan  

 lærer og sagsbehandler motivere en flygtning, som udebliver fra undervisning.  

 Man kan hurtigere få konstateret og gjort noget ved psykiske og fysiske  

 problemer.
 Undervisningen indpasses således som en integreret bestanddel af  

 Flygtningehjælpens samlede integrationsprogram.
 Undervisning af børn.
Undervisningen af børnene foregår i den kommunale folkeskole efter  

 reglerne om undervisning af fremmedsprogede børn, i begyndelsen som regel i  

 særlige modtagelsesklasser, hvorefter der sker en udslusning til de  

 almindelige klasser.
Desuden får børnene tilbudt modersmålsundervisning efter  

 de særlige regler herom.
 Rådgivning, forsørgelse og boligplacering m.v.
Straks fra starten iværksættes også en intensiv rådgivning, som varetages  

 af flygtningscentrets medarbejdere.
Næsten alle samtaler må, selv langt hen i  

 integrationsforløbet, foregå ved hjælp af tolk for at skabe den fornødne  

 sikkerhed og tryghed.
 Forsørgelsen af flygtningene følger reglerne i bistandsloven.
Danskundervisning på Dansk Flygtningehjælps sprogskoler eller anden  

 danskundervisning, der svarer hertil i niveau og omfang, kan ofte betragtes  

 som erhvervsforberedende skolegang.
Deltagelse i undervisningen er normalt en  

 forudsætning for, at flygtninge i den første periode ikke kræves at stå til  

 rådighed for arbejdsmarkedet.
En betingelse for, at der senere i  

 integrationsforløbet kan blive tale om at yde hjælp efter § 42 er, at sigtet  

 for uddannelses- eller erhvervsplanen konkretiseres, og at undervisningen  

 bliver regelmæssigt fulgt.
Hvis dette ikke sker, udbetales hjælpen fortsat  

 efter § 37.
Så snart Dansk Flygtningehjælp har fået et rimeligt kendskab til en  

 flygtning eller en flygtningefamilie og sammen med dem har lagt nogle  

 foreløbige planer for den pågældende fremtid, arbejdes der på en udflytning  

 fra den midlertidige indkvartering til en varig bolig i form af lejlighed,  

 værelse eller kollegieplads, alt efter familiens/flygtningens baggrund,  

 familiesituation, forventede indtjeningsmuligheder m.v.
Se nærmere afsnit 8.
 Endvidere indeholder integrationsprogrammet uddannelsesrådgivning og  

 uddannelseshjælp til unge, der på grund af flygtningesituationen har fået  

 afbrudt et naturligt uddannelsesforløb i hjemlandet.
Desuden udfoldes der store bestræbelser for at få flygtningen i arbejde.  

 Dette foregår i et samarbejde mellem Flygtningehjælpens sagsbehandlere og den  

 lokale arbejdsformidling.
Se nærmere afsnit 9.
Kontakter til lokalbefolkningen Endelig formidler de enkelte flygtnigcentre de nødvendige kontakter til  

 lokalbefolkningen, ikke mindst til det lokale foreningsliv.
Mange steder etableres støttekomiteer, kontaktfamilieordninger m.v.
Dette  

 sociale netværk kan dog først udbygges stærkere, når flygtningens  

 danskkundskaber er blevet rimeligt gode.
Alle afdelinger i Flygtninghjælpen  

 råder over medarbejdere, der specielt tager sig af at formidle kontakten  

 mellem danskere og flygtninge.
Dette arbejde er af stor værdi, fordi der  

 herved kan opbygges et socialt netværk for flygtningene i lokalsamfundet.
Om integrationsbistand til familiesammenførte henvises til afsnit 5.5 5.DANSK FLYGTNINGEHJÆLPS SAMARBEJDE MED KOMMUNER OG AMTSKOMMUNER I  

 INTEGRATIONSPERIODEN.
 - vejledende retningslinier for samarbejdet mellem Dansk Flygtninghjælp,  

 kommuner og amtskommuner.
 5.1. GENERELT OM SAMARBEJDET.
 Opgavefordelingen mellem Dansk Flygtningehjælp og kommunerne indebærer, at  

 Flygtningehjælpen som led i integrationsarbejdet iværksætter  

 foranstaltninger, der i væsentligt omfang skal videreføres af kommunerne.  

 Dette nødvendiggør et smidigt og velfungerende samarbejde mellem Dansk  

 Flygtningehjælp og kommunerne.
Samarbejdet mellem Dansk Flygtningehjælp, amtskommunerne og kommunerne er  

 dels af mere generel karakter, dels et samarbejde omkring de enkelte  

 flygtninge.
Samarbejdsopgaverne berører flere kommunale og amtskommunale  

 forvaltninger, først og fremmest social- og sundhedsforvaltningen og skole-  

 og fritidsforvaltningen.
Oprettelse af integrationscentre Flygtningehjælpen vil fortsat tage initiativ til drøftelser med de  

 kommuner, hvor der kan blive tale om at oprette nye integrationscentre eller  

 mere permanent at bosætte grupper af flygtninge.
Under disse drøftelser - som  

 skal gennemføres tidligst muligt - vil Dansk Flygtningehjælp give kommunerne  

 en grundig forhåndsorientering og indhente kommunens synspunkter på bl.a.  

 mulige indkvarteringssteders egnethed.
På grund af den store og meget ujævne tilgang af flygtninge i 1985-86 har  

 Dansk Flygtningehjælp ofte været i den situation, at der har måttet  

 fremskaffes indkvarteringssteder med ganske kort varsel.
Drøftelsen med den  

 involverede kommune har derfor først kunnet gennemføres ganske få dage før  

 flygtningenes ankomst.
Flygtningehjælpen har bl.a. af denne grund ikke altid  

 haft mulighed for at lægge kommunens synspunkter om et indkvarteringssteds  

 egnethed til grund, før bindende lejeaftale er indgået.
Ved etablering af integrationscentre eller ved den senere placering af nye  

 flygtningegrupper i et eksisterende center vil Dansk Flygtningehjælp give de  

 enkelte kommuner eller amtskommuner relevant information om de pågældende  

 flygtningegrupper, så kommunerne så hurtigt som muligt får et  

 tilfredsstillende grundlag for planlægning og budgettering af de nødvendige  

 efterfølgende aktiviteter og foranstaltninger.
Dansk Flygtningehjælp modtager  

 imidlertid ofte selv først de relevante oplysninger i forbindelse med  

 overtagelsen og placeringen af flygtningene.
Så vidt muligt giver Dansk Flygtningehjælp oplysning om - flygtningegruppens størrelse.
 - fordeling på alder, køn, familier og nationaliteter.
 - flygtningenes arbejdsmæssige eller uddannelsesmæssige forudsætninger  

 m.v.
 - helbredsforhold.
 Boligplacering.
 Tilsvarende oplysninger gives, hvis flygtninge overflyttes til en varig  

 bolig uden for den kommune, hvor integrationscentret ligger.
Inden flere flygtninges samlede udflytning fra en midlertidig  

 indkvartering til varig bolig drøftes spørgsmålet med kommunen.
Boligen  

 vælges ideelt efter en vurdering af de pågældendes baggrund,  

 familiesituation, forventede fremtidsmuligheder m.v.
Det må anses for meget hensigtsmæssigt, at der etableres et nærmere  

 samarbejde mellem Dansk Flygtningehjælp og kommunen om anvisning af boliger,  

 når kommunalbestyrelsen efter reglerne om almennyttig boligvirksomhed har  

 rådighed over (anvisningsret til) et antal lejligheder.
I det hele taget er  

 der inden for boligområdet behov for det snævrest mulige samarbejde.
Se  

 nærmere afsnit 8.
 Kontakt med myndigheder.
Dansk Flygtningehjælp varetager kontakten til myndigheder og institutioner  

 uden for kommunen.
Iværksættelse af foranstaltninger, som involverer  

 amtskommunen, sker i fornødent omfang i samarbejde med den kommunale  

 forvaltning.
 I integrationsfasen stiller Dansk Flygtningehjælp efter behov (i det  

 omfang det er muligt) tolkebistand til rådighed for kommunen og amtskommunen.  

 Bistanden formidles og betales af Dansk Flygtningehjælp.
 Det anbefales, at der i de kommuner, hvor Dansk Flygtningehjælp har et  

 integrationskontor, mindst 2 gange årligt - og i øvrigt efter behov -  

 afholdes møder mellem Dansk Flygtningehjælps lokale ledelse og kommunens  

 politiske og administrative ledelse med henblik på generel informations- og  

 erfaringsudveksling, løsning af konkrete tvivlsspørgsmål og eventuelle  

 samarbejds- og koordineringsvanskeligheder, præcisering af samarbejdsformerne  

 på sagsbehandlerniveau m.v.
 5.2. SAMARBEJDET MED SOCIAL- OG SUNDHEDSFORVALTNINGERNE.
 Kontanthjælp.
 De allerfleste flygtninge har ikke midler til at klare sig selv og må  

 derfor i integrationsfasen og i en kortere eller længere periode efter denne  

 modtage hjælp efter reglerne i lov om social bistand.
 I integrationsperioden ydes kontanthjælp til underhold m.v.  

 (bistandslovens kapitel 9) af Dansk Flygtningehjælp i stedet for af det  

 sociale udvalg (socialforvaltningen). Også den almindelige rådgivning og  

 vejledning af flygtningene udføres af Flygtningehjælpen.
Hjælp til enkeltudgifter (§ 46) og til sygebehandling m.v. (§ 46a) ydes  

 ligeledes af Flygtningehjælpen, der i ganske særlige tilfælde også kan yde  

 hjælp efter § 46c.
Hjælp i særlige tilfælde i øvrigt (§§ 46b-48) ydes af  

 kommunen.
Se i øvrigt oversigten i afsnit 10.5.
 Børnefamilieydelse og børnetilskud.
 Der udbetales børnefamilieydelse til flygtningefamilier på samme måde som  

 til andre.
 Der er ikke ret til børnefamilieydelse og børnetilskud under ophold i  

 asylcentre, fordi børnene her forsørges af offentlige midler (jfr. § 2, nr.  

 4, i lov om en børnefamilieydelse og § 5, stk. 1, nr. 4, i  

 børnetilskudsloven).
 Flygtningehjælpens medarbejdere sørger for at sende ansøgning om ordinært  

 og ekstra børnetilskud (til børn af enlige forsørgere) samt særligt  

 børnetilskud til social- og sundhedsforvaltningen.
Efter den nye børnetilskudslov, der træder i kraft den 1. juli 1987, er  

 flygtninge med opholdstilladelse efter udlændingelovens §§ 7 og 8 berettiget  

 til ydelser efter loven fra den 1. i det kvartal, som følger efter datoen for  

 det brev fra Direktoratet for Udlændinge, som giver de pågældende meddelelse  

 om opholdstilladelsen.
Der skal være søgt om børnetilskud inden begyndelsen  

 af det pågældende kvartal.
 Hvis et barn først ankommer senere, indtræder retten til børnetilskud den  

 1. i det kvartal, som følger efter barnets indrejse.
Personer med opholdstilladelse af humanitære grunde (udlændingelovens § 9,  

 stk. 2, nr. 2) er berettiget til ordinært og ekstra børnetilskud fra den 1. i  

 det kvartal, som følger efter 1 års dagen for de pågældendes indrejse til  

 Danmark.
Retten til særligt børnetilskud gælder tilsvarende fra den 1. i det  

 kvartal, som følger efter 3 års dagen for indrejsen.
 (Efter den gamle børnetilskudslov (§ 11), der gælder indtil 30. juni 1987,  

 var kun K-flygtninge berettiget til disse ydelser.
Derimod var F-flygtninge, som det stadig gælder for personer med  

 opholdstilladelse af humanitære grunde, først berettiget efter hhv. 1 og 3  

 år, jf. ovenfor.) Samarbejde om enkeltsager.
 I integrationsperiodens første del er der normalt ikke behov for nærmere  

 samarbejde omkring enkeltsager, bortset fra sager om uddannelseshjælp m.v.  

 efter bistandslovens § 42. Det forudsættes, at beslutninger, truffet af Dansk  

 Flygtningehjælp, er i overensstemmelse med det ydelsesniveau, som  

 socialforvaltningen senere skal arbejde videre med.
 Derimod må sager om serviceforanstaltninger og institutionsanbringelser  

 (som kommunerne og eventuelt amtskommunerne afholder udgifterne til) samt  

 sager om uddannelseshjælp fra starten behandles i et tæt samarbejde mellem  

 Dansk Flygtningehjælp og socialforvaltningen.
Der kan f.eks. være tale om sager om hjælpemidler, om dagforanstaltninger  

 for flygtningebørn, jf. nedenfor, om optagelse i døgninstitution eller  

 revalideringsinstitution, om vurdering af behovet for og iværksættelse af  

 længerevarende revalideringsforanstaltninger eller foranstaltninger over for  

 børn eller fysisk eller psykisk handicappede.
Samarbejdet med amtskommunen i  

 sådanne sager varetages af social- og sundhedsforvaltningen i kommunen eller  

 - efter aftale med forvaltningen - af Dansk Flygtningehjælp.
Som led i samarbejdet udpeger socialforvaltningen en kontaktperson, som  

 Dansk Flygtningehjælp kan drøfte generelle spørgsmål med.
Sager vedrørende  

 enkelte flygtninge drøftes derimod med de respektive fremtidige  

 sagsbehandlere, inden der træffes beslutninger.
 Overgang til kommunen.
 I de sidste 2-4 måneder af integrationsperioden skal der ske en  

 forberedelse af flygtningens overgang til kommunal administration, medmindre  

 den pågældende kan klare sig selv.
 Tidspunktet for den endelige overgang beror på Dansk Flygtningehjælps  

 vurdering af flygtningens samlede situation i det enkelte tilfælde.
De - forholdsvis få - flygtninge, der er berettigede til pension, overgår  

 til kommunal administration, så snart der er søgt pension til dem, dvs.  

 normalt, efter ca. 6-9 måneder.
Dansk Flygtningehjælp kan dog fortsat yde  

 nogen hjælp, så de bliver bedre til at klare sig sprogligt i samfundet.
 Flygtninge, som ikke er motiverede for at følge integrationsprogrammet,  

 kan efter forudgående forhandling overgives til kommunen efter 9-10 måneder.
 Omvendt kan Dansk Flygtningehjælp beholde flygtninge, der er fysisk eller  

 psykisk medtaget, i sin forsorg udover de 18 måneder, fordi deres integration  

 forløber langsommere.
I overgangsperioden bør medarbejderne fra Dansk Flygtningehjælp og  

 socialforvaltningen samarbejde om de enkelte sager.
Medarbejdere fra Dansk  

 Flygtningehjælp deltager herunder i møder med medarbejdere fra  

 socialforvaltningen, når der i den enkelte flygtnings sag er særligt behov  

 for det.
Med henblik på overgivelsen af sagerne til socialforvaltningen anvender  

 Dansk Flygtningehjælp et journalføringssystem, der så vidt muligt svarer til  

 socialforvaltningens.
Ved overgivelse til socialforvaltningen skal sagerne  

 indeholde:
- resume over social, sundhedsmæssig, uddannelsesmæssig og erhvervsmæssig  

 baggrund samt hidtidig behandling - oversigt over hidtidige kontanthjælpsydelser - en behandlingsplan, herunder så vidt muligt en vurdering fra  

 arbejdsformidlingen.
 5.3. SÆRLIGT OM DAGFORANSTALTNINGER FOR FLYGTNINGEBØRN.
Pr. 1. januar 1987 var der ca. 2000 børn og unge under 18 år under Dansk  

 Flygtningehjælps forsorg, svarende til ca. 20% af den samlede  

 flygtningegruppe i Flygtningehjælpen.
Af disse er ca. 1050 under 7 år.
PÅ  

 baggrund af blandt andet antallet af familiesammenføringssager og ændringer i  

 flygtningegruppen mod mere børnerige familier forventes det, at andelen af  

 flygtningebørn vil stige væsentligt.
Dansk Flygtningehjælps bevillinger omfatter ikke midler til  

 personaleudgifter til pasning af flygtningenes børn, og forpligtelsen til at  

 finde pasningsmuligheder påhviler kommunerne.
Da kommunerne som regel ikke på  

 kort sigt kan skaffe det nødvendige antal pladser, har Dansk Flygtningehjælp  

 dog oprettet pasningsordninger, således at forældrene kan deltage fuldt ud i  

 integrationsprogrammet.
 Der udtrykkes i stigende grad bekymring for flygtnigebørnenes  

 opvækstvilkår, og man finder, at der er behov for nærmere at belyse de  

 sociale og psykologiske problemer, der kan opstå hos flygtningebørn og  

 børnefamilier.
Optagelse af flygtningebørn i daginstitution (eller evt. dagpleje) kan  

 være af meget stor betydning for familiens integration.
Daginstitutioner er  

 en god mulighed for forældrene til at blive mere fortrolige med dagliglivet i  

 Danmark og for at etablere kontakt til andre forældre.
Omvendt opleves  

 forskelle i kultur og normer ofte særlig stærkt netop i spørgsmål vedrørende  

 børn og unge.
 Det beror imidlertid på det sociale udvalg, om man i et vist omfang vil  

 give flygtningebørn fortrinsret til optagelse.
 Når flygtningebørn optages i daginstitution eller dagpleje, bør kommunen  

 særligt være opmærksom på flygtningefamiliens særlige kultur og  

 adfærdsmønster, herunder f.eks. børnenes spise- eller sovevaner, og i det  

 hele taget flygtningefamiliens og personalets manglende indsigt i hinandens  

 tankegang og levevis.
 Især hvis der er tale om et større antal flygtningebørn, kan det være  

 hensigtsmæssigt at arrangere drøftelser eller kursus for  

 institutionspersonale og dagplejere, hvor disse spørgsmål kan bearbejdes.
Nogle kommuner har oprettet særlige grupper (stuer) for flygtningebørn og  

 danske børn enten i eksisterende eller nyoprettede institutioner.
Det kan  

 være en god ide at ansætte voksne flygtninge som medhjælpere i sådanne  

 institutioner.
Såvel i eksisterende som i nyetablerede institutioner kan den fulde udgift  

 (herunder ejendomsudgifter) pr. plads til flygtningebørn anmeldes til 100%  

 statsrefusion.
Ejendomsudgifterne kan opgøres efter principperne i  

 Socialministeriets (nu ophævede) cirkulære af 27. december 1976 om  

 regnskabsaflæggelse og refusion pkt. 28-32. (Disse regler blev anvendt på  

 daginstitutionsområdet indtil 31. december 1986). Der kan opnås refusion også  

 udover de tidligere gældende maksimumsgrænser.
 5.4. SAMARBEJDET OMKRING UNDERVISNINGSFORANSTALTNINGER.
 Voksenundervisning.
 Amtskommunerne har som nævnt i afsnit 4.3. ansvaret for, at der tilbydes  

 flygtninge over 18 år undervisning i dansk og danske samfundsforhold.
Pr. 1. april 1987 varetoges undervisningen for ca. 75 pct. af flygtningene  

 på Dansk Flygtningehjælps sprogskoler og for de resterende 25% på anden vis.  

 De finansieres af amtskommunerne.
Det er formålet med undervisningen, at  

 sætte eleverne i stand til at forstå dansk, at læse lette danske tekster og  

 at gøre sig forståelige på dansk både mundtligt og skriftligt.
 Med varetagelse af loven om undervisning af voksne indvandrere er ansvaret  

 for danskundervisningen adskilt fra det øvrige integrationsarbejde.
 Som fremhævet i afsnit 4.3. er det imidlertid af meget væsentlig  

 betydning, at undervisningen tilrettelægges således, at der er en tæt  

 sammenhæng mellem denne og det øvrige integrationsarbejde i Dansk  

 flygtningehjælp.
 Det vil derfor være hensigtsmæssigt, at amtskommunen forud for  

 undervisningens tilrettelæggelse drøfter med Flygtningehjælpen og mulige  

 andre initiativtagere på området, hvordan denne målsætning bedst tilgodeses.
 Det vil også være hensigtsmæssigt, om amtskommunen iværksætter et  

 samarbejde mellem de initiativtagere, der står for undervisningen, og de  

 uddannelsesinstitutioner, hvor flygtningene efterfølgende skal tage en  

 uddannelse, f.eks. specialarbejderskoler, tekniske skoler og handelsskoler,  

 GIF-kurser m.v.
 Folkeskolen.
Undervisning af børn i den undervisningspligtige alder er fra  

 integrationsperiodens begyndelse fuldt ud et kommunalt anliggende.
Løsningen  

 af denne opgave nødvendiggør et samarbejde både på det generelle plan af  

 hensyn til kommunernes planlægning og omkring det enkelte barn, for at dette  

 så hurtigt som muligt kan få et godt udbytte af skolegangen.
Dansk Flygtningehjælp vil derfor løbende give kommunernes  

 skoleforvaltninger oplysning om antal, alder, køn og nationalitet for de  

 børn, der modtages i de enkelte centre, eller som kan påregnes at skulle  

 modtages i fremtiden.
Endvidere vil Dansk Flygtningehjælp, når skolegangen er  

 påbegyndt, formidle information om de enkelte børns skolemæssige baggrund og  

 i nødvendigt omfang fungere som formidler imellem skolen/de enkelte lærere og  

 elevernes forældre med henblik på at opbygge et frugtbart samarbejde mellem  

 skole og forældre.
 Ungdomsskolen.
 Erfaringer fra en række kommuner har vist, at frivillig undervisning i den  

 kommunale ungdomsskole og fritidstilbud i ungdomsskolens klubber kan være et  

 velegnet integrationsredskab for unge flygtninge i aldersgruppen 14-18 år.
 Der kan i ungdomsskolen stort set oprettes hold i alle tænkelige fag og  

 emner (praktiske/kreative så vel som teoretiske/boglige). Foruden almindelig  

 undervisning kan der tilbydes specialundervisning og prøveforberedende  

 undervisning.
En undersøgelse fra 1985 viser bl.a., at ca. 70% af indvandrere i  

 ungdomsskolen går på almindelige hold, det vil sige sammen med danskere.
Af  

 de hold, der udelukkende består af indvandrere, findes bl.a. en del rene  

 pigehold med kvindelige lærere.
 GIF-kurser.
 Til flygtninge, som ønsker videregående uddannelse, er der etableret  

 særlige gymnasiale indslusningskurser for flygtninge, GIF, jf. nærmere i  

 afsnit 9.
 5.5. INTEGRATIONSBISTAND TIL FAMILIESAMMENFØRTE.
Pårørende til flygtninge, der kommer her til landet og får  

 opholdstilladelse efter udlændingelovens § 9, stk. 1, nr. 2-4  

 (familiesammenførte), og som ikke selv opnår flygtningestatus, har hidtil  

 ikke været omfattet af Flygtningehjælpens integrationsarbejde.
Indrejsende  

 pårørende er derfor direkte overgået til kommunerne.
 Det overvejes for tiden, i hvilket omfang Flygtningehjælpen skal tilbyde  

 familiemedlemmerne integrationsbistand.
Så snart disse overvejelser er afsluttet, vil Socialministeriet udsende  

 nærmere meddelelse herom.
Oplysninger kan også indhentes telefonisk i  

 Socialministeriets flygtningekontor (01 92 33 77) eller i Socialstyrelsens 1.  

 bistandskontor (01 29 91 22).
 6. INTEGRATIONSARBEJDET I KOMMUNERNE.
 6.1. INDLEDNING.
 Det offentliges opgaver over for flygtninge EFTER INTEGRATIONSPERIODEN  

 varetages fuldt ud af de myndigheder og forvaltninger, som udfører de  

 tilsvarende opgaver over for danskere eller andre udlændinge.
Der bliver imidlertid i væsentligt omfang tale om at videreføre  

 aktiviteter og initiativer, som er sat i gang af Flygtningehjælpen under  

 integrationsperioden.
Det er primært kommunale myndigheder og institutioner  

 som skal videreføre og eventuelt justere eller ændre de ting, der er sat i  

 gang.
 Det kommunale integrationsarbejde må naturligvis også have som mål at  

 nedbryde kulturelt betingede skranker mellem flygtningene og den lokale  

 befolkning, navnlig ved at formidle sociale kontakter mellem flygtningene og  

 den øvrige befolkning og ved at udvide de to gruppers gensidige kendskab til  

 hinanden.
Som aftalt foran i afsnit 4.3. udfoldes der af Dansk Flygtningehjælp en  

 række bestræbelser i denne retning (støttegrupper, kontaktfamilier, kontakt  

 med foreningslivet m.v.), og den kommunale indsats vil i et vist omfang kunne  

 bygge videre herpå.
Det må anses for særlig betydningsfuldt, at kommunerne  

 søger at motivere det stedlige foreningsliv til en særlig opsøgende indsats  

 over for flygtningene eller selv direkte medvirker heri, eventuelt i et  

 samarbejde med Dansk Flygtningehjælp.
Spørgsmålet vil naturligt kunne tages  

 op i fritidsnævnet i kommunen.
 Endvidere vil kommunerne på forskellig måde kunne oplyse den øvrige  

 befolkning om flygtningenes politiske og kulturelle baggrund m.v., f.eks.  

 gennem undervisning i folkeskolen, initiativer til borgermøder, kulturelle  

 og/eller selskabelige arrangementer m.v. samt gennem de lokale nyhedsmedier.
 6.2. TILRETTELÆGGELSEN AF FLYGTNINGEARBEJDET I KOMMUNERNE (MED SÆRLIGT  

 HENBLIK PÅ SOCIAL- OG SUNDHEDSFORVALTNINGEN).
 Som nævnt i afsnit 5, vil kun ganske få flygtninge være i stand til at  

 forsørge sig selv, når de efter integrationsperioden udgår af Dansk  

 Flygtningehjælps forsorg.
 Det er desuden beskrevet ovenfor i afsnit 5.2., hvilke oplysninger om den  

 enkelte flygtning, socialforvaltningen modtager fra Dansk Flygtningehjælp ved  

 overgivelsen.
Når flygtningen udgår af Flygtningehjælpens forsorg, mister hun eller han  

 kontakten til Flygtningehjælpens sagsbehandlere, som hun eller han er godt  

 fortrolig med.
Det er derfor af stor betydning, at flygtningen straks kan  

 etablere en god kontakt til socialforvaltningen.
Nogle kommuner har gode erfaringer med indledende møder med nye flygtninge  

 i grupper.
Der kan dog være flygtningegrupper, som ikke er indstillet på  

 denne fremgangsmåde.
Det vil være hensigtsmæssigt at drøfte dette spørgsmål  

 med Flygtningehjælpens medarbejdere.
Flygtningene er ved overgivelsen til kommunerne normalt - ikke i stand til fuldt ud at klare sig på det danske sprog - ikke tilstrækkeligt fortrolige med det danske samfund og den offentlige  

 forvaltnings opbygning og opgaver, og har derfor - ofte svært ved at etablere en hensigtsmæssig kontakt til kommunens  

 forskellige forvaltninger.
 Nogle kommuner, som har et lidt større antal flygtninge, har derfor følt  

 behov for at iværksætte særlige foranstaltninger for flygtninge, herunder  

 forskellige specialfunktioner.
Enkelte store kommuner med mange flygtninge har gode erfaringer med  

 etablering af en SÆRLIG FLYGTNINGERÅDGIVNING.
Kommunerne har lagt vægt på at  

 finde erfarne socialrådgivere til denne opgave.
Flygtningerådgivningen kan  

 tage sig af alle flygtningespørgsmål i en bestemt tid, f.eks. 1 år efter  

 kommunens overtagelse af de pågældende flygtninge.
Flygtningerådgivningen kan  

 i givet fald også i en vis periode være flygtningenes kontaktled til andre  

 kommunale forvaltninger end socialforvaltningen.
En mindre krævende løsning er at udpege en BESTEMT BEHANDLERGRUPPE - eller  

 i givet fald at etablere en særlig behandlergruppe - eller BESTEMTE  

 MEDARBEJDERE til at tage sig af samtlige flygtningesager, i hvert fald i en  

 overgangsperiode.
Det kunne i givet fald være den visitationsgruppe, som i  

 øvrigt har til opgave at tage sig af nye sager i forvaltningen.
 En tredie mulighed er at udpege EEN BESTEMT MEDARBEJDER, eventuelt en  

 særlig FLYGTNINGEKONSULENT, som - alt efter forholdene i den enkelte kommune  

 - vil kunne have forskellige funktioner vedrørende flygtningespørgsmål.
Denne medarbejder/flygtningekonsulent kan være bistandsafdelingens eller  

 hele den kommunale forvaltnings »ressourceperson«.
Denne  

 forudsættes at holde sig generelt orienteret i flygtningespørgsmål og i  

 øvrigt at yde bistand til de andre sagsbehandlere i mere vanskelige sager  

 eller efter omstændighederne selv overtage sagsbehandlingen.
Nogle kommuner  

 har gjort gode erfaringer med indvandrerkonsulenter i tilsvarende funktioner.
Den fælles baggrund for de nævnte løsninger er en erkendelse af, at  

 sagsbehandlerne i socialforvaltningen ofte vil have svært ved at afsætte de  

 ekstra ressourcer, som behandlingen af et større antal flygtningesager  

 kræver.
Nogle steder har man også oplevet det som uhensigtsmæssigt, at alle  

 eller de fleste sagsbehandlere skulle sætte sig ind i de særlige  

 rådgivningsproblemer, som flygtningesagerne rejser, jf. nærmere i afsnit 7.
 Flygtningeopgaverne nødvendiggør endvidere et samarbejde mellem social- og  

 sundhedsforvaltningen og skole- og kulturforvaltningen (skole- og  

 fritidssektoren) af hensyn til koordinering af de tilbud, der gives den  

 enkelte flygtning eller flygtningefamilie.
 Det kan endvidere være hensigtsmæssigt som led i SSP-samarbejdet  

 (samarbejdet mellem social- og sundhedsforvaltningen, skole- og  

 fritidsforvaltningen og politiet) at drøfte, hvad der kan gøres for at  

 forebygge kriminalitet blandt (unge) flygtninge.
Der kan således ikke gives nogen entydig anbefaling af, hvordan arbejdet  

 med flygtningeopgaverne organisatorisk tilrettelægges i den enkelte kommune.  

 Ved overvejelsen heraf må det tages i betragtning - hvor mange flygtninge, der er tale om, - hvordan flygtningegruppen er sammensat med hensyn til nationalitet,  

 alder, familieforhold, uddannelsesbaggrund m.m.
- hvordan arbejdet i bistandsafdelingen i øvrigt er organiseret  

 (rådgivergrupper, specialisering), - hvilken holdning og hvilke forudsætninger personalet i forvejen har for  

 løsning af flygtningeopgaverne.
 Der vil være behov for særlige efteruddannelsestilbud til de  

 personalegrupper, som skal tage sig af opgaver vedrørende flygtninge.
 For at imødekomme dette behov har Den kommunale Højskole i samarbejde med  

 Kommunernes Landsforening og Socialministeriet udarbejdet et kursusprogram (2  

 dages internat), som forventes udbudt på regionalt plan af  

 kommuneforeningerne i løbet af 1987. Dette kursus retter sig fortrinsvis til  

 medarbejdere i den sociale sektor, men også til andre medarbejdergrupper i  

 kommuner og amtskommuner, der arbejder med flygtninge.
 Også Dafolo A/S og de sociale højskoler i København, Odense, Århus og  

 Esbjerg, Sydjysk Universitetscenter og Aalborg Universitetscenter tilbyder  

 kurser inden for dette område.
 Nogle af disse kurser kan tilrettelægges i samarbejde med den enkelte  

 kommune eller grupper af kommuner.
 6.3. SAMARBEJDET MED FLYGTNINGEHJÆLPEN EFTER INTEGRATIONSPERIODEN.
Når flygtningene er udgået af Dansk Flygtningehjælps forsorg, kan  

 Flygtningehjælpen som alt overvejende hovedregel ikke bistå kommunerne i det  

 opfølgende arbejde.
Der er ikke på Flygtningehjælpens budget afsat midler  

 hertil.
I de tilfælde, hvor det ikke har været muligt at finde en varig bolig til  

 flygtningen inden integrationsperiodens udløb, kan flygtningen eventuelt  

 indtil videre forblive boende i Flygtningehjælpens midlertidige  

 indkvartering.
Flygtningen skal i så tilfælde betale husleje til Dansk  

 Flygtningehjælp, idet kommunen yder denne udgift som boligtillæg til  

 pågældendes kontanthjælp.
Flygtninge, som ønsker - at undersøge og overveje mulighederne for at få deres familier hertil,  

 eller - at opgive deres flygtningestatus for at vende tilbage til hjemlandet, bør sættes i forbindelse med Dansk Flygtningehjælps asylafdeling.
 Asylafdelingen vil kunne rådgive de pågældende om mulighederne for at få  

 deres familie hertil.
 Efter aftale med Direktoratet for Udlændinge kan asylafdelingen informere  

 flygtninge om konsekvenserne af at frafalde en flygtningestatus i Danmark.  

 Asylafdelingen kan i givet fald formidle kontakten til direktoratet, som  

 efter frafald af flygtningestatus udleverer den pågældendes nationale  

 rejsepas og fastsætter en udrejsefrist.
Dansk Flygtningehjælp kan påtage sig på kommunernes vegne at sørge for  

 billetreservation, såvel i forbindelse med familiesammenføringer som ved  

 rejse tilbage til hjemlandet.
Flygtningehjælpen kan gennem Intergovernmental  

 Committee for Migration (ICM) opnå en betydelig rabat på den normale  

 billetpris.
 6.4. SPROG- OG TOLKEPROBLEMER.
En del af flygtningene vil formentlig have behov for at fortsætte i  

 sprogskole også efter, at de er udgået af Flygtningehjælpens forsorg.
Det  

 anbefales, at kommunen drøfter spørgsmålet med Dansk Flygtningehjælp med  

 henblik på at sikre, at den fortsatte sprogundervisning bliver en  

 hensigtsmæssig opfølgning af den hidtidige sprogsundervisning.
Der er generelt store problemer med at finde (tilstrækkeligt mange)  

 kvalificerede tolke.
Dels findes tolkene ganske enkelt ikke, dels sætter de  

 gældende lønaftaler snævre grænser for aflønningen.
Translatørernes takster  

 ligger 50% eller 90% højere.
Flygtningehjælpen vil normalt være indstillet på at formidle nødvendig  

 tolkebistand, som kommunen betaler.
Der er dog ofte også for  

 Flygtningehjælpen problemer med overhovedet at finde egnede tolke.
Der er såvel gode som mindre gode erfaringer med at anvende andre  

 flygtninge som tolk.
Børn og andre nære slægtninge bør dog normalt ikke  

 anvendes.
Tolkningen kan til tider være for upræcis.
Tolkeopgaver kan virke  

 forstyrrende ind på de pågældendes egne uddannelsesaktiviteter.
I øvrigt  

 finder flygtningene det urimeligt, at eventuelle honorarer for tolkning  

 modregnes fuldt ud i kontanthjælpen.
Kapitel 7 nedenfor indeholder et afsnit, som fortæller, hvad man bør være  

 opmærksom på, når sagsbehandling må foregå ved hjælp af tolk.
Spørgsmålene er  

 også beskrevet i Flygtningehjælpens pjece »At tale gennem tolk«, 6.5. REGISTRERING AF FLYGTNINGE.
FLYTNING TIL NY KOMMUNE.
 Social- og sundhedsforvaltningen i den kommune, som overtager en flygtning  

 fra Dansk Flygtningehjælp, vil være klar over den pågældendes  

 flygtningestatus.
 For at sikre sig hjemtagelse af den fulde statsrefusion af udgifter til  

 andre ydelser end kontanthjælp, ikke mindst boligstøtte m.v., bør oplysning  

 om flygtningestatus derfor videregives til andre afdelinger eller  

 forvaltninger i kommunen.
 Indenrigsministeriet har afslået en anmodning fra Kommunernes  

 Landsforening om, at en persons flygtningestatus kunne registreres i det  

 centrale personregister og i det fælleskommunale personregistreringssystem  

 (P-data). Indenrigsministeriet har i stedet peget på, at der må ske en manuel  

 registrering i de enkelte kommuner af personer med flygtningestatus.
 I forbindelse med en flygtnings flytning til en ny kommune må  

 fraflytningskommunen underrette tilflytningskommunen om, at den pågældende  

 har status som flygtning og derfor inden for de gældende tidsgrænser er  

 omfattet af ordningen med 100% statsrefusion.
 Tilflytningskommunen bør tilsvarende underrette amtskommunen om  

 flygtningens status, i det omfang amtskommunen involveres.
Bistandslovens opholdskommuneregler og regler om flyttehjælp gælder også  

 for flygtninge.
En tilflytningskommune har derfor krav på refusion fra en  

 fraflytningskommune i overensstemmelse med reglerne i bistandslovens § 11  

 eller § 47. Imidlertid bør tilflytningskommunen undlade at sende  

 refusionskrav til fraflytningskommunen, så længe kommunen kan opnå 100%  

 statsrefusion af udgifter vedrørende den pågældende flygtning (i 6 1/2 år  

 efter datoen for opholdstilladelsen). Tilflytningskommunen bør i stedet selv  

 direkte hente den fulde statsrefusion hjem.
 7. OM AT RÅDGIVE FLYGTNINGE.
 7.1. INDLEDNING.
Langt den overvejende del af flygtningene vil efter at have gennemgået  

 Dansk Flygtningehjælps integrationsprogram fortsat have behov for bistand fra  

 kommunen.
Det gælder såvel økonomisk hjælp som rådgivning.
De 18 måneder, som  

 Flygtningehjælpens integrationsprogram varer, er kun en MEGET kort  

 tidsperiode for en flygtning.
Vedkommende er ofte kommet her uden kendskab  

 til dette lands politiske og sociale struktur.
 Flygtningene bliver grundigt informeret af Flygtningehjælpens  

 sagsbehandlere om overgangen til kommunalt regie og såvidt muligt også  

 orienteret om den lokale forvaltnings administrative praksis og rutiner.
 Alligevel er dette skift for mange flygtninge forbundet med angst og  

 usikkerhed for den ukendte kommunale forvaltning.
Det er derfor vigtigt, at den kommunale sagsbehandler har en viden om de  

 forskelle, der er ved at være sagsbehandler for en flygtning i forhold til  

 danske klienter.
Det er formålet med dette afsnit at beskrive, hvorfor det er  

 anderledes, og undertiden svært, at være sagsbehandler for en flygtning.
Flygtningene kommer som regel til Danmark uden forudsætninger for at leve  

 i det danske samfund.
De færreste har mere end et overfladisk kendskab til  

 det danske samfund, udover at de ved, at det er et demokrati, og at her kan  

 de leve i fred og frihed.
Men hvorledes dette demokrati er opbygget, og  

 hvilke forpligtelser, der følger med, er ubekendt for de fleste.
Vore normer  

 og vore holdninger, vore sociale, sundhedsmæssige og uddannelsesmæssige  

 systemer, adskiller sig radikalt fra de lande, hvorfra de kommer.
Vor kultur  

 er dem fremmed, vor levevis, vore omgangsformer, vor humor, alt er nyt og  

 fremmed.
 Dette kan naturligvis være interessant og spændende set ud fra en turists  

 synsvinkel, men det skaber følelse af utryghed, usikkerhed, underlegenhed og  

 angst, når man skal være en del af et samfund, man ikke kender.
 Flygtninge har for det første samme sociale problemer som mange danskere,  

 men disse forstærkes af selve flygtningebaggrunden samt kultur- og  

 sprogbarrieren.
En flygtning er en person, der har måttet forlade sit land på grund af  

 forfølgelse, krig, måske også fængsling og tortur.
En flygtning kan ikke  

 vende tilbage til sit land.
Derved adskiller flygtninge sig fra indvandrere,  

 mens mange forhold i sagsbehandling og rådgivning i øvrigt er identiske for  

 disse grupper.
En flygtning har lidt en række væsentlige tab.
Tab af land, af kultur, af  

 sprog, af familie, af arbejde, af bolig og af venner.
Hele det sociale  

 netværk er slået itu.
Dette kan meget vel føre til en identitetskrise, der  

 ubehandlet kan føre til psykisk sammenbrud og langvarigt behov for social og  

 anden bistand.
 7.2. INFORMATIONS- OG BEGREBSBARRIEREN.
Den allerstørste vanskelighed for integration af flygtninge er den  

 vanskelige informationsformidling.
At bryde igennem begrebsbarrieren er ikke  

 enkelt.
Man skal i arbejdet med flygtninge konstant tænke på, at alt, hvad  

 der informeres om, begrebsmæssigt skal kunne forstås ud fra vedkommende  

 kulturelle begrebsverden.
Det kræver meget af den enkelte flygtning, men også  

 af sagsbehandleren.
Det er nødvendigt, at sagsbehandleren sætter sig så godt som muligt ind i  

 det kulturområde, som den enkelte flygtning repræsenterer, og anstrenger sig  

 for at forklare vor danske kultur.
Flygtningehjælpen råder over en række  

 baggrundsmaterialer om de kulturer, som flygtningene kommer fra.
Disse  

 baggrundsmaterialer kan rekvireres i Dansk Flygtningehjælp.
Se i øvrigt  

 litteraturlisten i afsnit 11.
Intet er selvfølgeligt i arbejdet med fremmede.
Det gælder såvel  

 flygtninge som indvandrere.
Man skal ved videregivelse af information tænke  

 på, at en fremmed ikke har noget begrebsmæssigt skelet at hænge de danske  

 oplysninger op på.
Der høres ofte kritik af Flygtningehjælpens manglende  

 information vedrørende vore sociale-, sundheds- og arbejdsmæssige områder.  

 Men flygtningene ER informeret, såvel skriftligt som mundtligt, endog på  

 deres eget sprog ved oversatte informationshæfter.
Men det tager tid at  

 begribe alle disse mange og nye informationer.
Tænk på, hvor meget, for  

 dagligdagen vigtig information, vi danskere har fået ind så at sige med  

 modermælken.
For at information kan forstås og »hænge fast«, skal den være  

 nødvendig og relevant på det tidspunkt, hvor den gives.
De ca. 18 måneder, en  

 flygtning er i Dansk Flygtningehjælps integrationsprogram, er ofte alt for  

 kort tid til at sætte sig ind i de ukendte og ofte komplicerede systemer.
Det  

 bliver derfor en væsentlig opgave OGSÅ for den kommunale sagsbehandler at  

 gentage informationerne omkring bl.a. det sociale system,  

 uddannelsessystemet, arbejdsmarkedet osv.
Kommunerne bør af Dansk  

 Flygtningehjælp være orienteret om, hvilke informationsmaterialer på dansk og  

 på flygtningenes eget sprog der findes.
 7.3. AT ARBEJDE MED TOLK.
Sprogbarrieren kan tilnærmelsesvis udjævnes ved brug af tolk.
Men det er  

 uhyre vigtigt, at sagsbehandleren gør sig klart, hvor væsentligt det er at  

 anvende tolk, OGSÅ selv om flygtningen tilsyneladende taler meget godt  

 hverdagsdansk.
Der er meget stor forskel på at kunne tale om vind og vejr på  

 dansk og at kunne udtrykke sig følelses- og begrebsmæssigt på et fremmed  

 sprog.
Mange flygtninge og indvandrere vil give udtryk for, at de forstår en  

 besked, hvor det senere viser sig, at de kun har forstået halvdelen/intet,  

 eller måske totalt har misforstået samtalen.
En misforstået samtale kan give  

 både flygtning og sagsbehandler frustrationer og koster meget ekstra arbejde.  

 Hellere bruge tolk en gang for meget end en gang for lidt.
Men det er ikke let at arbejde med tolk, hverken for flygtning eller for  

 sagsbehandler.
Det kræver stor tillid af begge parter at få skabt en god  

 kontakt, som er væsentlig for en samtales forløb.
Det er derfor vigtigt, at  

 alle parter i denne kommunikationsproces kender hinandens roller og har  

 tillid til hinanden.
Især for de mellemøstlige flygtningegrupper bør der altid anvendes  

 kvindelig tolk til kvinder ved læge- og hospitalsbesøg, samt når det drejer  

 sig om børnenes forhold ved skolegang, sundhedsplejerske, daginstitutioner  

 o.lign.
Man oplever ofte, at kvinder sjældent udtaler sig, medens ægtemanden  

 er tilstede.
Hvis det er nødvendigt med en samtale med kvinden alene, bør hun  

 derfor indkaldes alene med kvindelig tolk.
Bedst er det, hvis sagsbehandleren  

 aflægger hjemmebesøg med kvindelig tolk.
Så vidt muligt bør der anvendes samme tolk til den samme familie.
Hvis  

 samtalen drejer sig om meget følsomme emner, eksempelvis voldsomme  

 ægteskabelige problemer, er det ofte bedst at bruge en dansk født tolk.
Når der anvendes tolk ved en samtale, bør tolken placeres således, at  

 sagsbehandleren og klienten har direkte øjenkontakt.
Sagsbehandleren skal  

 tale til og se direkte på klienten, således at kommunikationen også er  

 nonverbal.
Man bør forud for samtalen informere tolken om samtalens forventede  

 indhold og ligeledes bagefter evaluere forløbet med tolken.
Tolken kan ofte  

 være en god kulturformidler og hjælpe til med at bygge bro over  

 kulturkløften.
Det er ofte uheldigt at benytte børn eller andre nære familiemedlemmer som  

 tolke i situationer, der drejer sig om andet end bagateller, f.eks.  

 ukompliceret refusion af regninger.
Tolken har i forvejen en vanskelig  

 dobbeltrolle.
Tolken opleves ofte af flygtningen som værende dennes advokat,  

 og hvis der eksempelvis formidles et afslag på ansøgt hjælp, kan tolken af  

 flygtningen ofte blive opfattet som værende en dårlig tolk eller »købt  

 af systemet«.
 7.4. AT DEFINERE ROLLER.
De fleste flygtninge kommer fra kulturer, hvor det sociale system enten er  

 ganske anderledes opbygget eller - i de fleste tilfælde overhovedet ikke  

 eksisterer.
En sagsbehandler er derfor et ukendt begreb.
Mange flygtninge  

 tror, at alle danskere har en personlig sagsbehandler.
Det er vigtigt, at  

 sagsbehandleren helt ærligt definerer sin rolle, fortæller hvad hun/han kan  

 hjælpe med, og hvad hun/han ikke kan, dvs. definerer sin (begrænsede)  

 kompetence, idet sagsbehandleren ofte tillægges en betydelig større  

 indflydelse, end det reelt er tilfældet.
Flygtningene kommer som regel fra lande, hvor de har oplevet et korrupt  

 magtapparat og vilkårlig myndighedsudøvelse.
Det sociale system i Danmark kan  

 også for danskere være svært at forstå, men for flygtninge er det ofte  

 umuligt at forstå.
Mange afgørelser opfattes derfor som uretfærdige og  

 tilfældige.
Derfor er det vigtigt at forklare systemets opbygning og  

 sagsbehandlerens placering i dette.
 Det er selvsagt også vigtigt at definere tolkens rolle, herunder dennes  

 tavshedspligt og funktion primært som sprogformidler.
Tal altid tydeligt, langsomt og i korte sætninger.
Undgå at bruge dansk  

 slang og for mange fremmedord.
Check altid efter, om vigtig information er  

 forstået.
 7.5. FLYGTNINGE MED PSYKO-SOCIALE VANSKELIGHEDER.
En del flygtninge (ca. 15 pct.) lider af følger efter krig,  

 krigsoplevelser, fængsling og tortur.
Disse flygtninge taler ofte meget  

 dårligt dansk efter de 18 måneder.
De lider ofte af søvnløshed,  

 koncentrationsbesvær, mareridt, depression, skyldfølelse, hukommelsesbesvær  

 og har en lav selvfølelse.
En del flygtninge er allerede i psykologisk eller psykiatrisk behandling,  

 når de overgives til kommunens forsorg.
Det er meget vigtigt, at denne  

 behandling ikke afbrydes.
Hvis behandlingen afbrydes midt i et  

 psykoterapeutisk forløb, er der risiko for psykisk sammenbrud og i værste  

 fald selvmord.
Når der bevilges psykoterapi, skal der anvendes en særligt  

 kvalificeret tolk, og altid den samme i hele forløbet.
Det er meget vigtigt, at der ved overgivelsen fra Dansk Flygtningehjælp  

 til kommunerne er et tæt samarbejde omkring flygtningens behandlingsbehov  

 mellem kommunen, Dansk Flygtningehjælp og den psykiatriske afdeling eller den  

 psykolog eller læge, hvor flygtningen modtager behandling.
Ved overgivelsen  

 bør der derfor foreligge en oversigt over de behandlingstilbud, som  

 flygtningen har modtaget og fortsat har brug for.
 Flygtninge, der lider af følgerne efter tortur, vil eventuelt kunne  

 henvises til behandling ved rehabiliteringscentret for torturofre ved  

 Rigshospitalet i København.
Flygtningehjælpen henviser til og samarbejder desuden med en række  

 psykologer m.fl., der specielt tager sig af flygtninge med psyko- sociale  

 vanskeligheder.
Herudover har nogle amtskommuner, jf. nedenfor, etableret  

 særlige behandlingstilbud for flygtninge.
 Den kommunale sagsbehandler bør derfor kontakte det afgivende  

 flygtningecenter eller amtskommunens social- og sundhedsforvaltning eller  

 sygehusforvaltning for oplysninger om, hvilke behandlingstilbud, der kan  

 anvendes lokalt.
 P.t. er der i følgende amter taget initiativ til etablering af særlige  

 behandlingstilbud til flygtninge:
I Sønderjyllands amtskommune (Haderslev) og Ribe amtskommune (Esbjerg) er  

 der oprettet rehabiliteringscentre for torturofre.
I Frederiksborg, Fyns og  

 Vestsjællands amtskommuner er der initiativer i gang med henblik på  

 oprettelse af krisecentre for flygtninge.
I Århus amtskommune (Århus) vil der  

 i løbet af 1987 blive etableret et forrevalideringscenter for flygtninge.  

 Centret vil kunne tilbyde psyko-social bistand og behandling i tæt sammenhæng  

 med en erhvervsmæssig introduktion.
 7.6. SÆRLIG RÅDGIVNINGSMETODIK.
På grund af flygtninges manglende kendskab og erfaring med et  

 »behandlersamfund« kan man ikke umiddelbart overføre dansk  

 rådgivningsmetodik til flygtninge.
Men det, som er en væsentlig forudsætning  

 for et vellykket forløb, nemlig at der skabes tillid mellem sagsbehandler og  

 klient, er ens for alle.
Flygtninge går ikke lige til sagen.
Der bør sættes  

 god tid af til hver samtale, dels på grund af tolkningen, dels fordi der skal  

 tales meget, før det egentlige problem kommer på bordet.
Flygtningen vil som  

 regel gerne tale om sin familie, både her og i hjemlandet, om sit lands  

 politiske forhold, og lidt senere i tillidsforholdet, om baggrunden for  

 flugten.
Sagsbehandleren vil ofte blive inviteret på hjemmebesøg, som  

 flygtningen ikke opfatter som utidig snagen i private forhold.
Flygtninge  

 holder meget af at vise deres hjem frem, og det kan være et stort skridt på  

 vejen til at skabe et tillidsforhold at give sig tid til hjemmebesøg.
Ved at  

 vise interesse for og kendskab til flygtningens egen kultur skabes også  

 tillid og grobund for godt brobyggeri mellem dansk og fremmed kultur.
Sagsbehandleren bør bestræbe sig på at være en guide for flygtningen og  

 bestemt undlade at gøre for mange ting selv i stedet for at lære flygtningen  

 selv at klare opgaverne.
Det er naturligvis tidkrævende.
Med tanke på det statustab, flygtningen har lidt, er det væsentligt at  

 respektere, acceptere og udnytte alle de ressourcer, flygtningen har  

 medbragt, og bygge videre på disse.
Det gælder især uddannelses- og  

 arbejdsmæssige erfaringer.
En flygtning vil ofte have svært ved at forstå, at  

 en medbragt uddannelse ikke uden videre kan accepteres her i Danmark.
Det kan  

 her være nødvendigt at lade flygtningen selv blive konfronteret med  

 realiteterne ved at henvise ham til den pågældende uddannelsesinstitutions  

 studievejleder eller til vedkommende faglige organisation.
Mange flygtninge har et mere, kulturelt bestemt, afslappet forhold til tid  

 og overholdelse af aftaler.
I Flygtningehjælpen gøres der meget for at vænne  

 flygtningene til at overholde tider, og man bør kræve, at de overholder  

 tider, fuldstændigt som man kræver det af danske klienter.
Flygtningene bør  

 indskærpes, at de skal ringe afbud, hvis de ikke kan komme til aftalt tid.
Kommunens sagsbehandler bør i særlige tvivlstilfælde kontakte  

 Flygtningehjælpens afgivende sagsbehandler.
Der bør særligt omkring  

 overgivelsestidspunktet være en så tæt kommunikation mellem afgivende og  

 kommende sagsbehandler som overhovedet muligt efter de lokale forhold, jf.  

 afsnit 5.2.
Selvom der i dette afsnit er givet en generaliserende fremstilling af de  

 særlige problemer omkring rådgivning af flygtninge, må det samtidig erindres,  

 at flygtningene i Danmark er en meget bredt sammensat gruppe, spændende over  

 mere end 40 nationaliteter, forskellige politiske grupperinger, religiøse og  

 etniske minoriteter.
Uddannelsesmæssigt spænder flygtningegruppen fra højt  

 uddannede akademikere til folk med meget lidt skolegang og analfabeter.
 8. AT FINDE SELVSTÆNDIG BOLIG TIL FLYGTNINGE.
 Dansk Flygtningehjælps arbejde med at finde egen bolig til flygtningene  

 varetages af boligmedarbejdere.
 Deres opgave er at fremskaffe boligtilbud i det pågældende lokalområde, at  

 rådgive og bistå med indgåelse af lejekontrakt, ansøgninger om lån til  

 depositum o.lign., at bistå med etablering og indflytning samt at yde  

 opfølgende rådgivning vedrørende boligen efter indflytning, så længe  

 flygtningen er under Dansk FLygtningehjælps forsorg.
 Hvis flygtningen ikke selv har indtægt, er det tillige boligmedarbejderens  

 opgave at sikre, at boligen er rimelig og økonomisk acceptabel i forhold til  

 bistandsloven og bosætningskommunens interne regler og praksis for  

 bistandshjælp til husleje.
 8.1. LOKALT SAMARBEJDE.
 Selvom boligplacering af flygtninge er en del af Dansk Flygtningehjælps  

 integrationsprogram, vil det ofte være hensigtsmæssigt for kommunen at hjælpe  

 til og få indflydelse på fremskaffelse af boliger, også fordi de fleste  

 flygtninge vil overgå til kommunens forsorg, når integrationsperioden er  

 udløbet.
 Der kan f.eks. etableres eller fremmes et lokalt samarbejde om  

 fremskaffelse af boliger mellem Dansk Flygtningehjælp, kommunen,  

 boligudlejerne - dvs. almennyttige boligselskaber, private udlejere,  

 kollegier og andre boligformidlere - samt andre personer eller  

 organisationer, der på den ene eller anden måde kan bidrage til, at der  

 findes varige boliger til flygtninge.
På den måde vil der ofte kunne skabes et bedre overblik over det samlede  

 udbud i det almennyttige og private udlejningsbyggeri, værelsesmarkedet og  

 mulighederne for at leje parcelhuse eller dele heraf.
Dette overblik vil ofte  

 kunne styrkes yderligere, hvis samarbejdet foregår på tværs af  

 kommunegrænserne.
Samarbejdet kan organiseres på mange måder.
En måde er at afholde  

 regelmæssige kontaktmøder.
En anden mulighed kan være at oprette et særligt  

 udvalg med deltagelse af kommunalpolitikere og repræsentanter for de øvrige  

 parter.
 Derudover vil det være hensigtsmæssigt at etablere et samarbejde mellem  

 udlejerne, Dansk Flygtningehjælp og bosætningskommunen om procedurer, med  

 henblik på, at sager om nødvendige kommunale garantier for istandsættelse ved  

 fraflytning, lån til depositum, ansøgninger og boligsikring m.v. kan sikres  

 en betryggende og hurtig behandling.
 8.2. KOMMUNAL BOLIGANVISNING.
 Kommunalbestyrelserne kan få stillet indtil hver fjerde ledige lejlighed i  

 almennyttige boligselskaber til rådighed for kommunen til løsning af  

 påtrængende boligsociale opgaver i kommunerne. (§ 14, stk. 2 i Lov om  

 boligbyggeri). Der bør etableres et nærmere samarbejde mellem Dansk  

 Flygtningehjælp og kommunen om anvisning af boliger, hvis og når kommunen  

 anvender denne bestemmelse.
8.3. GARANTI FOR LEJETAB. (* 1) Med virkning fra den 15. juni 1986 er der gennemført ændringer af Lov om  

 boligbyggeri og Lov om individuel boligstøtte med det formål at lette  

 flygtningenes boligplacering.
 Hvis ledige lejligheder stilles til rådighed for flygtninge, og kommunen  

 godkender dette, hæfter kommunen for et eventuelt lejetab fra det tidspunkt,  

 hvor lejligheden er til rådighed og indtil udlejning finder sted. (§ 14, stk.  

 2 og 3 i Lov om boligbyggeri og § 57i i Lov om individuel boligstøtte).
Lejlighederne kan enten være tilbudt kommunen af et almennyttigt  

 boligselskab efter fjerdedelsreglen eller stillet til rådighed efter en  

 frivillig og uformel aftale mellem udlejer og kommune.
Endvidere kan ledige  

 lejligheder tænkes tilbudt direkte til flygtninge eller til udlejning til  

 flygtninge via Dansk Flygtningehjælp.
Kommunernes udgifter til dækning af lejetab i den forbindelse refunderes  

 100 pct. af staten.
Det vil derfor være nødvendigt med lokale aftaler om en  

 godkendelsesprocedure eller anmeldelsesordning, således at der sikres en  

 registrering af disse lejemål.
8.4. LÅN TIL BEBOERINDSKUD, DEPOSITUM O.LIGN. (*1) Flygtninge kan søge om lån eller garanti for lån hos kommunen til betaling  

 af beboerindskud i lejligheder og værelser i almennyttigt byggeri UANSET  

 BYGGERIETS IBRUGTAGELSESTIDSPUNKT (§ 57b og § 57e i Lov om individuel  

 boligstøtte).
Den samme ret gælder for lån eller garanti for lån til betaling af  

 forudbetalt leje, indskud, depositum og lignende i beboelseslejligheder i  

 andet byggeri end almennyttigt byggeri, dvs. lejligheder i private  

 udlejningsejendomme, men også LEJEDE parcelhuse, stuehuse, ejerlejligheder  

 o.lign.
Beløbet må dog ikke overstige et halvt års husleje. (§ 57c og § 57f i  

 Lov om individuel boligstøtte).
 Indtægtsgrænserne for ydelse af kommunale pligtlån er i 1987 fastsat til  

 47.871 kr. for et værelse og 90.170 kr. for en lejlighed.
Kommunen skal ligeledes yde pligtlån til betaling af beboerindskud til 3  

 eller flere unge, der i fællesskab lejer en almennyttig lejlighed med 3 eller  

 flere beboelsesrum, hvis deres indtægt hver især ligger inden for  

 indtægtsgrænserne for ydelse af kommunalt pligtlån til et værelse.
Lånet ydes  

 til betaling af den enkelte lejers forholdsmæssige del af beboerindskuddet.  

 (§ 57b, jf. § 50 i Lov om individuel boligstøtte). Berettigede personer til  

 denne form for beregning af beboerindskudslån er unge uddannelsessøgende og  

 andre unge med et særligt behov derfor.
Unge flygtninge, der bor i  

 midlertidig indkvartering og som ikke har selvstændig indtægt, ligger inden  

 for denne afgrænsning af berettigede personer.
Til flygtninge med en husstandsindkomst udover disse indtægtsgrænser KAN  

 kommunerne bevilge kommune- eller kommunegaranteret lån.
Ved disse frivillige  

 lån til flygtninge SKAL DER IKKE PRÆSTERES EN EGENBETALING PÅ KR. 15 PR.
M2  

 AF LEJLIGHEDENS BRUTTOETAGEAREAL. (§ 57e og § 57f i Lov om individuel  

 boligstøtte).
 Ved opgørelse af husstandsindkomsten for flygtninge skal der IKKE  

 medregnes kontanthjælp til befordring med henblik på deltagelse i  

 danskundervisning, boligetablering og første beklædningshjælp.  

 (Boligstyrelsens bekendtgørelse nr. 379 af 11. juni 1986).
 Udgifterne til kommunale pligtlån til flygtninge refunderes af staten med  

 100 pct., medens udgifterne til frivillige lån refunderes af staten med 50  

 pct.
8.5. BOLIGSIKRING OG BOLIGYDELSE. (* 1) Boligsikring og boligydelse ydes efter de almindelige regler med den  

 vigtige bestemmelse, at der ved opgørelsen af husstandsindkomsten IKKE  

 medregnes de udgifter til kontanthjælp, som er nævnt i Boligstyrelsens  

 bekendtgørelse nr. 379 af 11. juni 1986.
 Kommunen får 100 pct. statsrefusion på udgifter til boligsikring og  

 boligydelse til flygtninge, indtil de pågældende har klaret sig uden hjælp  

 efter bistandsloven i en sammenhængende periode på 2 år eller bliver danske  

 statsborgere. (§ 64, stk. 2 i Lov om individuel boligstøtte).
 NBø Denne regel er endnu ikke blevet ændret til en periode på 6 1/2 år  

 efter opholdstilladelsen svarende til den nye regel i bistandslovens § 134,  

 stk. 3.
8.6. GARANTI FOR ISTANDSÆTTELSE VED FRAFLYTNING. (* 1) Hvis en lejlighed eller et værelse i almennyttigt byggeri efter kommunal  

 godkendelse er blevet udlejet til flygtninge, garanterer kommunen for  

 opfyldelse af de kontraktmæssige forpligtelser til istandsættelse ved  

 fraflytning. (§ 14, stk. 3 i Lov om boligbyggeri).
En tilsvarende forpligtelse gælder, hvis kommunen har ydet lån eller  

 garanti for lån til forudbetalt leje, depositum eller lignende ved privat  

 udlejning af en lejlighed til flygtninge.
I disse sager forudsættes det, at  

 kommunen efter ansøgning i hvert enkelt tilfælde efter ansøgning udsteder en  

 garantierklæring, der dækker den del af forpligtelserne, der overstiger den  

 forudbetalte leje, depositum eller lignende. (§ 57h i Lov om individuel  

 boligstøtte).
En flygtning hæfter dog fortsat for det beløb, som skyldes en  

 istandsættelse ved fraflytning.
Beløbet kan af kommunen kræves tilbagebetalt  

 i løbet af højst 5 år, idet det i øvrigt afpasses efter skyldnerens  

 økonomiske forhold. (§ 57h, stk. 2 i Lov om individuel boligstøtte).
 Staten refunderer kommunens udgifter til de fraflytningsgarantier, som er  

 blevet effektive, med 100 pct. (§ 64, stk. 5 i Lov om individuel  

 boligstøtte).
 Reglerne om dækning af lejetab, lån til beboerindskud m.v. samt  

 istandsættelsesgaranti er afgrænset til at gælde for flygtninge, DER HAR SØGT  

 OM BOLIGSTØTTE INDEN FOR DE FØRSTE 3 ÅR EFTER, AT DE HAR FÅET  

 OPHOLDSTILLADELSE efter bestemmelserne i udlændingelovens §§ 7,8 og 9, stk.  

 2, nr. 2, jf. § 57a i Lov om individuel boligstøtte.
 8.7. FLYGTNINGES ADGANG TIL VISSE KOLLEGIER.
 Som et resultat af arbejdet i Boligministeriets flygtningeudvalg har  

 boligstyrelsen udsendt »Bekendtgørelse om unge flygtninges adgang til at  

 opnå Bolig på visse kollegier« af 10. marts 1987.
 Ifølge denne bekendtgørelse har unge flygtninge i indtil 18 måneder efter  

 opnåelse af opholdstilladelse samme fortrinsret som unge uddannelsessøgende  

 til at opnå bolig på kollegier, der er opført med tilsagn om statsstøtte i  

 perioden 1. april 1946 til 31. december 1977.
 Den samme fortrinsret gælder for unge flygtninge, der modtager  

 undervisning med henblik på at bestå Dansk Prøve 2.
 Bestemmelsen omfatter kun de unge, der har fået opholdstilladelse efter  

 bestemmelserne i Udlændingeloven §§ 7 og 8 samt § 9, stk. 2, nr. 2.
 Bekendtgørelsen trådte i kraft den 1. april 1987.
 Kollegie- og ungdomsboliger opført med tilsagn om statsstøtte efter 1.  

 januar 1978 skal fortrinsvis stilles til rådighed for unge under uddannelse  

 og andre unge med særligt bohov derfor (Lov om boligbyggeri § 68, stk. 1).
 Det må anses for givet, at unge flygtninge i de første år efter ankomsten  

 til Danmark som hovedregel vil blive omfattet af denne fortrinsstilling.
 8.8. BOLIGMINISTERIETS FLYGTNINGEUDVALG.
Udover disse særlige regler vedrørende flygtninges boligplacering er  

 Boligministeriets flygtningeudvalg i sin afsluttende delrapport fra januar  

 1987 fremkommet med en række indstillinger, der kan medvirke til at afhjælpe  

 flygtningenes akutte boligproblemer.
Det er på nuværende tidspunkt uklart, i  

 hvilket omfang disse indstillinger vil kunne gennemføres.
Boligministeriets flygtningeudvalg havde som grundlag for sine  

 overvejelser foretaget en opgørelse over boligplacerede flygtninge og  

 boligbehovet hos henholdsvis enlige flygtninge og flygtningefamilier, fordelt  

 på amter.
Resultaterne er gengivet i tabellerne på de følgende sider.
----------------------------------------------------------- TABEL 1: FLYGTNINGE BOLIGPLACERET I 1985 OG FREM TIL 1. NOVEMBER 1986  

 FORDELT PÅ AMTER OG SET I FORHOLD TIL INDBYGGERTAL, KOMMUNER M.V.
----------------------------------------------------------- ----------------------------------------------------------- Kilde: 2. delrapport fra boligministeriets flygtningeudvalg.
----------------------------------------------------------- TABEL 12: BOLIGPLACEREDE, IKKE-BOLIGPLACEREDE OG BOLIGBEHOVET HOS ENLIGE FLYGTNINGE UNDER DANSK FLYGTNINGEHJÆLPS FORSORG PR. 1. NOVEMBE FORDELT PÅ INTEGRATIONSAFDELING.
------------------------------------------------------------ -------------------------------------------------------------------- Kilde: 2. delrapport fra boligministeriets flygtningeudvalg -------------------------------------------------------------------- TABEL 13: BOLIGPLACEREDE, IKKE-BOLIGPLACEREDE OG BOLIGBEHOVET HOS FLYGTNINGE-FAMILIER UNDER DANSK FLYGTNINGEHJÆLPS FORSORG PR. 1. NOVEM 1986 FORDELT PÅ INTEGRATIONSAFDELING.
-------------------------------------------------------------------- Kilde: 2. delrapport fra boligministeriets flygtningeudvalg.
-------------------------------------------------------------------- 9. FLYGTNINGE I UDDANNELSE OG PÅ ARBEJDSMARKEDET  

 (SÆRLIGE FORANSTALTNINGER).
 9.1. INDLEDNING.
Siden tilstrømningen af flygtninge i slutningen af 1984 forøgedes  

 voldsomt, har der været et stigende behov for etablering af en række  

 foranstaltninger, som kan støtte flygtningene i mødet med det danske  

 uddannelsesystem og arbejdsmarked.
Der er derfor allerede etableret flere  

 særlige foranstaltninger, som omtales nærmere i de følgende afsnit.
 Herudover har flygtninge naturligvis i princippet de samme muligheder for  

 optagelse i uddannelsessystemet og for beskæftigelse som den øvrige  

 befolkning.
9.2. FLYGTNINGE I UDDANNELSE Samordnet/Koordineret tilmelding.
 Flygtningene tilbydes visse særlige uddannelsesforanstaltninger, men har  

 som nævnt tillige adgang til at søge om optagelse på de »normale«  

 uddannelser.
Den overvejende del af uddannelserne hører til i 2 store  

 optagelsesgrupper: Den Samordnede Tilmelding til EFG, gymnasiet og HF, og den  

 Koordinerede Tilmelding til de videregående Uddannelser.
Hertil kommer for  

 flygtninge de særlige gymnasiale indslusningskurser for flygtninge, GIF  

 (GIF-kurser, se nedenfor), som er en selvstændig optagelsesgruppe.
Normalt søger danske kun optagelse i een af de to store grupper:  

 folkeskoleelever (9.-10. klasse) søger optagelse på uddannelser under den  

 Samordnede Tilmelding til EFG, gymnasiet og HF.
Studenter og HF'ere søger  

 optagelse på uddannelser under den Koordinerede Tilmelding til de  

 videregående Uddannelser.
FLygtninge lader sig ikke så entydigt dele i grupper.
Derfor må flygtninge  

 på samme tid gerne søge om optagelse på uddannelser under begge de to store  

 optagelsesgrupper og på et GIF-kursus.
En særlig administrativ rutine sikrer  

 dog, at en flygtning i det givne optagelsesår kun kan optages på een af de  

 ansøgte uddannelser.
 EFG-uddannelser.
Ved optagelse på en EFG-uddannelse stilles der ingen formelle krav til  

 danskkundskaber: En flygtning skal derfor ikke have bestået en bestemt  

 danskprøve for at kunne blive optaget.
Men man forsøger på erhvervsskolerne  

 (tekniske skoler og handelsskoler) på forskellig måde at hjælpe den enkelte  

 flygtning til at vurdere, om danskkundskaberne er tilstrækkelige til, at  

 uddannelsen kan forventes at give det forventede udbytte.
Flygtninge, som  

 søger optagelse på en EFG-uddannelse, mødes således af flere forskellige  

 introduktionstilbud, som tilbydes på alle erhvervsskoler:Deltagelse i særligt  

 »åbent-hus« arrangement, personlige vejledningssamtaler og et  

 5-ugers særligt introduktionskursus.
Disse tilbud ligger forud for  

 EFG-basisårets begyndelse.
Dertil kommer, at flygtninge tilbydes at starte på  

 EFG-basisåret nogle dage før de danske elever.
Det 5-ugers  

 introduktionskursus har bl.a. til formål at bibringe flygtningene nogle af de  

 særlige danskkundskaber, som er nødvendige på den enkelte uddannelsesretning.
 GIF-kurserne.
GIF-kurser (gymnasiale indslusningskurser for flygtninge) er 1-årige  

 kurser for flygtninge, som ønsker optagelse på en dansk videregående  

 uddannelse, men som ikke kan optages direkte.
Kurserne er således beregnet  

 for flygtninge, som i deres hjemland har bestået, hvad der svarer til en  

 studentereksamen; men som ikke har opnået tilstrækkelig undervisningserfaring  

 (normalt 2 år på en højere læreanstalt - f.eks. universitetet). Forud for  

 påbegyndelse af et GIF-kursus kræves det, at en flygtning har bestået  

 danskprøve II eller aflagt Folkeskolens Afgangsprøve i dansk (mindst  

 karakteren 6).
GIF-kurserne udbydes i 2 forskellige linier: en samfundsøkonomisk og en  

 teknisk-naturvidenskabelig.
I 1986-87 findes der i alt 22 GIF- kurser fordelt  

 over hele landet.
Antallet af GIF-kurser vil i det enkelte undervisningsår  

 blive justeret efter antallet af ansøgere.
 De videregående uddannelser.
På de videregående uddannelser afsættes der hvert år et antal særlige  

 uddannelsespladser for flygtninge (i 1987 360). Disse særlige pladser  

 afsættes inden for fag, hvor beskæftigelsesudsigterne i Danmark er gode, og  

 flygtningen kan erhverve kvalifikationer, som ved en eventuel senere  

 tilbagevenden til hjemlandet kan anvendes der - og hvor der ikke er nogen  

 kraftig adgangsbegrænsning.
Flygtninge kan dog søge optagelse på enhver  

 videregående uddannelse, men vil - hvor der ikke er afsat særlige pladser til  

 flygtninge - skulle konkurrere med andre udenlandske ansøgere.
Flygtninge,  

 som er elever på et GIF-kursus, søger om optagelse samtidig med danske  

 ansøgere (1. juli). Øvrige flygtninge skal først indgive en foreløbig  

 ansøgning (medio marts). For optagelse på de videregående uddannelser kræves  

 det, at en flygtning har bestået Danskprøve II eller aflagt Folkeskolens  

 Afgangsprøve i dansk (mindst karakteren 6).
 Arbejdsmarkedsuddannelser.
Arbejdsmarkedsuddannelserne omfatter bl.a. erhvervsintroducerende kurser  

 (EI-kurser). EI-kurser findes i 2 udgaver: EIFL, erhvervsintroducerende  

 kurser for ledige over 18 år og EIFU, erhvervsintroducerende kurser for unge  

 ledige mellem 15 og 25 år.
Kurserne har til formål at forbedre lediges  

 mulighed for at få et arbejde eller en uddannelse, og mange flygtninge har  

 med stort udbytte fulgt disse kurser.
Dette hænger bl.a. sammen med, at EI-  

 kurser for flygtninge og indvandrere ofte rummer et betydeligt islæt af  

 danskundervisning, som meddeles i snæver sammenhæng med den praktiske  

 undervisning. Ændringer i flygtningenes uddannelses- og erhvervsmæssige behov  

 peger stærkt på, at søgningen til EI- kurserne i 1987 og 1988 vil blive  

 yderligere forøget.
 9.3. FLYGTNINGE I ARBEJDE.
Det er kun få flygtninge, som det lykkes at arbejdsplacere i løbet at de  

 18 måneder, hvor de er under Dansk Flygtningehjælps forsorg.
Mange  

 flygtninge, som overgives til kommunerne, har netop afsluttet deres  

 danskundervisning på sprogskolen, og er parate til at fortsætte på deres vej  

 ind i uddannelsessystemet eller på arbejdsmarkedet.
For flygtninge under  

 Dansk Flygtningehjælps forsorg gælder det, at der for den enkelte er lagt en  

 uddannelses- eller beskæftigelsesplan, som for mange flygtninges vedkommende  

 - på grund af sprogundervisningen - først for alvor kan iværksættes, når  

 flygtningen udgår af Flygtningehjælpens forsorg.
Erfaringen viser, at det er lettest at arbejdsplacere flygtninge i  

 håndværksmæssige jobs, som ikke stiller sprogkrav på niveau med f.eks.  

 handels- og kontorfagene.
Den arbejdsplacering, som det lykkes at opnå,  

 omfatter i langt de fleste tilfælde jobs på et lavere niveau end det, som den  

 enkelte flygtning før flugten havde i sit hjemland.
Dette må betragtes som  

 ganske naturligt, al den stund at medbragte kvalifikationer - på et givet  

 niveau - jo ikke i fuld udstrækning overlapper de danske kvalifikationskrav.  

 Hertil kommer - trods en intensiv danskundervisning - sprogvanskeligheder,  

 som er langt den vigtigste årsag til, at de fleste arbejdsplaceringer finder  

 sted med tilskud efter bistandslovens § 42.
For at lette arbejdsplaceringen af flygtninge har Flygtningehjælpen i  

 flere amter indgået et samarbejde med arbejdsformidlingen, således at der til  

 Flygtningehjælpens integrationsafdelinger er udstationeret AF-konsulenter og  

 erhvervsvejledere.
Denne udstationeringsordning har vist sig at være så  

 gavnlig, at den i 1987 vil blive søgt udvidet til at omfatte samtlige de 13  

 amter, hvor Dansk Flygtningehjælp har etableret integrationsafdelinger.
 Når flygtningene er overgået til kommunen, skal bestræbelserne på at  

 skaffe flygtningen i arbejde videreføres af kommunen i et samarbejde med den  

 stedlige arbejdsformidling i henhold til de principper, der gælder for dette  

 samarbejde.
 De fleste af flygtningene vil være omfattet af den særlige lovgivning om  

 beskæftigelsesmuligheder for unge m.v. (lov nr. 293 af 21. juni 1985). Det må  

 tilrådes, at der i kommuner med et vist antal flygtninge mellem kommunen og  

 arbejdsformidlingen træffes særlige aftaler om indsatsen for flygtningene som  

 led i det samarbejde vedrørende bekæmpelsen af ungdomsarbejdsløshed og  

 indsatsen for særligt truede grupper, der fastlægges i medfør af  

 arbejdsdirektoratets cirkulære af 1. april 1987.
 Det vil endelig være hensigtsmæssigt, at flygtningenes uddannelses- og  

 beskæftigelsesmuligheder tages op i de enkelte arbejdsmarkedsnævn og i de  

 regionale udvalg til samordning af vejledningsindsatsen.
 9.4. SÆRLIG UDDANNELSES- OG ERHVERVSVEJLEDNING.
Flygtninge har ikke alene et stort behov for hjælp til arbejdsplacering.  

 De har tillige så svært ved at overskue det danske uddannelsessystem og  

 arbejdsmarked, at en særlig studie- og erhvervsvejledning er nødvendig.
Dette  

 behov kan ikke umiddelbart tilfredsstilles inden for de normale rammer, og  

 flygtninge tilbydes derfor i stigende omfang særlig vejledning.
En del af den særlige vejledning meddeles som ovenfor nævnt af  

 erhvervsvejledere, udstationeret i Flygtningehjælpen fra AF- kontorer.
Dertil  

 kommer, at der periodisk til integrationsafdelingerne udstationeres  

 studievejledere fra arbejdsmarkedsuddannelserne, EFG-uddannelserne og de  

 gymnasiale uddannelser.
De udstationerede studievejledere bistår flygtningene  

 med alment, introducerende information og vejledning og bistår  

 Flygtningehjælpens sagsbehandlere, hvis der skulle vise sig særlige  

 vanskeligheder.
Flygtningehjælpen har til brug for flygtningene udarbejdet 2 pjecer om  

 dels det danske uddannelsessystem, dels arbejdsmarkedet.
Som  

 Flygtningehjælpens øvrige pjecer henvendt til flygtninge oversættes disse  

 pjecer til 7 sprog.
Dertil kommer, at der fra 1987 årligt - i et samarbejde  

 mellem Dansk Flygtningehjælp og tilmeldingssekretariatet ved Københavns  

 Universitet - udarbejdes en særlig vejledningsavis, som orienterer  

 flygtningene om generelle og særlige optagelsesregler ved de enkelte  

 uddannelser.
Denne pjece udgives kun på dansk.
 Efter flygtningens overgang til kommunen må den kommunale sagsbehandler i  

 samarbejde med andre vejledergrupper supplere denne vejledning med henblik  

 på, at flygtninge, der endnu ikke har påbegyndt et uddannelsesforløb, får  

 forudsætninger for at foretage et realistisk valg af uddannelse i  

 overensstemmelse med den pågældendes forudsætninger og interesse.
10. FLYGTNINGEARBEJDETS FINANSIERING 10.1 PRÆASYLFASEN.
Mens asylansøgningen behandles, påhviler der ikke kommuner og amtskommuner  

 særlige opgaver overfor de asylsøgende.
Udgifterne til deres ophold og  

 forsørgelse afholdes af Justitsministeriet.
Udgifter vedrørende akut  

 sygehusbehandling afholdes dog af amtskommunen.
Se i øvrigt afsnit 3.
 I det omfang kommunerne ønsker at tilbyde asylsøgende for eksempel adgang  

 til forskellige fritidsfaciliteter, må kommunerne selv fuldt ud afholde  

 udgifterne.
Hvis en ASYLSØGER GIFTER SIG MED EN DANSKER (eller med en anden, der er  

 fastboende her i landet), behandles den pågældende som enhver anden udlænding  

 i samme situation.
Kontanthjælp m.v. udbetales af kommunen (med 50 pct.  

 statsrefusion), jf. i øvrigt afsnit 3.2.
 10.2. INTEGRATIONSFASEN.
 Det er en målsætning i regeringens flygtningepolitik, at modtagelsen af  

 flygtninge ikke bør påføre den enkelte kommune væsentlige direkte udgifter.
I overensstemmelse hermed er der gennemført forskellige ændringer af  

 bistandsloven og på boligområdet, hvorefter kommunerne og amtskommunerne kan  

 opnå 100 pct. statsrefusion af udgifter vedrørende flygtninge.
Desuden er  

 opgaverne og udgifterne vedrørende undervisning af voksne indvandrere og  

 flygtninge overført til amtskommunerne.
Fra integrationsfasens start afholder Dansk Flygtningehjælp udgifterne til  

 rådgivning af flygtningene og udgifterne til deres primære forsørgelse  

 (kontanthjælp). Øvrige udgifter efter bistandsloven afholdes af kommunen med  

 100 pct. statsrefusion.
Se nærmere i oversigten i afsnit 10.5.
 Dansk Flygtningehjælp afholder i en periode på 6 uger efter overgivelsen  

 til Dansk Flygtningehjælp udgifter til læge- og tandlægeassistance, samt  

 udgifter til ikke-akut sygehusbehandling.
 Udgifterne i forbindelse med akut sygehusindlæggelse m.v. afholdes af  

 amtskommunen.
 De væsentligste udgifter for kommunerne i integrationsperioden er derfor  

 udgifter til undervisning i folkeskolen for flygtningebørn, jf. nærmere i  

 slutningen af afsnit 4. Disse udgifter bæres endeligt af kommunen.
De foreliggende beregninger over disse udgifter er behæftet med meget  

 betydelig usikkerhed.
De gennemsnitlige udgifter i de første 2 år, hvor  

 eleverne normalt anbringes i modtagelsesklasser, er anslået til 35.-40.000  

 kr. pr. elev pr. år.
 Derefter kan udgifterne udover det gennemsnitlige beløb for andre elever i  

 folkeskolen gennemsnitligt anslås til 14.-15.000 kr. pr. elev pr. år til  

 støtteundervisning og modersmålsundervisning.
Ved flygtningenes placering i en varig bolig påhviler der kommunerne  

 udgifter til lån til beboerindskud og boligsikring.
Efter lovændringer i 1986  

 refunderer staten 100 pct. af disse udgifter, jf. nærmere afsnit 8.
Såvel i integrationsperioden som senere kan der opstå forskellige andre  

 særlige udgifter, som kun meget vanskeligt kan gøres op.
Det gælder for  

 eksempel de kommunale sundhedsordninger (børnetandpleje m.m.), bibliotekernes  

 indkøb af fremmedsproget materiale eller tilskud til mødestedsaktiviteter.  

 Der er dog i de fleste tilfælde tale om relativt små beløb.
10.3. TIDEN EFTER INTEGRATIONSPERIODEN Når flygtningene ved integrationsperiodens ophør udgår af  

 Flygtningehjælpens forsorg, afholder kommunerne og amtskommunerne udgifterne  

 til samtlige ydelser efter bistandsloven.
Disse udgifter refunderes  

 imidlertid 100 pct. af staten i 6 1/2 år efter datoen for opholdstilladelsen.  

 Ændres opholdstilladelsen, f.eks. således at en familiesammenført selv opnår  

 flygtningestatus, regnes perioden uændret fra datoen for den første  

 opholdstilladelse.
Den særlige refusion gælder samtlige ydelser efter  

 bistandslovens afsnit III-VII med undtagelse af § 87 (rådgivningscentre for  

 børn og unge).
 Bestemmelsen i bistandsloven om den særlige flygtningerefusion (§ 134,  

 stk. 3) blev i december 1986 udvidet til at omfatte:
 - personer med OPHOLDSTILLADELSE AF HUMANITÆRE GRUNDE efter  

 udlændingelovens § 9, stk. 2. Denne gruppe er omfattet af  

 refusionsbestemmelsen med virkning fra 29. maj 1986 (jf. aktstykke nr. 236  

 til finansudvalget).
- personer, der efter reglerne i § 9, stk. 1, nr. 2-4, FAMILIESAMMENFØRES  

 med en person, der selv direkte eller indirekte er kommet til landet efter §§  

 7-8 eller § 9, stk. 2, nr. 2. Med »indirekte« tænkes på den  

 situation at referencepersonen (den person her i landet, som udlændingen har  

 familiemæssig tilknytning til) selv er kommet til landet efter  

 familiesammenføringsreglerne på grund af en sådan tilknytning.
Tilknytningen  

 kan være indirekte i flere led.
Denne gruppe er omfattet af  

 refusionsbestemmelsen med virkning fra 1. januar 1987.
Efter udlændingelovens § 9, stk. 3, kan opholdstilladelse til forældre  

 over 60 år betinges af, at den herboende (f.eks. en flygtning) påtager sig  

 forsørgelsen.
Den herboende underskriver i så fald en GARANTIERKLÆRING herom.
Det sociale udvalg vil ikke kunne afslå at yde hjælp alene med henvisning  

 til garantierklæringen, men bør foretage en afvejning af behovet for hjælp og  

 de pågældendes økonomiske formåen.
Ved vurderingen heraf kan kommunen  

 indhente vejledning i Socialstyrelsen.
 Hvis en garant afslår at opfylde garantierklæringen, men skønnes helt  

 eller delvis at være i stand til det, bør kommunen søge udgifterne inddrevet  

 hos garanten, om nødvendigt gennem en retssag.
 Kommunerne og amtskommunerne må fuldt ud selv bære (administrations)  

 udgifterne til rådgivning og vejledning, herunder i givet fald merudgifter  

 som følge af eventuelle nynormeringer i forvaltningen, der besluttes som  

 følge af modtagelsen af flygtninge.
 Udgifter til tolkebistand afholdes ligeledes fuldt ud af kommunen  

 (administrationsudgift).
10.4. TILSKUDS- OG UDLIGNINGSORDNINGER Modtagelsen af flygtninge påvirker en kommunes tilskud fra eller tilsvar  

 til den kommunale udlignings- og bloktilskudsordning.
Kun få flygtninge har skattepligtige indtægter i de første år.
En del af  

 de manglende skatteindtægter vil kommunen få dækket gennem udligningen af  

 beskatningsgrundlaget.
Derimod opnår kommunen ikke større andel af det  

 generelle statstilskud.
Påvirkningen af tilskud eller tilsvar til udligningen af udgiftsbehov er  

 afhængig af sammensætningen af den flygtningegruppe, som den enkelte kommune  

 modtager.
Hvis der som hidtil er meget få ældre og relativt få børn i den  

 skolepligtige alder og få børn af enlige forsørgere, vil kommunen blive  

 ringere stillet i forhold til udligningsordningen.
Der er dog en klar tendens  

 i retning af væsentlig flere børn blandt flygtningene.
Ved siden af de generelle udlignings- og tilskudsordninger har der siden  

 1982 været et særligt statstilskud til kommuner med særligt mange  

 indvandrere, herunder flygtninge.
Tilskuddet er i 1987 på 45,2 mio. kr. og  

 fordeles alene til de kommuner, som pr. indbygger har et antal indvandrere  

 over landsgennemsnittet.
I 1987 er der kun tale om 18 kommuner.
Ved en lovændring, der er vedtaget i maj 1987, og gælder fra 1988 ændres  

 tilskuddet til en udligningsordning.
Hvis ordningen blev anvendt ved  

 beregningen af tilskud og tilsvar i 1987, ville 57 kommuner modtage tilskud,  

 mens de øvrige kommuner skulle betale til ordningen.
 Da denne ordning ikke skelner mellem flygtninge og andre indvandrere, vil  

 kommuner med relativt få andre indvandrere normalt ikke kunne opnå tilskud,  

 selv om de har modtaget et relativt betydeligt antal flygtninge.
Den nu vedtagne udligningsordning er beregnet ud fra et gennemsnitligt  

 merudgiftsbehov på 340 kr. pr. indvandrer og 5.150 kr. pr. 6-16 årig  

 indvandrer.
Indenrigsministeriet har dog bebudet at ville foretage en fornyet  

 undersøgelse af udgiftsbehovene.
 10.5. OVERSIGT OVER FINANSIERINGSREGLERNE (* 2).
------------------------------------------------------------------- DET SOCIALE OMRÅDE:
------------------------------------------------------------------- BISTANDSLOVEN, RÅDGIVNING OG KONTANTHJÆLP ------------------------------------------------------------------- Rådgivning og tilsyn -------------------- (kap. 7 og 8) --------------------------------------------------------------------- 11. LÆS MERE.
------------- Dansk Flygtningehjælp:
Grundinformation.
Mapper med materialer om Iran, Irak, Libanon, Palæstinensere, Kurdere, Sri Lanka.
 »Flygtninge i kort og tal«, 1986.
 »Global hjælp - lokal forståelse«, 1986.
----- Sylvest, Helle:
De vietnamesiske bådflygtninge i Nordjylland.
En sociologisk undersøgelse af de vietnamesiske flygtninges oplevelse af integrationsforløbet.
----- Genefke, Inge Kemp:
 »Torturen i verden - den angår os alle«, Reitzels forlag 1986.
----- Hammer, Ole:
 »Håndbog mod racisme«, IND-Sam og Mellemfolkeligt Samvirke,  

 1986.
----- Kommiteen til forståelse mellem danske og indvandrere:
 »Kulturkonflikten«, 1985.
----- Møller, Lars og Wiborg, Anette (red.):
 »Flygtningeliv«, Københavns Bogforlag, 1985.
----- Vedel, Peter Villads:
»Havvas Fest.
Møde med indvandrere i Danmark«, Rosinante, 1985.
----- Blum, Jacques og Frøslev, Lene:
 »Racisme på dansk«, Samfundsfagsnyt, 1986.
----- Eszter Kørmendi:
Os og de andre, Danskernes holdninger til indvandrere og flygtninge, SFI-publikation nr. 153, 1986.
----- Ingrid Henriksen:
 Mødet mellem indvandrerfamilier og social- og sundhedsvæsenet.
 SFI-publikation nr. 158, 1987.
----- Rapport fra et udvalg nedsat af socialministeren:
Indvandrerbørn og deres opvækstforhold.
Socialstyrelsen, 1986.
----- Hans Gammeltoft Hansen:
Flygtningeret.
DJØF's forlag, 1984.
Udlændingeloven med kommentarer.
DJØF's forlag, 1984.
----- (* 1) Reglerne gælder indtil videre IKKE pårørende til flygtninge med  

 opholdstilladelse efter udlændingelovens § 9, stk. 1, nr. 2-4.
 (* 2) Bortset fra boligstøtte, beboerindskud m.m. gælder reglerne såvel  

 flygtninge som personer med humanitær opholdstilladelse og pårørende til  

 flygtninge.
 (* 3) Henvisningerne gælder de nye regler pr. 1. juli 1987.
 (* 4) Om adgang til børnetilskud (begyndelsestidspunktet) se afsnit 5.2.
 (* 5) Om karensperiode se afsnit 4.
 (* 6) Undervisningsministeriets bekendtgørelse nr. 583 af 20.11.1984 om  

 folkeskolens undervisning af fremmedsprogede elever.
 (* 7) Udlændingeområdet er overført til Indenrigsministeriet i 1993.
