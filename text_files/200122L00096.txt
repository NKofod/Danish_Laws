Fremsat den 6. februar 2002 af  

 skatteministeren (Svend Erik Hovmand) Forslag til Lov om indgåelse af  

 dobbeltbeskatningsoverenskomst med Polen § 1. Overenskomst af 6. december 2001 mellem Kongeriget  

 Danmark og Republikken Polen til undgåelse af dobbeltbeskatning og  

 forhindring af skatteunddragelse for så vidt angår indkomst- og  

 formueskatter kan tiltrædes på Danmarks vegne.
Overenskomsten er  

 optaget som bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 28.
 Stk. 3. Aftale mellem Den Polske Folkerepubliks Regering og  

 Kongeriget Danmarks Regering til undgåelse af dobbeltbeskatning for  

 så vidt angår indkomst- og formueskatter, undertegnet i  

 København den 6. april 1976, som ændret ved Protokol undertegnet  

 i Warszawa den 17. maj 1994, ophæves og dens bestemmelser  

 ophører med at have virkning efter bestemmelserne i artikel 28,  

 stk. 4, i overenskomst af 6. december 2001.
 § 2. Personer, som den 6. december 2001 var  

 hjemmehørende i Polen, og som på dette tidspunkt modtog  

 pensioner eller andre ydelser, der kan beskattes i Danmark i medfør af  

 artikel 17 i den i § 1, stk. 1, nævnte overenskomst, fritages  

 for beskatning i Danmark af de pågældende pensioner m.v., hvis  

 disse i medfør af artikel 18 eller artikel 21 i den i § 1,  

 stk. 3, nævnte aftale kun kunne beskattes i Polen.
 § 3. Loven træder i kraft dagen efter  

 bekendtgørelsen i Lovtidende.
 § 4. Loven gælder ikke for Færøerne og  

 Grønland.
Bilag O V E R E N S K O M S T  

 mellem  

 Kongeriget Danmark og Republikken Polen til undgåelse af  

 dobbeltbeskatning og forhindring af skatteunddragelse for så vidt  

 angår indkomst- og formueskatter Kongeriget Danmark og Republikken Polen, der ønsker at afslutte en overenskomst til undgåelse af  

 dobbeltbeskatning og forhindring af skatteunddragelse for så vidt  

 angår indkomst- og formueskatter, er blevet enige om følgende:
Artikel 1 Personer omfattet af overenskomsten Denne overenskomst skal finde anvendelse på personer, der er  

 hjemmehørende i en af eller begge de kontraherende stater.
Artikel 2 Skatter omfattet af overenskomsten 1. Denne overenskomst skal finde anvendelse på skatter på  

 indkomst og på formue, der udskrives på vegne af en kontraherende  

 stat eller af dens politiske underafdelinger eller lokale myndigheder uden  

 hensyn til, hvordan de opkræves.
 2. Som skatter på indkomst og på formue skal anses alle  

 skatter, der pålægges hele indkomsten eller formuen, eller dele  

 af indkomst eller formue, herunder skatter af fortjeneste ved  

 afhændelse af rørlig eller fast ejendom, skatter, der  

 pålignes den samlede lønsum, der er betalt af foretagender, samt  

 skatter på formueforøgelse.
 3. De gældende skatter, på hvilke overenskomsten skal finde  

 anvendelse, er:
 a)	I Polen:
(i)	den personlige indkomstskat, og (ii)	selskabsskatten (herefter omtalt som »polsk skat«).
 b)	I Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv)	ejendomsværdiskatten; (herefter omtalt som »dansk skat«).
4. Overenskomsten skal også finde anvendelse på skatter af  

 samme eller væsentlig samme art, der efter datoen for overenskomstens  

 undertegnelse udskrives som tillæg til, eller i stedet for de  

 gældende skatter.
De kontraherende staters kompetente myndigheder skal  

 underrette hinanden om væsentlige ændringer, som er foretaget i  

 deres skattelovgivning.
Artikel 3 Almindelige definitioner 1. Medmindre andet fremgår af sammenhængen, har  

 følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Polen, alt efter sammenhængen; b)	udtrykket »Polen« betyder Republikken Polen.
Når udtrykket  

 anvendes i geografisk sammenhæng, betyder det hele det område,  

 hvor polsk skattelovgivning er i kraft.
c)	udtrykket »Danmark« betyder Kongeriget Danmark.
Når udtrykket  

 anvendes i geografisk sammenhæng, betyder det hele det område,  

 hvor dansk skattelovgivning er i kraft.
d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykket »foretagende« finder anvendelse på driften af enhver  

 form for erhvervsvirksomhed; g)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; h)	udtrykket »international trafik« betyder enhver transport med skib,  

 fly eller køretøj, der anvendes af et foretagende, som har sin  

 virkelige ledelses sæde i en kontraherende stat, bortset fra  

 tilfælde, hvor skibet, flyet eller køretøjet udelukkende  

 anvendes mellem steder i den anden kontraherende stat; i)	udtrykket »kompetent myndighed« betyder:
 (i)	i Polen:
Finansministeren eller dennes befuldmægtigede  

 stedfortræder; (ii)	i Danmark:
Skatteministeren eller dennes befuldmægtigede  

 stedfortræder; j)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat; k)	udtrykket »erhvervsvirksomhed« omfatter udøvelse af liberalt  

 erhverv og anden virksomhed af selvstændig karakter.
 2. Ved en kontraherende stats anvendelse af overenskomsten til hver en tid  

 skal ethvert udtryk, som ikke er defineret deri, medmindre andet  

 følger af sammenhængen tillægges den betydning, som det  

 har på dette tidspunkt i denne stats lovgivning vedrørende de  

 skatter, som overenskomsten finder anvendelse på, idet enhver betydning  

 i de skattelove, der anvendes i denne stat, skal gå forud for den  

 betydning, dette udtryk er tillagt andre steder i denne stats lovgivning.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk underafdeling eller lokal myndighed.
Dette udtryk  

 omfatter dog ikke en person, som er skattepligtig i denne stat udelukkende af  

 indkomst fra kilder i denne stat.
 2. Hvis en fysisk person efter bestemmelserne i stykke 1 er  

 hjemmehørende i begge de kontraherende stater, skal hans status  

 bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed.
Hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. Hvis en ikke-fysisk person efter bestemmelserne i stykke 1 er  

 hjemmehørende i begge kontraherende stater, skal den anses for kun at  

 være hjemmehørende i den stat, hvor dens virkelige ledelse har  

 sit sæde.
Artikel 5 Fast driftssted 1. I denne overenskomst betyder udtrykket »fast driftssted« et fast  

 forretningssted, gennem hvilket et foretagendes virksomhed helt eller delvis  

 udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. En byggeplads eller et anlægs- eller monteringsarbejde  

 udgør kun et fast driftssted, hvis det varer mere end 12  

 måneder.
4. En installation, en borerig eller et skib, der anvendes ved  

 efterforskning af naturforekomster, udgør kun et fast driftssted, hvis  

 det virksomheden varer ved i mere end 90 dage.
Virksomhed, som udøves  

 af et foretagende, som er forbundet med et andet foretagende, anses for  

 udøvet af det foretagende med hvilket det er forbundet, hvis den  

 pågældende virksomhed:
a)	i det væsentlige er den samme som den, der udøves af  

 det sidstnævnte foretagende, og b)	er beskæftiget med det samme projekt eller den samme  

 operation, medmindre de pågældende aktiviteter udøves samtidig.  

 Ved anvendelsen af dette stykke skal foretagender anses for forbundne,  

 når de samme personer direkte eller indirekte har del i ledelsen af,  

 kontrollen over eller kapitalen i foretagenderne.
 5. Uanset de foregående bestemmelser i denne artikel skal udtrykket  

 »fast driftssted« ikke anses for at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 afhjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) - e) nævnte former for  

 virksomhed, forudsat at det faste forretningssteds samlede virksomhed som  

 resultat af denne kombination er af forberedende eller afhjælpende  

 karakter.
 6. Hvis en person, som ikke er en sådan uafhængig  

 repræsentant som omhandlet i stk. 7, handler på et  

 foretagendes vegne, og denne person i en kontraherende stat har og  

 sædvanligvis udøver en fuldmagt til at indgå aftaler i  

 foretagendets navn, skal dette foretagende uanset bestemmelserne i stykke 1  

 og 2 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet, medmindre  

 denne persons virksomhed er begrænset til sådan virksomhed, som  

 er nævnt i stykke 5, og som, hvis den var udøvet gennem et fast  

 forretningssted, ikke ville gøre dette faste forretningssted til et  

 fast driftssted i henhold til bestemmelserne i dette stykke.
 7. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig  

 repræsentant, forudsat at sådanne personer handler inden for  

 rammerne af deres sædvanlige erhvervsvirksomhed.
 8. Den omstændighed at et selskab, der er hjemmehørende i en  

 kontraherende stat, kontrollerer eller kontrolleres af et selskab, der er  

 hjemmehørende i den anden kontraherende stat, eller som driver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene  

 selskab anses for et fast driftssted for det andet.
Artikel 6 Indkomst af fast ejendom 1. Indkomst som en person, der er hjemmehørende i en kontraherende  

 stat, oppebærer af fast ejendom (herunder indkomst af land- eller  

 skovbrug), som er beliggende i den anden kontraherende stat, kan beskattes i  

 denne anden stat.
2. Udtrykket »fast ejendom« skal tillægges den betydning, som det  

 har i lovgivningen i den kontraherende stat, hvor den pågældende  

 ejendom er beliggende.
Udtrykket skal i alle tilfælde omfatte  

 tilbehør til fast ejendom, besætning og redskaber, der anvendes  

 i land- og skovbrug, rettigheder på hvilke bestemmelserne i civilretten  

 om fast ejendom finder anvendelse, brugsret til fast ejendom og retten til  

 variable eller faste betalinger som vederlag for udnyttelsen af, eller retten  

 til at udnytte, mineralforekomster, kilder og andre naturforekomster.
Skibe,  

 både, fly og køretøjer skal ikke anses for fast  

 ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udleje eller benyttelse i enhver anden form  

 af fast ejendom.
 4. Bestemmelserne i stykke 1 og 3 skal også finde anvendelse  

 på indkomst af fast ejendom, der tilhører et foretagende.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende  

 stat, kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Hvis et foretagende i en kontraherende stat driver erhvervsvirksomhed i  

 den anden kontraherende stat gennem et der beliggende fast driftssted, skal  

 der, medmindre bestemmelserne i stykke 3 medfører andet, i hver  

 kontraherende stat til dette faste driftssted henføres den  

 fortjeneste, som det kunne forventes at opnå, hvis det havde  

 været et frit og uafhængigt foretagende, der var  

 beskæftiget med den samme eller lignende virksomhed på de samme  

 eller lignende vilkår, og som under fuldstændigt frie forhold  

 gjorde forretninger med det foretagende, hvis faste driftssted det er.
 3. Ved ansættelsen af et fast driftssteds fortjeneste skal det  

 være tilladt at fradrage omkostninger, som er afholdt for det faste  

 driftssted, herunder generalomkostninger afholdt til ledelse og  

 administration, hvad enten omkostningerne er afholdt i den stat, hvor det  

 faste driftssted er beliggende, eller andre steder.
4. Hvis det har været sædvane i en kontraherende stat at  

 ansætte den fortjeneste, der kan henføres til et fast  

 driftssted, på grundlag af en fordeling af foretagendets samlede  

 fortjeneste mellem dets forskellige afdelinger, skal intet i stykke 2  

 forhindre denne kontraherende stat i at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal dog være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et fast driftssted,  

 blot fordi dette faste driftssted har foretaget indkøb af varer for  

 foretagendet.
 6. Ved anvendelsen af de foregående stykker skal den fortjeneste,  

 der henføres til det faste driftssted, ansættes efter samme  

 metode år for år, medmindre der er god og fyldestgørende  

 grund til at anvende en anden fremgangsmåde.
 7. Hvis fortjeneste omfatter indkomster, som er omhandlet særskilt i  

 andre artikler i denne overenskomst, skal bestemmelserne i disse andre  

 artikler ikke berøres af bestemmelserne i denne artikel.
Artikel 8 Fortjeneste ved international trafik 1. Fortjeneste, der oppebæres ved drift af skibe, fly og  

 køretøjer i international trafik, kan kun beskattes i den  

 kontraherende stat, hvor foretagendets virkelige ledelse har sit  

 sæde.
 2. Fortjeneste, der oppebæres af et foretagende i en kontraherende  

 stat fra brug, rådighedsstillelse eller udleje af containere (herunder  

 anhængere, pramme og lignende udstyr til transport af containere), der  

 anvendes til transport af varer i international trafik, kan kun beskattes i  

 denne stat.
 3. Bestemmelserne i stykke 1 og 2 skal også finde anvendelse  

 på fortjeneste ved deltagelse i en pool, et forretningsfællesskab  

 eller en international driftsorganisation.
 4. Med hensyn til fortjeneste, som oppebæres af det danske, norske  

 og svenske luftfartskonsortium Scandinavian Airlines System (SAS), skal  

 bestemmelserne i stykke 1, 2 og 3 kun finde anvendelse på den del af  

 fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System.
Artikel 9 Forbundne foretagender 1. Hvis a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to foretagender er aftalt  

 eller fastsat vilkår vedrørende deres forretningsmæssige  

 eller finansielle forbindelser, der afviger fra de vilkår, som ville  

 være blevet aftalt mellem uafhængige foretagender, kan enhver  

 fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
 2. Hvis en kontraherende stat til et foretagendes fortjeneste i denne stat  

 medregner - og i overensstemmelse hermed beskatter - fortjeneste, som et  

 foretagende i den anden kontraherende stat er blevet beskattet af i denne  

 anden stat, og den således medregnede for tjeneste er fortjeneste, som  

 ville være tilfaldet foretagendet i den førstnævnte stat,  

 hvis vilkårene, der er af talt mellem de to foretagender, havde  

 været de samme, som ville have været aftalt mellem  

 uafhængige foretagender, skal denne anden stat foretage en passende  

 regulering af det skattebeløb, som er beregnet der af fortjenesten.  

 Ved fastsættelsen af sådan regulering skal der tages skyldigt  

 hensyn til de øvrige bestemmelser i denne overenskomst, og de  

 kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan dog også beskattes i den kontraherende  

 stat, hvor det selskab, der udbetaler udbyttet, er hjemmehørende, og i  

 henhold til lovgivningen i denne stat, men hvis den retmæssige ejer af  

 udbyttet er hjemmehørende i den anden kontraherende stat, må den  

 således pålignede skat ikke overstige:
a)	0 pct. af bruttobeløbet af udbyttet, hvis den  

 retmæssige ejer er et selskab (bortset fra et interessentskab), som  

 direkte ejer mindst 25 pct. af kapitalen i det selskab, som udbetaler  

 udbyttet, og har ejet denne del af kapitalen i en uafbrudt periode på  

 mindst et år, og udbyttet fastsættes inden for denne periode; b)	5 pct. af bruttobeløbet af udbyttet, hvis den  

 retmæssige ejer er en pensionskasse eller anden lignende institution,  

 der udbyder pensionsordninger, hvori fysiske personer kan deltage med henblik  

 på at sikre sig pensionsydelser, når en sådan pensionskasse  

 eller lignende institution er oprettet, skattemæssigt godkendt og  

 kontrolleret i overensstemmelse med lovgivningen i denne anden stat; c)	15 pct. af bruttobeløbet af udbyttet i alle andre  

 tilfælde.
 De kontraherende staters kompetente myndigheder skal ved gensidig aftale  

 fastsætte de nærmere regler for gennemførelsen af disse  

 begrænsninger.
 Dette stykke skal ikke berøre adgangen til at beskatte selskabet af  

 den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af aktier,  

 »jouissance«-aktier eller »jouissance«-rettigheder, mineaktier, stifterandele  

 eller andre rettigheder, der ikke er gældsfordringer, og som giver ret  

 til andel i fortjeneste, samt indkomst af andre selskabsrettigheder, der er  

 undergivet samme skattemæssige behandling som indkomst af aktier i  

 henhold til lovgivningen i den stat, hvor det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en  

 kontraherende stat, driver erhvervsvirksomhed i den anden kontraherende stat,  

 hvor det udbyttebetalende selskab er hjemmehørende, gennem et  

 dér beliggende fast driftssted, og den aktiebesiddelse, som ligger til  

 grund for udbetalingen af udbyttet, har direkte forbindelse med et  

 sådant fast driftssted.
I så fald skal bestemmelserne i artikel 7  

 finde anvendelse.
 5. Hvis et selskab, som er hjemmehørende i en kontraherende stat,  

 oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som  

 udbetales af selskabet, medmindre udbyttet udbetales til en person, der er  

 hjemmehørende i denne anden stat, eller medmindre den aktiebesiddelse,  

 som ligger til grund for udbetalingen af udbyttet, har direkte forbindelse  

 med et fast driftssted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
6. Hvis en kontraherende stat har opkrævet kildeskat med et  

 højere beløb end den skat, der kan pålignes i henhold til  

 bestemmelserne i denne overenskomst, skal ansøgning om refusion af det  

 overskydende beløb indsendes til den kompetente myndighed i denne stat  

 inden for en periode på tre år efter udløbet af det  

 kalenderår, i hvilket skatten er blevet opkrævet.
Refusionen skal  

 gives inden for en 6-månedersperiode fra den dato, hvor anmodningen om  

 refusion blev forelagt den kompetente myndighed.
Denne  

 6-månedersperiode kan forlænges, hvis begge de kontraherende  

 stater er enige om, at fornøden dokumentation ikke er blevet forelagt  

 den kompetente myndighed i den førstnævnte stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan  

 beskattes i denne anden stat.
 2. Sådanne renter kan dog også beskattes i den kontraherende  

 stat, hvorfra den hidrører og i overensstemmelse med lovgivningen i  

 denne stat, men hvis den retmæssige ejer af renten er  

 hjemmehørende i den anden kontraherende stat, må den  

 således pålagte skat ikke overstige 5 pct. af  

 bruttobeløbet af renterne.
3. Uanset bestemmelserne i stykke 2 kan renter som omhandlet i stykke 1  

 kun beskattes i den kontraherende stat, hvor modtageren er  

 hjemmehørende, når modtageren er den retmæssige ejer af  

 renterne, og når renterne betales 1)	på et lån af en hvilken som helst art, når  

 lånet er ydet, sikret eller garanteret af en finansiel institution, som  

 ejes eller kontrolleres af en kontraherende stat; 2)	i forbindelse med salg på kredit af enhver form for  

 industrielt, kommercielt eller videnskabeligt udstyr; 3)	vedrørende statsobligationer, forskrivninger og andre  

 lignende forpligtelser, som påhviler regeringen i en kontraherende stat  

 eller en dertil hørende politisk underafdeling eller lokal  

 myndighed; 4)	til den anden kontraherende stat eller en dertil hørende  

 politisk underafdeling eller lokal myndighed.
 4. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
5. Bestemmelserne i stykke 1 og 2 skal ikke finde anvendelse, hvis  

 renternes retmæssige ejer, der er hjemmehørende i en  

 kontraherende stat, driver erhvervsvirksomhed i den anden kontraherende stat,  

 hvorfra renten hidrører, gennem et der beliggende fast driftssted, og  

 den fordring, som ligger til grund for de betalte renter, har direkte  

 forbindelse med et sådant fast driftssted.
I så fald skal  

 bestemmelserne i artikel 7 finde anvendelse.
6. Renter skal anses for at hidrøre fra en kontraherende stat,  

 når de betales af denne stat selv, af en dertil hørende politisk  

 underafdeling eller lokal myndighed eller af en person, der er  

 hjemmehørende i denne stat.
Hvis den person, der betaler renterne,  

 hvad enten han er hjemmehørende i en kontraherende stat eller ikke,  

 har et fast driftssted i en kontraherende stat i forbindelse med hvilket  

 gældsforholdet, hvoraf renten er betalt, var stiftet, og sådanne  

 renter påhviler et sådant fast driftssted, skal sådanne  

 renter anses for at hidrøre fra den stat, hvor det faste driftssted er  

 beliggende.
7. Hvis en særlig forbindelse mellem den, der betaler, og den  

 retmæssige ejer, eller mellem disse og en tredje person, har bevirket,  

 at renterne, set i forhold til den gældsfordring for hvilken de er  

 betalt, overstiger det beløb, som ville være blevet aftalt  

 mellem betaleren og den retmæssige ejer, hvis en sådan  

 forbindelse ikke havde foreligget, skal bestemmelserne i denne artikel kun  

 finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under skyldig hensyntagen til  

 de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til  

 en person, der er hjemmehørende i den anden kontraherende stat, kan  

 beskattes i denne anden stat.
 2. Sådanne royalties kan dog også beskattes i den  

 kontraherende stat, hvorfra de hidrører og i overensstemmelse med  

 lovgivningen i denne stat, men hvis den retmæssige ejer af  

 royaltybeløbet er hjemmehørende i den anden kontraherende stat,  

 må den således pålagte skat ikke overstige 5 pct. af  

 bruttobeløbet af royaltybeløbet.
 3. Udtrykket »royalties« betyder i denne artikel betalinger af enhver art,  

 der modtages som vederlag for anvendelsen af, eller retten til at anvende,  

 enhver ophavsret til et litterært, kunstnerisk eller videnskabeligt  

 arbejde, herunder spillefilm, ethvert patent, varemærke, mønster  

 eller model, tegning, hemmelig formel eller fremstillingsmetode, eller for  

 anvendelsen eller retten til at anvende industrielt, kommercielt eller  

 videnskabeligt udstyr eller for oplysninger om industrielle, kommercielle  

 eller videnskabelige erfaringer.
4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i  

 en kontraherende stat, driver erhvervsvirksomhed i den anden kontraherende  

 stat, hvorfra royaltybeløbet hidrører, gennem et dér  

 beliggende fast driftssted, og den rettighed eller det formuegode, som ligger  

 til grund for de udbetalte royalties, har direkte forbindelse med et  

 sådant fast driftssted.
I så fald skal bestemmelserne i artikel 7  

 finde anvendelse.
 5. Royalties skal anses for at hidrøre fra en kontraherende stat,  

 når de betales af en person, der er hjemmehørende i denne stat.  

 Hvis den person, der betaler royaltybeløbet, hvad enten han er  

 hjemmehørende i en kontraherende stat eller ikke, har et fast  

 driftssted i en kontraherende stat i forbindelse med hvilket forpligtelsen  

 til at betale royaltybeløbet var stiftet, og sådanne royalties  

 påhviler et sådant fast driftssted, skal sådanne royalties  

 anses for at hidrøre fra den stat, hvor det faste driftssted er  

 beliggende.
6. Hvis en særlig forbindelse mellem den, der betaler, og den  

 retmæssige ejer, eller mellem disse og en tredje person, har bevirket,  

 at royaltybeløbet, set i forhold til den anvendelse, rettighed eller  

 oplysning for hvilken det er betalt, overstiger det beløb, som ville  

 være blevet aftalt mellem betaleren og den retmæssige ejer, hvis  

 en sådan forbindelse ikke havde foreligget, skal bestemmelserne i denne  

 artikel kun finde anvendelse på det sidstnævnte beløb.
I  

 så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 skyldig hensyntagen til de øvrige bestemmelser i denne  

 overenskomst.
Artikel 13 Kapitalgevinster 1. Fortjeneste, som en person, der er hjemmehørende i en  

 kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af rørlig ejendom, der  

 udgør en del af erhvervsformuen i et fast driftssted, som et  

 foretagende i en kontraherende stat har i den anden kontraherende stat,  

 herunder fortjeneste ved afhændelse af et sådant fast driftssted  

 (særskilt eller sammen med hele foretagendet), eller af et sådant  

 fast sted, kan beskattes i denne anden stat.
 3. Fortjeneste ved afhændelse af skibe og fly, der anvendes i  

 international trafik, eller af rørlig ejendom, som er knyttet til  

 driften af sådanne skibe eller fly, kan kun beskattes i den stat, hvor  

 foretagendets virkelige ledelse har sit sæde.
 4. Fortjeneste, der oppebæres af et foretagende i en kontraherende  

 stat ved afhændelse af containere (herunder anhængere, pramme og  

 lignende udstyr til transport af containere), der anvendes til transport af  

 varer i international trafik, kan kun beskattes i denne stat.
 5. Fortjeneste ved afhændelse af aktier, rettigheder eller en  

 interesse i et selskab, i andre juridiske personer eller i et  

 interessentskab, hvis aktiver hovedsagelig består af fast ejendom,  

 eller af rettigheder over fast ejendom, beliggende i en stat, eller af aktier  

 i et selskab, hvis aktiver hovedsagelig består af fast ejendom, eller  

 af rettigheder over fast ejendom, beliggende i en stat, kan beskattes i den  

 stat, hvori den faste ejendom er beliggende, hvis sådan fortjeneste  

 efter lovgivningen i denne stat er undergivet samme skatteregler som  

 fortjeneste ved afhændelse af fast ejendom.
 6. Fortjeneste ved afhændelse af alle andre formuegoder end de, der  

 er nævnt i stykke 1, 2, 3, 4 og 5, kan kun beskattes i den  

 kontraherende stat, hvor afhænderen er hjemmehørende.
 7. Med hensyn til fortjeneste, som oppebæres af det danske, norske  

 og svenske luftfartskonsortium Scandinavian Airlines System (SAS), skal  

 bestemmelserne i stykke 3 kun finde anvendelse på den del af  

 fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
 8. Hvis en person, som er hjemmehørende i en kontraherende stat,  

 bliver hjemmehørende i den anden kontraherende stat, og den  

 førstnævnte kontraherende stat beskatter fortjeneste, som kunne  

 have været oppebåret af den pågældende person ved  

 afhændelse af formuegoder på det tidspunkt, hvor personen bliver  

 hjemmehørende i den anden kontraherende stat, skal fortjeneste  

 oppebåret i tiden forud for det tidspunkt, hvor personen bliver  

 hjemmehørende i den anden kontraherende stat, ikke beskattes i den  

 anden stat ved senere afhændelse af et sådant formuegode.
Artikel 14 Personligt arbejde i ansættelsesforhold 1. Medmindre bestemmelserne i artiklerne 15, 17 og 18 medfører  

 andet, kan gage, løn og andre lignende vederlag, som oppebæres  

 af en person, der er hjemmehørende i en kontraherende stat, for  

 personligt arbejde, kun beskattes i denne stat, medmindre arbejdet er  

 udført i den anden kontraherende stat.
Er arbejdet udført der,  

 kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som oppebæres af  

 en person, der er hjemmehørende i en kontraherende stat, for  

 personligt arbejde udført i den anden kontraherende stat, kun  

 beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i en 12-måneders periode, der  

 begynder eller slutter i det pågældende skatteår, og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted, som  

 arbejdsgiveren har i den anden stat.
 3. Uanset de foregående bestemmelser i denne artikel kan vederlag  

 for personligt arbejde, som udføres om bord på et skib, der  

 anvendes i international trafik, kun beskattes i den stat, hvor foretagendets  

 virkelige ledelse har sit sæde.
 4. Uanset de foregående bestemmelser i denne artikel kan vederlag  

 for personligt arbejde, som udføres om bord på et fly, der  

 anvendes i international trafik, beskattes i den stat, hvor foretagendets  

 virkelige ledelse har sit sæde.
Artikel 15 Bestyrelseshonorarer Bestyrelseshonorarer og andre lignende vederlag, som oppebæres af en  

 person, der er hjemmehørende i en kontraherende stat, i hans egenskab  

 af medlem af bestyrelse for et selskab, der er hjemmehørende i den  

 anden kontraherende stat, kan beskattes i denne anden stat.
Artikel 16 Kunstnere og sportsfolk 1. Uanset bestemmelserne i artiklerne 7 og 14 kan indkomst, som  

 oppebæres af en person, der er hjemmehørende i en kontraherende  

 stat, som optrædende kunstner, såsom teater-, film-, radio- eller  

 fjernsynskunstner, eller musiker eller som sportsudøver, ved hans  

 personligt udøvede virksomhed som sådan i den anden  

 kontraherende stat, beskattes i denne anden stat.
 2. Hvis indkomst ved personlig virksomhed, som udøves i egenskab af  

 optrædende kunstner eller sportsudøver, ikke tilfalder  

 kunstneren eller sportsudøveren selv, men en anden person, kan denne  

 indkomst, uanset bestemmelserne i artiklerne 7, og 14, beskattes i den  

 kontraherende stat, hvor kunstnerens eller sportsudøverens virksomhed  

 udøves.
3. Bestemmelserne i stykke 1 og 2 skal ikke finde anvendelse på  

 indkomst, der oppebæres ved virksomhed, som udøves i en  

 kontraherende stat af kunstnere eller sportsudøvere, hvis  

 besøget i denne stat helt eller i det væsentlige er  

 støttet af offentlige midler fra den ene eller begge kontraherende  

 stater eller en dertil hørende politisk underafdeling eller lokal  

 myndighed.
I sådanne tilfælde kan indkomsten kun beskattes i den  

 kontraherende stat, hvor kunstneren eller sportsudøveren er  

 hjemmehørende.
Artikel 17 Pensioner, sociale ydelser og lignende betalinger 1. Betalinger, som en fysisk person, der er hjemmehørende i en  

 kontraherende stat, modtager efter den sociale sikringslovgivning i den anden  

 kontraherende stat eller efter enhver anden ordning fra midler tilvejebragt  

 af denne anden stat eller en dertil hørende politisk underafdeling  

 eller lokal myndighed, kan beskattes i denne anden stat.
 2. Medmindre bestemmelserne i denne artikels stykke 1 og artikel 18,  

 stykke 2, medfører andet, kan pensioner og andre lignende vederlag,  

 der hidrører fra en kontraherende stat og udbetales til en person, der  

 er hjemmehørende i den anden kontraherende stat, hvad enten dette sker  

 for tidligere tjenesteydelser eller ikke, kun beskattes i denne anden stat,  

 medmindre:
i)	bidrag indbetalt af modtageren til pensionsordningen blev fratrukket  

 i modtagerens skattepligtige indkomst i den førstnævnte  

 kontraherende stat efter lovgivningen i denne stat; eller ii) bidrag indbetalt af en arbejdsgiver ikke var skattepligtig indkomst  

 for modtageren i den førstnævnte stat efter lovgivningen i denne  

 stat.
 I så fald kan pensionerne beskattes i den førstnævnte  

 kontraherende stat.
 3. Pensioner skal anses for at hidrøre fra en kontraherende stat,  

 hvis de udbetales af en pensionskasse eller anden tilsvarende institution,  

 der udbyder pensionsordninger, som fysiske personer kan tilslutte sig med  

 henblik på at sikre sig pensionsydelser, når en sådan  

 pensionskasse eller anden tilsvarende institution er oprettet,  

 skattemæssigt anerkendt og kontrolleret i overensstemmelse med  

 lovgivningen i denne stat.
 4. Ved anvendelsen af denne artikel skal de pensionsordninger, der er  

 nævnt i stykke 3, omfatte:
 a)	I Polen: pensioner ydet i medfør af lov af 17.12.1998 (Dz.U.  

 Nr 162, poz. 1118) om pension og invalidepension fra den sociale  

 sikringsfond.
 b)	I Danmark: pensionsordninger, der henhører under afsnit I i  

 pensionsbeskatningsloven.
Artikel 18 Offentligt hverv 1.
 a)	Gage, løn og andre lignende vederlag, undtagen pensioner, der  

 udbetales af en kontraherende stat, eller en dertil hørende politisk  

 underafdeling eller lokal myndighed til en fysisk person for udførelse  

 af hverv for denne stat, eller underafdeling eller myndighed, kan kun  

 beskattes i denne stat.
 b)	Sådan gage, løn eller lignende vederlag kan dog kun  

 beskattes i den anden kontraherende stat, hvis hvervet er udført i  

 denne stat, og den pågældende er en i denne stat  

 hjemmehørende person, som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.
 a)	Enhver pension, som udbetales af en kontraherende stat eller en  

 dertil hørende politisk underafdeling eller lokal myndighed, eller fra  

 midler tilvejebragt af disse, til en fysisk person for udførelse af  

 hverv for denne stat, eller underafdeling eller myndighed, kan kun beskattes  

 i denne stat.
 b)	En sådan pension kan dog kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 14, 15, 16, og 17 skal finde anvendelse  

 på gage, løn og andre lignende vederlag, og på pensioner,  

 der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling eller lokal myndighed.
Artikel 19 Studerende Beløb, som en studerende eller lærling, der er, eller som  

 umiddelbart før han besøger en kontraherende stat, var  

 hjemmehørende i den anden kontraherende stat, og som opholder sig i  

 den førstnævnte stat udelukkende i studie- eller  

 uddannelsesøjemed, modtager med henblik på sit underhold,  

 studium eller uddannelse, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
Artikel 20 Andre indkomster 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan, uanset hvorfra de  

 hidrører, kun beskattes i denne stat.
2. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis den i en kontraherende stat hjemmehørende modtager af sådan  

 indkomst driver erhvervsvirksomhed i den anden kontraherende stat gennem et  

 der beliggende fast driftssted, og den rettighed eller det formuegode, som  

 ligger til grund for den udbetalte indkomst, har direkte forbindelse med et  

 sådant fast driftssted.
I så fald skal bestemmelserne i artikel 7  

 finde anvendelse.
Artikel 21 Formue 1. Fast ejendom som omhandlet i artikel 6, der ejes af en person, der er  

 hjemmehørende i en kontraherende stat, og som er beliggende i den  

 anden kontraherende stat, kan beskattes i denne anden stat.
 2. Rørlig formue, der udgør en del af erhvervsformuen i et  

 fast driftssted, som et foretagende har i den anden kontraherende stat, kan  

 beskattes i denne anden stat.
 3. Skibe og fly, som anvendes i international trafik, og rørlig  

 formue, som er knyttet til driften af sådanne skibe og fly, kan kun  

 beskattes i den stat, hvor foretagendets virkelige ledelse har sit  

 sæde.
 4. Al anden formue tilhørende en person, der er  

 hjemmehørende i en kontraherende stat, kan kun beskattes i denne  

 stat.
Artikel 22 Ophævelse af dobbeltbeskatning Dobbeltbeskatning skal undgås således:
 a)	Hvis en person, der er hjemmehørende i en kontraherende stat,  

 oppebærer indkomst eller ejer formue, som ifølge bestemmelserne  

 i denne overenskomst kan beskattes i den anden kontraherende stat, skal den  

 førstnævnte stat - medmindre bestemmelserne i litra c)  

 medfører andet - indrømme:
(i)	fradrag i den pågældende persons skat på  

 indkomsten med et beløb svarende til den indkomstskat, som er betalt i  

 denne anden stat; (ii)	fradrag i den pågældende persons skat på formue  

 med et beløb svarende til den formueskat, som er betalt i denne anden  

 stat.
 b)	Fradraget skal dog ikke i noget tilfælde kunne overstige den  

 del af indkomstskatten eller formueskatten, som beregnet inden fradraget er  

 givet, der svarer til den indkomst eller formue, som kan beskattes i denne  

 anden stat.
 c)	Hvis en person, der er hjemmehørende i en kontraherende stat,  

 oppebærer indkomst eller ejer formue, som ifølge bestemmelserne  

 i denne overenskomst kun kan beskattes i den anden kontraherende stat, kan  

 den førstnævnte kontraherende stat medregne denne indkomst eller  

 formue i beskatningsgrundlaget, men skal i indkomstskatten eller  

 formueskatten tillade fradraget den del af indkomstskatten eller  

 formueskatten, som kan henføres til den indkomst eller formue, der  

 hidrører fra den anden kontraherende stat.
Artikel 23 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold,  

 særligt med hensyn til hjemsted, er eller måtte blive undergivet.  

 Uanset bestemmelserne i artikel 1 skal denne bestemmelse også finde  

 anvendelse på personer, der ikke er hjemmehørende i en af eller  

 begge de kontraherende stater.
 2. Statsløse personer, der er hjemmehørende i en  

 kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
 3. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.  

 Denne bestemmelse skal ikke kunne fortolkes som forpligtende en kontraherende  

 stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
4. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre udbetalinger, der betales af et foretagende i en kontraherende stat til  

 en person, der er hjemmehørende i den anden kontraherende stat, ved  

 ansættelsen af et sådant foretagendes skattepligtige fortjeneste  

 være fradragsberettigede under samme betingelser, som hvis de var  

 blevet betalt til en person, der er hjemmehørende i den  

 førstnævnte stat.
Ligeledes skal enhver gældsforpligtelse,  

 som et foretagende, der er hjemmehørende i en kontraherende stat, har  

 til et foretagende, der er hjemmehørende i den anden kontraherende  

 stat, ved ansættelsen af et sådant foretagendes skattepligtige  

 formue være fradragsberettiget under de samme betingelser, som hvis den  

 var blevet indgået med en person, der er hjemmehørende i den  

 førstnævnte stat.
 5. Foretagender i en kontraherende stat, hvis kapital helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som andre tilsvarende foretagender i den  

 førstnævnte stat er eller måtte blive undergivet.
 6. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 24 Fremgangsmåden ved indgåelse af gensidige  

 aftaler 1. Hvis en person mener, at foranstaltninger truffet af en af eller begge  

 de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være  

 foreskrevet i disse staters interne lovgivning, indbringe sin sag for den  

 kompetente myndighed i den kontraherende stat, hvor han er  

 hjemmehørende eller, hvis hans sag er omfattet af artikel 23, stykke  

 1, for den kompetente myndighed i den kontraherende stat, hvor han er  

 statsborger.
Sagen skal indbringes inden tre år fra den dag, hvor der  

 er givet ham den første underretning om den foranstaltning, der  

 medfører en beskatning, som ikke er i overensstemmelse med  

 bestemmelserne i overenskomsten.
 2. Den kompetente myndighed skal, hvis indsigelsen forekommer den at  

 være berettiget, og hvis den ikke selv kan nå frem til en rimelig  

 løsning, søge at løse sagen ved gensidig aftale med den  

 kompetente myndighed i den anden kontraherende stat med henblik på at  

 undgå beskatning, der ikke er i overensstemmelse med overenskomsten.  

 Enhver indgået aftale skal gennemføres uden hensyn til, hvilke  

 tidsfrister der er fastsat i de kontraherende staters interne lovgivning.
3. De kontraherende staters kompetente myndigheder skal søge ved  

 gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kontraherende staters kompetente myndigheder kan træde i  

 direkte forbindelse med hinanden, herunder gennem en fælles kommission  

 bestående af dem selv eller deres repræsentanter, med henblik  

 på indgåelse af en aftale i overensstemmelse med de  

 foregående stykker.
Artikel 25 Udveksling af oplysninger 1. De kontraherende staters kompetente myndigheder skal udveksle  

 sådanne oplysninger, som er nødvendige for at gennemføre  

 bestemmelserne i denne overenskomst eller i de kontraherende staters interne  

 lovgivning vedrørende skatter af enhver art, der pålægges  

 af vegne af de kontraherende stater, deres politiske underafdelinger eller  

 lokale myndigheder, for så vidt som denne beskatning ikke strider mod  

 overenskomsten.
Udvekslingen af oplysninger er ikke begrænset af  

 artikel 1 og 2. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der er  

 opnået i henhold til denne stats interne lovgivning og må kun  

 meddeles til personer eller myndigheder (herunder domstole og  

 forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omhandlet i det  

 første punktum.
Sådanne personer eller myndigheder må kun  

 benytte oplysningerne til de nævnte formål.
De kan meddele  

 oplysningerne under offentlige retshandlinger eller i  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat en pligt  

 til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 26 Medlemmer af diplomatiske repræsentationer og  

 konsulære embeder Intet i denne overenskomst skal berøre de skattemæssige  

 begunstigelser, som medlemmer af diplomatiske repræsentationer eller  

 konsulære embeder nyder i henhold til folkerettens almindelige regler  

 eller særlige aftaler.
Artikel 27 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til Færøerne eller Grønland.  

 Enhver sådan udvidelse skal have virkning fra sådant tidspunkt og  

 være undergivet sådanne ændringer og betingelser, herunder  

 betingelser vedrørende opsigelse, som måtte blive fastsat og  

 aftalt mellem de kontraherende stater i noter, der skal udveksles ad  

 diplomatisk vej, eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater aftaler andet, skal opsigelsen af  

 overenskomsten af en af dem i henhold til artikel 29 på den måde,  

 som er angivet i nævnte artikel, også bringe anvendelsen af  

 overenskomsten på Færøerne og i Grønland til  

 ophør.
Artikel 28 Ikrafttræden 1. De kontraherende staters regeringer skal give hinanden underretning om,  

 at de forfatningsmæssige betingelser for overenskomstens  

 ikrafttræden er opfyldt.
 2. Overenskomsten skal træde i kraft på datoen for den sidste  

 af de i stykke 1 omhandlede underretninger, og dens bestemmelser skal have  

 virkning for så vidt angår skatter for det indkomstår, som  

 følger umiddelbart efter det år, i hvilket overenskomsten  

 træder i kraft, og følgende indkomstår.
 3. For Polens vedkommende skal bestemmelserne i artikel 14, stykke 3, have  

 virkning for vederlag oppebåret af en person, som er  

 hjemmehørende i Polen, forud for denne overenskomsts  

 ikrafttræden.
 4. Aftale mellem Den Polske Folkerepubliks Regering og Kongeriget Danmarks  

 Regering til undgåelse af dobbeltbeskatning for så vidt  

 angår indkomst- og formueskatter, undertegnet i København den 6.  

 april 1976, som ændret ved Protokol undertegnet i Warszawa den 17. maj  

 1994, ophæves og dens bestemmelser ophører med at have virkning  

 fra den dato, hvor denne Overenskomst finder anvendelse.
Artikel 29 Opsigelse Denne overenskomst skal forblive i kraft lige indtil den opsiges af en  

 kontraherende stat.
Hver af de kontraherende stater kan opsige overenskomsten  

 ved ad diplomatisk vej at give skriftlig meddelelse om opsigelsen mindst 6  

 måneder før udløbet af ethvert kalenderår, der  

 følger efter et tidsrum på 5 år fra det år  

 overenskomsten træder i kraft.
I så fald skal overenskomsten  

 ophøre med at have virkning for så vidt angår skatter for  

 det indkomstår, som følger umiddelbart efter det år, i  

 hvilket meddelelsen om opsigelsen er givet, og følgende  

 indkomstår.
 TIL BEKRÆFTELSE HERAF har de undertegnede, dertil behørigt  

 befuldmægtigede af deres respektive regeringer, underskrevet denne  

 overenskomst.
Udfærdiget i to eksemplarer i Warszawa, den 6. december 2001,  

 på dansk, polsk og engelsk, alle tekster med samme gyldighed.
I  

 tvivlstilfælde skal den engelske tekst være afgørende.
For Kongeriget Danmark For Republikken Polen Laurids Mikaelsen Marek Belka Bemærkninger til lovforslaget.
 Almindelige bemærkninger.
Formålet med lovforslaget er at bemyndige regeringen  

 til at tiltræde en ny dobbeltbeskatningsoverenskomst mellem Danmark og  

 Polen og dermed gennemføre dens bestemmelser i Danmark, når  

 overenskomstens betingelser herfor er opfyldt.
Når den nye overenskomst  

 træder i kraft, ophæves den eksisterende aftale, som er fra 1976.  

 Genforhandlingen af den gamle aftale har fundet sted efter ønske fra  

 Polen.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Polen beskatter en person eller et selskab af den samme  

 indkomst.
Dette sker typisk, når en person eller et selskab, der er  

 hjemmehørende i den ene stat, modtager indkomst fra den anden  

 stat.
Både Danmark og Polen beskatter efter  

 globalindkomstprincippet.
En person, som er hjemmehørende i Danmark  

 (hhv.
Polen), er fuldt skattepligtig til Danmark (hhv.
Polen), d.v.s.  

 skattepligtig af samtlige sine indkomster, uanset hvorfra i verden, de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Polen, modtager indkomster fra kilder i Danmark, vil  

 Danmark efter reglerne om begrænset skattepligt i kildeskatteloven  

 eller selskabsskatteloven beskatte denne indkomst.
Imidlertid vil modtageren  

 også være skattepligtig af den pågældende indkomst i  

 Polen (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten hidrører fra Polen og modtages i Danmark.
Den foreliggende dobbeltbeskatningsoverenskomst indeholder  

 regler for, hvornår Danmark hhv.
Polen kan beskatte indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten). For kildestatens vedkommende er  

 der tale om, at denne stat indskrænker eller helt frafalder sin  

 begrænsede skattepligt på indkomster, der tilflyder en modtager i  

 den anden stat.
For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode for lempelse af dobbeltbeskatning, som overenskomsten  

 foreskriver, jf. nedenfor Det bemærkes, at overenskomsten ikke i sig selv  

 medfører, at Danmark beskatter en given indkomst.
Hvis Danmark skal  

 beskatte en indkomst, som flyder til eller fra Polen, skal der være  

 hjemmel til dette såvel i den interne danske skattelovgivning som i  

 dobbeltbeskatningsoverenskomsten.
Dobbeltbeskatningsoverenskomsten kan  

 således godt tillægge Danmark beskatningsretten til en bestemt  

 type indkomst, men Danmark kan kun udnytte denne beskatningsret i det omfang,  

 at der i den danske skattelovgivning er hjemmel til at opkræve den  

 pågældende skat.
Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 22).  

 Metodebestemmelsen er nødvendig, fordi  

 dobbeltbeskatningsoverenskomsten ikke i sig selv forhindrer  

 bopælsstaten i at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
For  

 Danmarks vedkommende indebærer dette, at hvis en person eller et  

 selskab hjemmehørende i Danmark modtager indkomst fra en kilde i  

 Polen, og Polen efter overenskomsten har ret til at beskatte denne indkomst,  

 vil Danmark skulle nedsætte sin skat af indkomsten med den skat, der er  

 betalt i Polen.
Nedsættelsen kan dog ikke overstige den danske skat af  

 den pågældende indkomst.
Samme lempelsesmetode anvendes i de  

 interne danske lempelsesregler, jf. ligningslovens § 33.
Endvidere indeholder dobbeltbeskatningsoverenskomsten  

 bestemmelser om administrativ bistand gennem udveksling af oplysninger  

 (artikel 25). Efter bestemmelserne i denne artikel skal de danske  

 skattemyndigheder indhente oplysninger hos personer eller selskaber m.v. her  

 i landet til brug for de polske skattemyndigheder.
Indhentning af oplysninger  

 sker efter reglerne i skattekontrolloven.
Tilsvarende skal  

 skattemyndighederne i Polen indhente oplysninger til de danske myndigheder,  

 som så kan anvende disse oplysninger ved skatteligningen her i  

 landet.
 Endelig indeholder overenskomsten bestemmelser om  

 ikke-diskriminering, bestemmelser om løsning af  

 tvivlsspørgsmål, bestemmelser om diplomater, bestemmelser om  

 muligheden for at udvide overenskomsten til også at gælde for  

 Færøerne og/eller Grønland og endelig bestemmelser om  

 ikrafttrædelse og opsigelse af overenskomsten.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske forhandlingsoplæg.  

 OECD-modellen er dog på ingen måde bindende for kontraherende  

 stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et  

 kompromis mellem to landes synspunkter.
Lovforslagets økonomiske og erhvervsmæssige  

 konsekvenser Formålet med dobbeltbeskatningsoverenskomsten er at  

 fjerne de hindringer, som dobbeltbeskatning kan medføre for udvikling  

 af økonomiske relationer mellem Polen og Danmark.
Herved opnår  

 virksomheder og personer i det ene land bedre skattemæssige betingelser  

 for investering, etablering eller arbejde i det andet land som følge  

 af, at dobbeltbeskatning undgås og større klarhed om de  

 skattemæssige dispositioner.
 De provenumæssige konsekvenser af overenskomsten  

 skønnes især at vedrøre ændret beskatning af  

 udbytter, renter og royalties.
Dobbeltbeskatningsoverenskomsten indebærer en  

 reduceret beskatning af udbytter, som nedsættes fra 5 pct. til 0 pct.  

 for udbytte fra et datterselskab til et moderselskab, hvor moderselskabet  

 ejer mindst 25 pct. af kapitalen i datterselskabet.
Udbytter for  

 pensionskasser nedsættes fra 15 pct. til 5 pct. Ændringerne i  

 forhold til den eksisterende overenskomst skønnes samlet at  

 medføre et begrænset provenustab, idet udbetalingerne af  

 udbytter til Polen anslås at være små.
Lovforslaget medfører ligeledes, at beskatningen af  

 renter hæves i kildestaten fra 0 pct. til 5 pct.
Adgangen til  

 beskatning i kildestaten af renter skønnes at medføre et  

 begrænset provenustab, som følge af at Danmark skal yde credit  

 for visse renter, der beskattes i Polen.
 Den reducerede beskatning af royalties fra 10 pct. til 5  

 pct. indebærer skønsmæssigt et mindre merprovenu, idet den  

 danske kreditlempelse for polsk skat på royalties reduceres.
 Samlet skønnes lovforslaget at medføre et  

 begrænset provenustab.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes samlet at medføre et  

 begrænset provenustab.
Administrative konsekvenser for stat, amter og  

 kommuner Ingen Ingen Økonomiske konsekvenser for erhvervslivet Begrænsede effekter og klarhed over skattemæssige  

 konsekvenser af økonomiske dispositioner Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter.
Bemærkninger til lovforslagets  

 enkelte bestemmelser Til § 1.
Efter lovforslagets § 1 bemyndiges regeringen til at  

 tiltræde dobbeltbeskatningsoverenskomsten mellem Danmark og Polen.  

 Overenskomsten er optaget som bilag til lovforslaget, og dens bestemmelser  

 gennemgås nedenfor.
Regeringen vil efter lovens vedtagelse kunne  

 gennemføre overenskomstens bestemmelser i Danmark, når dens  

 betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er endeligt vedtaget.
Overenskomsten  

 træder i kraft, når begge lande har givet underretning, og den  

 finder anvendelse fra og med det næstfølgende indkomstår,  

 jf. overenskomstens artikel 28. Dobbeltbeskatningsoverenskomsten vil herefter  

 være en del af de to landes skattelovgivning.
 De enkelte artikler i den nye dansk-polske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter samt ejendomsværdiskatten  

 er omfattet, uanset om skatterne pålignes af staten, amterne eller  

 kommunerne.
Sociale bidrag (for Danmarks vedkommende arbejdsmarkedsbidraget)  

 er ikke omfattet af overenskomsten.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning. »Danmark« er defineret som det område,  

 hvor dansk skattelovgivning er i kraft.
Færøerne og  

 Grønland er dermed udelukket fra definitionen af Danmark, da dansk  

 skattelovgivning ikke er gældende for disse dele af riget.
Den danske  

 del af Nordsøen er derimod omfattet af definitionen af »Danmark« og  

 dermed omfattet af overenskomstens anvendelsesområde.
Udtrykket person omfatter en fysisk person og et  

 selskab samt enhver anden sammenslutning af personer, mens udtrykket  

selskab omfatter enhver juridisk person eller enhver sammenslutning af  

 personer, der i skattemæssig henseende behandles som en juridisk  

 person.
Artiklen definerer endvidere udtrykkene en kontraherende stat, den  

 anden kontraherende stat, foretagende, foretagende i en kontraherende  

 stat, foretagende i den anden kontraherende stat, international  

 trafik, kompetent myndighed, statsborger, og  

erhvervsvirksomhed.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være  

hjemmehørende i en af de to stater.
Udtrykket en person, der  

 er hjemmehørende i en kontraherende stat, betyder efter  

 stk. 1 en person, der er (fuldt) skattepligtig til den  

 pågældende stat på grund af hjemsted, bopæl,  

 ledelsens sæde eller ethvert andet lignede kriterium.
Udtrykket  

 omfatter også staterne selv, herunder politiske underafdelinger eller  

 lokale myndigheder.
Imidlertid kan en person være fuldt skattepligtig i  

 begge stater efter disses interne lovgivning (»dobbeltdomicil«), og  

 stk. 2 og stk. 3 opstiller en række kriterier for  

 løsning af dette problem.
Det er nødvendigt at fastslå, i  

 hvilken stat den pågældende person i overenskomstens  

 forstand i en sådan situation er hjemmehørende, den  

 såkaldte bopælsstat, idet dette er afgørende for  

 beskatningsrettens fordeling mellem de to stater (bopælsstaten og  

 kildestaten). En person kan i overenskomstens forstand aldrig være  

 hjemmehørende i mere end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført i overenskomsten.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor den virkelige ledelse har  

 sit sæde.
 Artikel 5. Fast driftssted.
Artikel 5 fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at den skal anses for at  

 udgøre et fast driftssted.
Er der tale om fast driftssted, vil  

 kildestaten kunne beskatte den fortjeneste, som foretagendet opnår  

 gennem det faste driftssted.
Ellers er hovedreglen, at fortjeneste  

 oppebåret af et foretagende ved erhvervsvirksomhed i den anden stat kun  

 kan beskattes i bopælsstaten, jf. artikel 7.
 Udtrykket »fast driftssted« omfatter efter stk. 2  

 især et sted, hvorfra et foretagende ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
Bygge-, anlægs- eller monteringsarbejde udgør  

 efter stk. 3 dog kun et fast driftssted, hvis arbejdet strækker  

 sig over mere end 12 måneder.
Efter interne danske regler udgør  

 et bygge- og anlægsarbejde et fast driftssted allerede fra  

 første dag. 12-månedersfristen, som er indeholdt i  

 OECD-modellen, er et gensidigt afkald på beskatning i kildestaten af  

 indkomst ved bygge- og anlægsarbejder af en begrænset varighed.  

 Sådan indkomst kan herefter kun beskattes i bopælsstaten.
Som ovenfor nævnt vil en mine, en olie- eller  

 gaskilde eller et andet sted, hvor naturforekomster udvindes, altid  

 udgøre et fast driftssted.
Efter artikel 5, stk. 4, gælder  

 dog, at boreplatforme, anlæg eller skibe, der anvendes ved  

 efterforskning efter naturforekomster - men ikke ved den efterfølgende  

 udvinding af sådanne - kun udgør et fast driftssted, hvis  

 arbejdet strækker sig over mere end 90 dage.
Det er ikke muligt for  

 forbundne foretagender at omgå dette ved at arrangere sig sådan,  

 at det ene foretagende foretager efterforskning i f. eks. 60 dage, hvorefter  

 det andet foretagende fortsætter arbejdet de følgende 60 dage.
I  

 sådanne tilfælde lægges perioderne sammen.
OECD-modellen  

 indeholder ikke bestemmelser om en sådan frist efterforskning efter  

 naturforekomster, og en sådan findes heller ikke i den eksisterende  

 dansk-polske dobbeltbeskatningsoverenskomst.
Artikel 5, stk. 5, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted, mens stk. 6 og stk. 7 omhandler  

 spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Der vil dog ikke foreligge fast  

 driftssted, hvis repræsentantens virksomhed er begrænset til  

 indkøb af varer for foretagendet.
Salgsvirksomhed udelukkende i form af fjernsalg gennem en  

 repræsentant, som ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører ikke efter de danske skatteregler, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en polsk  

 fuldmagtsgiver, men Danmark udnytter efter sin interne lovgivning ikke denne  

 beskatningsret.
 Endelig fastslås i stk. 8, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det faste driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 7  

 fastslår, hvis en fortjeneste omfatter indkomster, der er  

 særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Fortjeneste ved international trafik.
Fortjeneste opnået ved drift af skibe eller fly i  

 international trafik kan efter stk. 1 kun beskattes i den stat, hvor  

 rederiet eller luftfartsselskabets virkelige ledelse har sit sæde.
Det  

 samme gælder efter stk. 2 fortjeneste ved brug,  

 rådighedsstillelse eller udleje af containere, der anvendes til  

 transport af varer i international trafik.
 Efter stk. 3 gælder det foregående  

 også, når rederier eller luftfartsselskaber deltager i en pool,  

 et forretningsfællesskab eller en international driftsorganisation.
I stk. 4 er der indsat en særlig bestemmelse om  

 beskatningen af SAS.
SAS er et konsortium bestående af et dansk, et  

 norsk og et svensk luftfartsselskab, som hver især ejer hhv. 2/7, 2/7  

 og 3/7 af SAS.
Efter stk. 4 finder artiklens bestemmelser anvendelse  

 på den del af SAS s indkomst, der svarer til den danske partners andel  

 i SAS, nemlig 2/7. Resten beskattes i Norge og Sverige med hhv. 2/7 og 3/7.  

 Bestemmelsen er formuleret i samarbejde med Norge og Sverige og findes  

 tilsvarende i de dobbeltbeskatningsoverenskomster, som disse lande  

 indgår.
Den eksisterende dansk-polske  

 dobbeltbeskatningsoverenskomst indeholder endvidere bestemmelser om transport  

 ad indre vandveje og om transport ad jernbane eller landevej.
Disse  

 bestemmelser er udeladt i den nye overenskomst, og indkomst fra sådan  

 virksomhed vil blive beskattet efter de regler, der gælder for  

 beskatning af erhvervsindkomst.
 Artikel 9. Indbyrdes forbundne foretagender.
Artiklen knæsætter det såkaldte »arm's  

 length»-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, således at indkomsten fastsættes, som den  

 ville have været, hvis selskaberne havde handlet på almindelige  

 markedsmæssige vilkår.
 Artikel 10. Udbytte.
Udbytter kan efter bestemmelserne i stk. 1 beskattes  

 i modtagerens bopælsstat.
Udbytterne kan efter stk. 2 også  

 beskattes i kildestaten, men hvis den retmæssige ejer af udbytterne er  

 hjemmehørende i den anden stat, gælder følgende  

 begrænsninger på kildestatens beskatningsret:
Kildestaten kan ikke beskatte udbytter betalt af et  

 datterselskab til et moderselskab, hvis moderselskabet ejer mindst 25 pct. af  

 kapitalen i datterselskabet i en periode på mindst et år, og  

 udbyttet udloddes inden for den periode, hvor moderselskabet ejer aktier i  

 datterselskabet som anført.
Dette svarer til bestemmelserne i EU s  

 moder/datterselskabsdirektiv.
Kildestaten kan højst beskatte udbytter med 5 pct.,  

 hvis den retmæssige ejer er en pensionskasse eller lignende  

 institution, som er skattemæssigt godkendt i den anden stat.
I alle  

 andre tilfælde kan kildestaten højst beskatte med 15 pct.
 Efter den eksisterende dansk-polske  

 dobbeltbeskatningsoverenskomst kan kildestaten beskatte udbytter med 5 pct. i  

 moder/datterselskabsforhold og med 15 pct. i alle andre tilfælde.
 Udtrykket »udbytte« er defineret i stk. 3.
 Hvis udbytter indgår i indkomsten i et fast  

 driftssted i kildestaten, og den aktiebesiddelse, der ligger til grund for  

 udlodningen, har direkte forbindelse med det faste driftssted, skal  

 sådanne udbytter efter stk. 4 beskattes som indkomst ved  

 erhvervsmæssig virksomhed efter bestemmelserne i artikel 7.
En stat kan efter bestemmelserne i stk. 5 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat naturligvis beskattes af sin del af  

 udbyttet.
Endelig er der i stk. 6 fastsat nogle tidsfrister for  

 tilbagesøgning af for meget betalt udbytteskat.
Ansøgning skal  

 indgives inden tre år, og tilbagebetaling skal som hovedregel ske inden  

 seks måneder derefter.
 Artikel 11. Renter.
Renter kan efter stk. 1 og 2 beskattes i kildestaten  

 med op til 5 pct., hvis den retmæssige ejer af renterne er  

 hjemmehørende i den anden stat.
Renter kan efter den eksisterende  

 dobbeltbeskatningsoverenskomst kun beskattes i den stat, hvor modtageren er  

 hjemmehørende.
Danmark har som led i en samlet løsning, hvor  

 kildeskattesatserne for udbytter og royalties nedsættes, accepteret en  

 kildeskat på 5 pct. for renter.
Efter OECD-modellen kan kildestaten  

 beskatte renter med 10 pct.
 Der er dog i den nye overenskomst en række  

 tilfælde, hvor kildestaten ikke kan beskatte renter, jfr. stk. 3.  

 Dette gælder, når lån er ydet, sikret garanteret af en  

 finansiel institution, som ejes eller kontrolleres af en kontraherende stat.  

 Renter af eksempelvis danske eksportkreditlån eller af lån fra  

 Investeringsfonden for Østlandene vil således ikke kunne  

 beskattes i Polen.
Endvidere er renter i forbindelse med salg af industrielt,  

 kommercielt og videnskabeligt udstyr på kredit fritaget for beskatning  

 i kildestaten.
Det samme gælder renter af statsobligationer o. l. samt  

 renter af lån ydet direkte af en af de to stater.
Danmark har ikke intern hjemmel til at beskatte renter,  

 der betales til en udenlandsk bank.
Baggrunden herfor er en formodning om, at  

 en udenlandsk långiver under alle omstændigheder vil beregne sig  

 en rente på et vist niveau.
Pålægger kildestaten en  

 renteskat, vil långiveren indkalkulere denne i den rente, han vil  

 forlange af låntageren, og nettoresultatet vil være et  

 forhøjet renteniveau for kildestatens erhvervsliv.
 Begrebet »renter« defineres i stk. 4, mens  

 stk. 5 gentager princippet fra artikel 10, stk. 4, således at  

 renter af fordringer, der har direkte forbindelse med et fast driftssted,  

 beskattes som erhvervsindkomst efter artikel 7. Stk. 6 fastsætter,  

 hvornår renter skal anses for at hidrøre fra en af de to stater,  

 mens stk. 7 gentager det »arm's length»-princip, der er omhandlet i  

 artikel 9.
 Artikel 12. Royalties.
Royalties kan efter stk. 1 og 2 beskattes i  

 kildestaten med op til 5 pct., hvis den retmæssige ejer af  

 royaltybeløbet er hjemmehørende i den anden stat.
Royalties kan  

 efter den eksisterende dobbeltbeskatningsoverenskomst beskattes i kildestaten  

 med 10 pct.
Efter OECD-modellen kan royalties kun beskattes i  

 bopælsstaten.
Begrebet »royalties« er defineret i stk. 3.  

 Såvel efter den gamle som den nye overenskomst omfatter definitionen  

 bl.a. leasing af udstyr.
Stk. 4 indeholder en bestemmelse, som er  

 parallel med bestemmelserne i artikel 10, stk. 4, og artikel 11,  

 stk. 5. Stk. 5 fastsætter, hvornår royalties skal anses  

 for at hidrøre fra en af de to stater, mens stk. 6 gentager det  

 »arm's length»-princip, der er omhandlet i artikel 9.
 Artikel 13. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast driftssted - eller af det  

 faste driftssted som sådant - beskattes i den stat, hvor ejendommen  

 eller det faste driftssted er beliggende.
 Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly - herunder containere -  

 kan efter stk. 3 og 4 kun beskattes i den stat, hvor rederiet eller  

 luftfartsselskabet har sin virkelige ledelses sæde.
Efter stk. 5 kan fortjeneste ved afhændelse af  

 aktier m.v. i selskaber, hvis aktiver hovedsagelig består af fast  

 ejendom, beskattes i den stat, hvor den faste ejendom er beliggende.
Alle  

 andre formuegoder end de nævnte kan kun beskattes i den stat, hvor  

 afhænderen er hjemmehørende.
Bestemmelserne om fortjeneste ved afhændelse af fly  

 finder for SAS s vedkommende efter stk. 7 kun anvendelse for den del af  

 SAS s indkomst, der svarer til den danske partners andel i SAS.
Bestemmelsen  

 er en parallel til bestemmelsen i artikel 8, stk. 4.
Stk. 8 indeholder bestemmelser om  

 aktieavancebeskatning i tilfælde, hvor en person flytter fra Danmark  

 til Polen eller omvendt.
Hvis en person flytter fra Danmark til Polen, skal  

 der efter dansk lovgivning ske beskatning af urealiserede aktieavancer  

 på fraflytningstidspunktet, jf. aktieavancebeskatningslovens § 13  

 a.
Efter bestemmelserne i stk. 8 kan Polen ved en senere  

 afhændelse af aktierne kun beskatte den del af avancen, der  

 vedrører den periode, hvor den pågældende har været  

 hjemmehørende i Polen.
Bestemmelsen gælder tilsvarende, hvis en  

 person flytter fra Polen til Danmark.
 Artikel 14. Personligt arbejde i tjenesteforhold.
 Artiklen omhandler beskatning af lønindkomst.  

 Udfører en person, der er hjemmehørende i den ene stat,  

 lønarbejde i den anden stat, kan denne anden stat (kildestaten)  

 beskatte denne lønindkomst, medmindre lønmodtageren  

 højst opholder sig i kildestaten i 183 dage i en  

 12-månedersperiode, der begynder eller slutter i det  

 pågældende skatteår, og lønnen betales af  

 eller for en arbejdsgiver hjemmehørende i bopælsstaten,  

og lønnen ikke påhviler et fast driftssted, som en  

 arbejdsgiver i bopælsstaten har i kildestaten, jf. stk. 1 og  

 stk. 2. Alle tre betingelser skal være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Polen i op til 183 dage i  

 en 12-månedersperiode, vil således ikke blive beskattet i Polen  

 af sin lønindkomst optjent i Polen, når denne er betalt af den  

 danske arbejdsgiver.
Udbetales lønnen af et fast driftssted, som den  

 danske arbejdsgiver har i Polen, kan lønindkomsten også  

 beskattes i Polen.
Efter stk. 3 kan lønindkomst ved arbejde om  

 bord på skibe i international trafik kun beskattes i den stat, hvor  

 rederiets virkelige ledelse har sit sæde.
Denne bestemmelse er kommet  

 ind i overenskomsten efter polsk ønske.
Bestemmelsen har bl.a.  

 betydning for polske søfolk, der arbejder om bord på skibe  

 registreret i Dansk Internationalt Skibsregister (DIS). Ansatte om bord  

 på DIS-skibe aflønnes med en nettohyre, som ikke beskattes.
Uden  

 bestemmelsen i artikel 14, stk. 3, ville anvendelse af  

 dobbeltbeskatningsoverenskomstens lempelsesmetode føre til, at de  

 pågældende søfolk ville blive beskattet i Polen af den  

 danske nettohyre.
 Efter stk. 4 kan lønindkomst ved arbejde om  

 bord på fly i international trafik beskattes i den stat, hvor  

 luftfartsselskabets virkelige ledelse har sit sæde.
 Artikel 15. Bestyrelseshonorarer.
 Bestyrelseshonorarer kan beskattes i kildestaten.
 Artikel 16. Kunstnere og sportsfolk.
Kunstnere og sportsfolk kan efter stk. 1 beskattes i  

 den stat, hvor de udøver deres virksomhed.
Dette gælder  

 også, når vederlaget tilfalder en anden end kunstneren eller  

 sportsudøveren selv, jf. stk. 2. Dette vil typisk være et  

 selskab.
Disse bestemmelser gælder dog ikke, hvis indkomsten  

 er erhvervet i forbindelse med et besøg i den anden stat, når  

 besøget væsentligt er støttet af offentlige midler fra en  

 af de to stater.
I sådanne tilfælde kan indkomsten kun beskattes  

 i den stat, hvor kunstneren eller sportsudøveren er  

 hjemmehørende.
 Danmark har ikke intern hjemmel til at beskatte polske  

 kunstnere på optræden i Danmark, med mindre opholdet eller  

 arbejdet er af en sådan karakter, at der bliver tale om skattepligt  

 efter de almindelige regler, jf. bemærkningerne til artikel 14.
 Artikel 17. Pensioner, sociale ydelser og lignende betalinger.
Sociale ydelser, f.eks. sociale pensioner, kan efter  

 stk. 1 beskattes i kildestaten.
Det samme gælder andre offentlige  

 ydelser.
Private pensioner og lignende vederlag kan efter  

 stk. 2 som udgangspunkt kun beskattes i bopælsstaten.
Dette  

 gælder, hvad enten de pågældende pensioner eller vederlag  

 har forbindelse med tidligere ansættelsesforhold eller ej.
Dog  

 gælder, at sådanne pensioner og vederlag også kan beskattes  

 i kildestaten, hvis kildestaten i opsparingsfasen har givet fradrag for  

 indbetalinger til pensionsordningen eller givet bortseelsesret for  

 arbejdsgivers indbetaling af pensionsbidrag.
Det præciseres i stk. 3 og stk. 4, at de  

 ovennævnte bestemmelse for Danmarks vedkommende omhandler  

 pensionsordninger omfattet af pensionsbeskatningslovens afsnit I.
For Polens  

 vedkommende omfatter bestemmelserne de pensioner, som er nævnt i  

 stk. 4, litra b).
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
Baggrunden for de  

 sociale pensioners vedkommende er, at disse er fastsat på et  

 sådant niveau, at de kan rumme en almindelig dansk beskatning  

 (»bruttoficering«). Beskatter bopælsstaten sociale pensioner med en  

 meget lav sats, uden at der sker beskatning i kildestaten, vil dette  

 medføre nettopensionsbeløb langt ud over det tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
Efter den gældende dansk-polske  

 dobbeltbeskatningsoverenskomst kan pensioner kun beskattes i  

 bopælsstaten.
Da det danske skatteniveau er højere end det  

 polske, vil anvendelse af den nye dobbeltbeskatningsoverenskomst  

 indebære, at personer i Polen, som i øjeblikket modtager en  

 dansk pension, vil blive ringere stillet.
Det er derfor i lovforslagets § 2 fastsat, at  

 personer, som den 6. december 2001 (datoen for undertegnelsen af den nye  

 overenskomst) var hjemmehørende i Polen, og som på dette  

 tidspunkt modtog pensioner m.v. fra Danmark, ikke får ændret  

 deres vilkår.
Hvis en sådan pensionist på den nævnte  

 dato modtog pensioner m.v., der efter den gamle overenskomst kun kunne  

 beskattes i Polen, vil Danmark fortsat undlade at beskatte de  

 pågældende beløb.
Personer, som bliver pensionister, eller  

 som begynder at modtage offentlige ydelser, efter at den nye  

 dobbeltbeskatningsoverenskomst blev undertegnet, vil blive beskattet af de  

 pågældende pensioner eller ydelser efter reglerne i denne.
 Artikel 18. Offentlige hverv.
Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten), men i  

 den anden stat (bopælsstaten) hvis arbejdet er udført dér  

 og modtageren enten er statsborger i denne stat eller ikke er blevet  

 hjemmehørende i bopælsstaten alene for at påtage sig det  

 pågældende hverv.
Bestemmelsen har alene betydning for  

 ambassadepersonale o.l.
 Tjenestemandspensioner kan som hovedregel kun beskattes i  

 kildestaten, jf. stk. 2. Dog kan de kun beskattes i bopælsstaten,  

 hvis modtageren er hjemmehørende i og statsborger i denne stat.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 14, 15, 16 og 17,  

 jf. stk. 3.
 Artikel 19. Studerende.
 Stipendier o.l. til studerende og erhvervspraktikanter  

 beskattes i kildestaten.
 Artikel 20. Andre indkomster.
 Indkomster, der ikke er specifikt omhandlet andre steder i  

 overenskomsten, kan kun beskattes i bopælsstaten, undtagen når  

 indkomsten oppebæres af et fast driftssted i den anden stat.
 Artikel 21. Formue.
Formue bestående af fast ejendom kan efter  

 stk. 1 beskattes i den stat, hvor den faste ejendom er beliggende.
Efter  

 stk. 2 kan formue i form af løsøre tilknyttet et fast  

 driftssted beskattes i den stat, hvor det faste driftssted er beliggende.  

 Formue bestående af skibe og luftfartøjer m.v. kan kun beskattes  

 i den stat, hvor rederiets eller luftfartsselskabets virkelige ledelse har  

 sit sæde.
Al anden formue kan kun beskattes i den stat, hvor ejeren er  

 hjemmehørende.
 Danmark pålægger ikke en generel formueskat.  

 Artiklen har for Danmarks vedkommende kun relevans for  

 ejendomsværdiskatten.
 Artikel 22. Ophævelse af dobbeltbeskatning.
 Artikel 22 indeholder den såkaldte  

metodebestemmelse, d.v.s. den fremgangsmåde der skal anvendes,  

 når der konstateres tilfælde af dobbeltbeskatning.
Både Danmark og Polen anvender credit-metoden  

 som lempelsesmetode, jf. litra a) og b). Hvis en person eller et selskab  

 m.v., som er hjemmehørende i Danmark, modtager en indkomst fra en  

 polsk kilde, og Polen også kan beskatte denne indkomst, skal Danmark  

 give nedslag med det mindste af to beløb, nemlig enten den skat, der  

 er betalt i Polen, eller den del af den danske skat, der falder på den  

 polske indkomst.
Tilsvarende gælder, hvis en person eller et selskab i  

 Polen modtager indkomst fra Danmark.
Samme lempelsesmetode anvendes i de  

 interne danske regler, jf. ligningslovens § 33.
Hvis en person i den ene stat modtager indkomst, som efter  

 overenskomsten kun kan beskattes i den anden stat, anvendes  

exemption med progressionsforbehold, jf. litra c). Dette betyder for  

 Danmarks vedkommende, at den danske skat nedsættes med det  

 beløb, der forholdsmæssigt falder på den udenlandske  

 indkomst.
Lempelsen er således uafhængig af størrelsen af  

 den polske skat.
Imidlertid indgår indkomsten i det danske  

 beskatningsgrundlag og får således progressionsvirkning for  

 beskatningen som helhed - heraf udtrykket »progressionsforbehold«.
Samme  

 lempelsesmetode anvendes ved lempelse for udenlandsk lønindkomst efter  

 ligningslovens § 33A.
 Artikel 23. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de to stater.
En stat er dog ikke forpligtet til at give personer, som er  

 hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som måtte blive indrømmet til en person, der er  

 hjemmehørende i den pågældende stat.
 Ikke-diskriminationsbestemmelsen gælder ikke alene i  

 forhold til de skatter, der er omfattet af overenskomsten, men i forhold til  

 skatter af enhver art og betegnelse.
 Artikel 24. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de kompetente myndigheder i de to stater ved gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når myndighederne  

 dog i de fleste tilfælde frem til en løsning, som er acceptabel  

 for alle parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 25. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En stat er dog ikke  

 forpligtet til at meddele oplysninger eller udføre forvaltningsakter,  

 som strider mod denne stats lovgivning eller forvaltningspraksis, eller som  

 vil røbe forretningshemmeligheder eller stride mod almene interesser.  

 Udvekslede oplysninger skal behandles som fortrolige.
Udveksling af oplysninger kan ske på flere  

 måder.
Det kan for det første ske spontant.
Hvis den ene af de  

 to stater kommer i besiddelse af oplysninger, som vil være  

 nødvendige til brug for skatteansættelsen i den anden stat, kan  

 den førstnævnte stat af egen drift fremsende oplysningerne til  

 den anden.
Det kan også ske efter anmodning.
Hvis den ene stat har brug  

 for oplysninger, som den anden stat ligger inde med, kan den  

 førstnævnte stat anmode den anden om de pågældende  

 oplysninger.
Endelig kan der ske en systematisk udveksling af oplysninger.
De  

 to stater kan således aftale, at oplysninger af en given type altid  

 fremsendes til den anden stat.
 Artikel 26. Diplomater m.v.
Overenskomsten berører ikke skattemæssige  

 begunstigelser for diplomater.
Artiklen begrænses i sit indhold af  

 folkeretten på dette område.
 Artikel 27. Territorial udvidelse.
 Overenskomsten kan i sin helhed eller med de  

 fornødne ændringer udvides til også at gælde for  

 Færøerne og/eller Grønland.
 Artikel 28. Ikrafttræden.
De to staters regeringer skal underrette hinanden,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft,  

 når begge lande har givet underretning, og den finder anvendelse fra og  

 med det næstfølgende indkomstår.  

 Dobbeltbeskatningsoverenskomsten vil herefter være en del af de to  

 landes skattelovgivning.
Den eksisterende dansk-polske  

 dobbeltbeskatningsoverenskomst ophæves samtidig hermed.
For Polens vedkommende skal bestemmelserne i  

 overenskomstens artikel 14, stk. 3, om beskatning af søfolk have  

 virkning med tilbagevirkende kraft.
Polen ønsker mulighed for med  

 denne hjemmel at kunne skattefritage polske søfolk, som under den  

 eksisterende dobbeltbeskatningsoverenskomst overenskomst arbejder eller har  

 arbejdet om bord på skibe registreret i Dansk Internationalt  

 Skibsregister.
 Artikel 29. Opsigelse.
 Overenskomsten har virkning på ubestemt tid, men den  

 kan efter fem år opsiges med et varsel på seks måneder til  

 udgangen af et kalenderår.
 Til § 2.
Det foreslås, at personer, som den 6. december 2001  

 (datoen for undertegnelsen af overenskomsten) var hjemmehørende i  

 Polen, og som på dette tidspunkt modtog danske pensioner eller andre  

 ydelser, som efter den hidtidige overenskomst kun kunne beskattes i Polen,  

 men som efter den nye overenskomst kan beskattes i Danmark, fortsat fritages  

 for beskatning i Danmark af disse beløb.
Sådanne pensioner m.v.  

 vil herefter fortsat kun blive beskattet i Polen, og den nye  

 dobbeltbeskatningsoverenskomst vil således ikke medføre  

 ændringer i beskatningen af disse.
 Danske pensionsudbetalinger m.v. til fremtidige modtagere  

 i Polen vil derimod blive beskattet efter reglerne i den nye  

 dobbeltbeskatningsoverenskomst, d.v.s. i Danmark.
 Til § 3.
 Efter lovforslagets § 3 træder loven i kraft  

 dagen efter bekendtgørelsen i Lovtidende.
 Til § 4.
Efter lovforslagets § 4 gælder loven ikke for  

 Færøerne og Grønland, idet skattespørgsmål  

 hører under det færøske og det grønlandske  

 hjemmestyres kompetence.
Dobbeltbeskatningsoverenskomsten vil således  

 ikke gælde for disse dele af rigsfællesskabet.
