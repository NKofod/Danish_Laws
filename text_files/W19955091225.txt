 Patentdirektoratet havde afslået en ansøgning om patent på en rørmuffe  

 og dens anvendelse, da man ikke fandt, at opfindelsen væsentligt adskilte sig  

 fra, hvad der var kendt før ansøgningens indleveringsdag, sådan som det  

 fordres i patentlovens § 2.
 Ankenævnet stadfæstede afslaget af de af Patentdirektoratet anførte  

 grunde.
År 1995, den 23. januar afsagde Patentankenævnet (Grønning-Nielsen, Hans Chr.
Thomsen, Grønbæk, Laubst, Terndrup Pedersen) følgende Den 26. oktober 1982 indleverede klageren en ansøgning om patent på en  

 rørmuffe og dens anvendelse.
 Ansøgningens krav, indsendt på dansk den 7. februar 1983, lød således:
 »1. Muffe, som er egnet til at dække et rør, kendetegnet ved,  

 at den omfatter et deformerbart, polymert banemateriale, et forseglingsmiddel  

 (som defineret i beskrivelsen) og et varmeaktiverbart adhæsiv, idet  

 materialet i muffen har (A) forseglingsmidlet som et første område af en  

 hovedoverflade af muffen og (b) det varmeaktiverbare adhæsiv som et andet  

 område af den nævnte overflade, hvilket adhæsiv, når muffen er i brug, danner  

 en praktisk taget ringformet binding mellem røret og det polymere  

 banemateriale.
 2. Muffe ifølge krav 1, kendetegnet ved, at området med  

 varmeaktiverbart adhæsiv er et sådant, at den ringformede binding er  

 kontinuerlig rundt om rørets omkreds.
 3. Muffe ifølge krav 1 eller 2, kendetegnet ved, at  

 forseglingsmidlet er en mastik.
 4. Muffe ifølge et hvilket som helst af de foregående krav,  

kendetegnet ved, at det varmeaktiverbare adhæsiv er et  

 varmsmelteadhæsiv omfattende en EVA og en carbonhydridvoks eller en polyamid  

 og en carbonhydridvoks eller et polyamid og en acrylkautsjuk i en mængde på  

 op til 10 vægt% af polyamidet.
 5. Muffe ifølge et hvilket som helst af de foregående krav,  

kendetegnet ved, at den bærer forseglingsmidlet og det  

 varmeaktiverbare adhæsiv på sin overflade i adskilte områder, således at  

 forseglingsmidlet, når muffen deformeres rundt om et aflangt underlag med den  

 overtrukne overflade stødende op til røret, er omgivet af adhæsivet, som  

 danner en praktisk taget ringformet binding til underlaget, hvilken binding  

 modstår sidebevægelse af muffen i forhold til underlaget.
 6. Muffe ifølge et hvilket som helst af de foregående krav,  

kendetegnet ved, at den er en omviklet muffe.
 7. Materiale til en muffe ifølge krav 6, kendetegnet ved, at det  

 foreligger i form af en rulle, hvor det første og det andet område er  

 strimler, som forløber praktisk taget kontinuerligt langs rullens længde.
 8. Samling, kendetegnet ved, at den omfatter en muffe ifølge krav 6  

 og en lukkelap omfattende en polymerbane overtrukket med et varmeaktiverbart  

 adhæsiv.
 9. Fremgangsmåde til overtrækning af en del af et rør, kendetegnet  

  ved, at en muffe ifølge et hvilket som helst af kravene 1-6 fæstnes rundt om  

 røret, og at muffen opvarmes for at bevirke, (a) at det deformerbare polymere  

 banemateriale krymper, (b) at forseglingsmidlet bliver blødt, og (c) at det  

 varmeaktiverbare adhæsiv aktiveres.
 10. Fremgangsmåde til forsegling af samling mellem to isolerede rør, hvor  

 isoleringen på hver enkelt af rørene ender kort før samlingen, kendetegnet  

 ved, at (a) de blottede dele af røret omgives med en beklædning, (b) en  

 ende af beklædningen samles med den tilstødende rørisolering, ved at der  

 rundt om enden af beklædningen anbringes en muffe omfattende et deformerbart  

 polymert materiale overtrukket med et forseglingsmiddel (som defineret i  

 beskrivelsen) og et varmeaktiverbart adhæsiv, idet forseglingsmidlet er  

 anbragt, således at det overlapper enden af beklædningen rundt om praktisk  

 taget hele dennes periferi, og det varmeaktiverbare adhæsiv er anbragt,  

 således at det danner praktisk taget ringformede bindinger mellem muffen og  

 beklædningen, og mellem muffen og rørisoleringen, og (c) der gennemføres  

 foranstaltninger, som deformerer det polymere materiale, gør  

 forseglingsmidlet blødt og aktiverer det varmeaktiverbare adhæsiv.
 11. Fremgangsmåde ifølge krav 10, kendetegnet ved, at beklædningen  

 omfatter halvskaller af et isolerende materiale, idet tykkelsen af  

 isoleringsmaterialet er praktisk taget lig med tykkelsen af rørisoleringen.
 12. Fremgangsmåde ifølge krav 10, kendetegnet ved, at beklædningen  

 er hul, således at dens anbringelse afgrænser et ringformet rum rundt om de  

 samlede rør, idet enderne af det ringformede rum er afgrænset af de  

 respektive isoleringer af hver enkelt isoleret rør.
 13. Fremgangsmåde ifølge krav 12, kendetegnet ved, at det  

 ringformede rum, efter at beklædningen er anbragt, ydeligere udfyldes med et  

 isolerende materiale, fortrinsvis gennem et hul i beklædningen.
 14. Fremgangsmåde ifølge krav 13, kendetegnet ved, at hullet i  

 beklædningen, efter at det isolerende materiale er ifyldt, yderligere dækkes  

 med et lukke, som omfatter et polymert underlagsark overtrukket med et  

 adhæsiv, ved hjælp af hvilket underlagsmaterialet bindes til beklædningen.
 15. Fremgangsmåde ifølge krav 14, kendetegnet ved, at underlaget  

 overtrækkes med et varmeaktiverbart adhæsiv på den ene hovedoverflade og et  

 temperaturvisende materiale på en modsat overflade, idet lukkeorganet  

 anbringes ved hjælp af opvarmning, indtil det temperaturvisende materiale  

 viser, at adhæsivet er aktiveret.
 16. Fremgangsmåde ifølge et hvilket som helst af kravene 10-15,  

kendetegnet  ved, at der anbringes en separat muffe rundt om hver ende  

 af beklædningen.
 17. Fremgangsmåde ifølge et hvilket som helst af kravene 10-16,  

kendetegnet  ved, at det isolerede rør omfatter et stålrør isoleret  

 med polyurethanskumstof omgivet af en polyethylenkappe.
 18. Materialesæt, kendetegnet ved, at det omfatter (1) en muffe til  

 omvikling, som er egnet til afdækning af et rør, og som omfatter et  

 deformerbart polymert banemateriale, et forseglingsmiddel (som defineret i  

 beskrivelsen) og et varmeaktiverbart adhæsiv, idet materialet i muffen har  

 (A) forseglingsmidlet som et første område på en hovedoverflade af muffen og  

 (B) det varmeaktiverbare adhæsiv som et andet område af overfladen, hvilket  

 adhæsiv, når muffen er i brug, danner en praktisk taget ringformet binding  

 mellem røret og det polymere banemateriale, (2) en lukkelap, som er egnet til  

 at holde en overlappende samling af muffen lukket, og som omfatter en  

 strimmel af polymert banematerialet, hvis længde praktisk taget er lig med  

 muffens længde, overtrukket med et varmeaktiverbart adhæsiv, ved hjælp af  

 hvilket lappen kan bindes tværs over den overlappende samling.
 19. Materialesæt ifølge krav 18, kendetegnet ved, at det yderligere  

 omfatter en praktisk taget stiv beklædning, som har et hul gennem en væg  

 deri, og som kan anbringes rundt om muffen til afgrænsning af et ringformet  

 rum rundt om røret.
 20. Materialesæt ifølge krav 19, kendetegnet ved, at det yderligere  

 omfatter et lukkeorgan til hullet, hvilket lukkeorgan omfatter et polymert  

 underlagsark overtrukket med et adhæsiv.
 21. Samling mellem isolerede rør, kendetegnet ved, den omfatter (a)  

 to transportrør, som er samlet, (b) isolering på hver enkelt transportrør,  

 hvilken isolering ender kort før samlingen, (c) en beklædning, som omgiver  

 den blottede del af røret, (d) en muffe, som tilvejebringer en forsegling  

 mellem den ene ende af beklædningen og den tilstødende rørisolering, og som  

 omfatter et deformerbart polymert materiale overtrukket i adskilte områder  

 med et forseglingsmiddel og et varmeaktiverbart adhæsiv, idet  

 forseglingsmidlet strækker sig hen over enden af beklædningen og  

 rørisoleringen til dannelse af forseglinger derimellem, og idet adhæsivet  

 danner praktisk taget ringformede bindinger mellem muffen og beklædningen og  

 mellem muffen og rørisoleringen.
 22. Samling ifølge krav 21, kendetegnet ved, at den har to af de  

 nævnte muffer, en ved hver enkelt ende af beklædningen.
23. Samling ifølge krav 21, kendetegnet ved, at beklædningen har et  

 hul i sit materiale, hvilket hul er dækket med et lukkeorgan omfattende et  

 polymert underlagsark overtrukket med et adhæsiv, ved hjælp af hvilket  

 underlagsarket er bundet til beklædningen....« I skrivelse af 3. november 1986 udtalte Patentdirektoratet:
 »1. De anmodes om at oplyse, hvad der indtil nu er meddelt Dem om  

 opfindelsens nyhed og patenterbarhed i forbindelse med behandlingen af  

 eventuelle tilsvarende ansøgninger, indleveret ved patentmyndighederne i  

 Finland, Norge, Sverige, Frankrig, Holland, Forbundsrepublikken Tyskland,  

 Storbritannien, Schweiz, USA og Østrig samt ved Den Europæiske  

 Patentmyndighed (EPO).
 Oplysningerne bedes fremsendt i form af kopi af meddelserne.
 2. Hvis De ikke har indleveret tilsvarende ansøgning ved nogen af  

 ovennævnte patentmyndigheder, eller hvis De fra visse af disse endnu ikke har  

 modtaget meddelelser, må De fremsende erklæring herom.
 3. Foreligger der fra andre patentmyndigheder end ovennævnte oplysninger  

 om opfindelsens nyhed og patenterbarhed, vil man sætte pris på også at  

 modtage disse.
 4. Hvis besvarelse ikke fremkommer inden 6 måneder fra dato, vil  

 ansøgningen blive henlagt, jfr. patentlovens § 15, stk. 2.
 5. Er der i forbindelse med nyheds- og patenterbarhedsundersøgelsen af  

 tilsvarende patentansøgninger uden for Danmark fremdraget relevant  

 modholdsmateriale, vil ansøgningens behandling hurtigere kunne afsluttes,  

 hvis De samtidig med de nævnte oplysninger fremsender:
I) en ny beskrivelse med krav, hvor a) kravene er afgrænset og præciseret over for dette materiale b) beskrivelsen forklarer den opfindelse, som kravene karakteriserer, og c) beskrivelsen er affattet i overensstemmelse med forskrifterne  

 patentbestemmelsernes §§ 5-9.
II) kopi af fremdraget materiale, som ikke er patentlitteratur....« Klageren oplyste derefter i skrivelse af 4. maj 1987 følgende:
»....Både i Norge og Finland er der udsendt en enkelt  

 patenterbarhedsundersøgelsesrapport.
En fotokopi af disse rapporter  

 fremsendes.
I USA er der udsendt tre rapporter, hvoraf en fotokopi  

 fremsendes.
Både for EPO og Storbritannien gælder, at patenter er udstedt (EP nr.  

 0.079.702, GB nr. 2.108.625). GB-patentet er udstedt uden fremdraget  

 modholdsmateriale og kun med formalitetsindvendinger.
Fra EPO derimod  

 foreligger en patenterbarhedsrapport, hvoraf fotokopi fremsendes.
Det skal tilføjes, at EP-patentet dækker samtlige mulige, i skrivelsen  

 nævnte lande, undtagen GB.
Nationalt materiale fra disse lande foreligger  

 derfor ikke.
 Endvidere fremsender vi ny side 17-20 til erstatning for de tilsvarende  

 oprindelige sider, dvs. patentkravene, samt en fotokopi af vor koncept til de  

 nye sider.
Vi må mene, at der ikke med de nye sider er indført noget patentmæssigt  

 nyt i sagen.
Dette vil for mange af kravene direkte fremgå af  

 konceptfotokopien, som viser, at de væsentlige ændringer er tilføjelse af henvisningsbetegnelser til tegningen og en  

 tilpasning efter kendt teknik, dvs. flytning af skellet mellem indledning og  

 kendetegnende del.
 Nyt krav 5 har basis i beskrivelsens side 15, linie 29-31, tilføjelsen i  

 nyt krav 10 (tredjesidste linie af oprindeligt krav 21) i side 13, linie  

 23-25, nyt krav 12 i side 14, linie 29, til side 15, linie 15, nyt krav 16 i  

 side 7, linie 6-11, og nye krav 18-20, i side 14, linie 29, til side 15,  

 linie 31.
For nyt krav 14 gælder, at angivelse af side- og linietal ikke er særlig  

 formålstjenlig, idet de enkelte elementer deri står forskellige steder i  

 beskrivelsen.
Alle elementer kan dog genfindes, bl.a. også i de oprindelige  

 krav.
 For de nye krav taget under et gælder, at de svarer til kravene i EP-PS  

 nr. 0.079.702, idet dog EP-kravene 6, 9, 12 og 21-24 er udeladt.
 Vi må mene, at der med disse krav, som er godkendt af EP, og som er  

 afgrænset overfor den af EPO fremdragne kendte teknik, er skabt grundlag for  

 en hurtig og væsentlig lettere behandling af ansøgningen.
Vi er klar over, at beskrivelsen selvsagt skal tilpasses, og vi skal  

 foreslå. at EP-teksten lægges til grund for denne tilpasning.
Imidlertid må  

 det også være rimeligt, at vi ikke iværksætter det nødvendige manuelle  

 arbejde, før vi kender direktoratets stillingtagen til de nu fremsendte krav,  

 og før vi ved, om direktoratet har ønsker om yderligere formalitetsændringer  

 i selve beskrivelsen.
Derfor er beskrivelsen endnu ikke revideret....« De nye patentkrav lød som følger:
»1. Fremgangsmåde til forsegling af en samling (6) mellem to  

 isolerede rør (4), hvor isoleringen (7) på hver enkelt af rørene ender kort  

 før samlingen, ved hvilken fremgangsmåde (a)de blottede dele af røret omgives med en beklædning (8), (b) en ende af  

 beklædningen samles med den tilstødende rørisolering, ved at der rundt om  

 enden af beklædningen anbringes en muffe omfattende et deformerbart polymert  

 materiale (1), kendetegnet  ved, at muffen overtrækkes med et  

 forseglingsmiddel (3) og et varmeaktiverbart adhæsiv (2), idet  

 forseglingsmidlet er anbragt, således at det overlapper enden af beklædningen  

 rundt om praktisk taget hele dennes periferi, og det varmeaktiverbare adhæsiv  

 er anbragt, således at det danner praktisk taget ringformede bindinger mellem  

 muffen og beklædningen og mellem muffen og rørisoleringen (5,7), og (c) der  

 gennemføres foranstaltninger, som deformerer det polymere materiale, gør  

 forseglingsmidlet blødt og aktiverer det varmeaktiverbare adhæsiv.
 2. Fremgangsmåde ifølge krav 1, kendetegnet ved, at beklædningen  

 omfatter halvskaller (9) af et isolerende materiale, idet tykkelsen af  

 isoleringsmaterialet er praktisk taget lig med tykkelsen af rørisoleringen.
 3. Fremgangsmåde ifølge krav 1, kendetegnet ved, at beklædningen er  

 hul, således at dens anbringelse afgrænser et ringformet rum rundt om de  

 samlede rør, idet enderne af det ringformede rum er afgrænset af de  

 respektive isoleringer af hver enkelt isoleret rør.
 4. Fremgangsmåde ifølge krav 3, kendetegnet ved, at det ringformede  

 rum, efter at beklædningen er anbragt, yderligere udfyldes med et isolerende  

 materiale.
 5. Fremgangsmåde ifølge krav 4, kendetegnet ved, at det isolerende  

 materiale er en væske, som skummer op inde i det ringformede rum.
 6. Fremgangsmåde ifølge krav 4 eller 5, kendetegnet ved, at et hul  

 i beklædningen, efter at isolerende materiale er ifyldt, yderligere dækkes  

 med et lukke (11), som omfatter et polymert underlagsark (12) overtrukket med  

 et adhæsiv (13), ved hjælp af hvilket underlagsmaterialet bindes til  

 beklædningen.
 7. Fremgangsmåde ifølge krav 6, kendetegnet ved, at underlaget  

 overtrækkes med et varmeaktiverbart adhæsiv på den ene hovedoverflade og et  

 temperaturvisende materiale på en modsat overflade, idet lukkeorganet  

 anbringes ved hjælp af opvarmning, indtil det temperaturvisende materiale  

 viser, at ad- hæsivet er aktiveret.
 8. Fremgangsmåde ifølge et hvilket som helst af kravene 1-7,  

kendetegnet  ved, at der anbringes en separat muffe rundt om hver ende  

 af beklædningen.
 9. Fremgangsmåde ifølge et hvilket som helst af kravene 1-8,  

kendetegnet  ved, at det isolerede rør omfatter et stålrør isoleret  

 med polyurethanskumstof (7) omgivet af en polyethylenkappe (5).
 10. Samling mellem isolerede rør omfattende (a) to transportrør (4), som  

 er samlet, (b) isolering (7) på hver enkelt transportrør, hvilken isolering  

 ender kort før samlingen, (c) en beklædning (8), som omgiver den blottede del  

 af røret, (d) en muffe, som tilvejebringer forsegling mellem den ene ende af  

 beklædningen og den tilstødende rørisolering, og som omfatter et deformerbart  

 polymert materiale (1), kendetegnet ved, at muffen er overtrukket i  

 adskilte områder med et forseglingsmiddel (3) og et varmeaktiverbart adhæsiv  

 (2), idet forseglingsmidlet strækker sig hen over enden af beklædningen og  

 rørisoleringen til dannelse af forseglinger derimellem, som kan tilpasse sig  

 bevægelse af beklædningen i forhold til rørisoleringen, og idet adhæsivet  

 danner praktisk taget ringformede bindinger mellem muffen og beklædningen og  

 mellem muffen og rørisoleringen.
 11. Samling ifølge krav 10, kendetegnet ved, at den har to af de  

 nævnte muffer, en ved hver enkelt ende af beklædningen.
 12. Samling ifølge krav 10 eller 11, kendetegnet ved, at  

 beklædningen afgrænser et ringformet rum rundt om de blottede dele af røret,  

 hvilket rum er fyldt med et isolerende materiale.
 13. Samling ifølge krav 12, kendetegnet ved, at beklædningen har et  

 hul (10) i sit materiale, hvilket hul er dækket med et lukkeorgan (11)  

 omfattende et polymert underlagsark (12) overtrukket med et adhæsiv (13), ved  

 hjælp af hvilket underlagsarket er bundet til beklædningen.
 14. Samleelement til anvendelse ved forsegling af et hulrum rundt om en  

 uisoleret del af et isoleret rør (4) og omfattende (a) en beklædning (8)  

 anbragt således, at den praktisk taget omgiver den uisolerede del af røret,  

 og (b) en muffe omfattende et deformerbart polymert banemateriale,  

kendetegnet ved, at muffen har et lag af et varmeaktiverbart adhæsiv  

 (2) på et første område af en hovedoverflade af muffen, idet laget er anbragt  

 således, at det, når muffen er i brug, tilvejebringer en praktisk taget  

 ringformet binding mellem det polymere banemateriale (1) og isoleringen på  

 røret (5) eller beklædningen (8), hvilken binding kan modstå bevægelse af  

 banen i forhold til isoleringen, samt et lag af forseglingsmiddel (3) på et  

 andet område af hovedoverfladen, hvilket forseglingsmiddellag er anbragt  

 således, at det, når muffen er i brug, overlapper beklædningen og  

 rørisoleringen således at der mellem beklædningen og isoleringen er  

 tilvejebragt en fleksibel forsegling, som kan tilpasse sig relativ bevægelse  

 mellem beklædningen og isoleringen.
 15. Samleelement ifølge krav 14, kendetegnet ved, at laget af  

 varmeaktiverbart adhæsiv er anbragt sådan, at den ringformede binding er  

 kontinuerlig rundt om rørets omkreds.
 16. Samleelement ifølge krav 14 eller 15, kendetegnet ved, at  

 muffen har det varmeaktiverbare adhæsiv i to områder af hovedoverfladen, idet  

 forseglingsmidlet er til stede imellem de to områder.
 17. Samleelement ifølge et hvilket som helst af kravene 14-16,  

kendetegnet  ved, at forseglingsmidlet er en mastik.
 18. Samleelement ifølge et hvilket som helst af kravene 14-17,  

kendetegnet  ved, at beklædningen omfatter halvskaller (9) af et  

 isolerende materiale.
 19. Samleelement ifølge et hvilket som helst af kravene 14-17,  

kendetegnet  ved, at beklædningen er hul, således den ved anbringelse  

 afgrænser et ringformet rum rundt om samlingen, idet den ene ende af dette  

 rum er afgrænset af enden af isoleringen (7) på det isolerede rør.
 20. Samleelement ifølge krav 19, kendetegnet ved, at det yderligere  

 omfatter et opskummeligt materiale.
 21. Samleelement ifølge et hvilket som helst af kravene 14-20,  

kendetegnet  ved, at det er en omviklet muffe.
 22. Samleelement ifølge krav 21, kendetegnet ved, at muffen  

 foreligger i form af en rulle, hvor det første og det andet område er  

 strimler, som forløber praktisk taget kontinuerligt langs rullens længde.
23. Samleelement ifølge krav 21 eller 22, kendetegnet ved, at det  

 yderligere omfatter en lukkelap (11) omfattende en polymerbane (12)  

 overtrukket med et varmeaktiverbart adhæsiv (13).« Patentdirektoratet udtalte i skrivelse af 26. april 1989:
 »1. Vi har ingen mulighed for at imødekomme Deres ansøgning, idet  

 intet af det, ansøgningen indeholder, repræsenterer en opfindelse, der  

 væsentligt adskiller sig fra, hvad der var kendt før ansøgningens  

 indleveringsdag, sådan som det fordres i patentlovens § 2.
 Vi begrunder denne vurdering nærmere i det følgende:
 2. Selve den muffe, der er beskrevet i ansøgningens bilag, er kendt, idet  

 den i sin helhed er omtalt i japansk patentansøgning nr. 94 238/75, der er  

 publiceret under nr. 47137/1977.
Den kendetegnede del af det nye krav 1 af 4 maj 1987 beskriver i  

 realiteten denne muffe og dens anvendelse.
Brugen af denne muffe rundt om  

 enden af den nævnte beklædning, sådan som det iøvrigt angives i kravet,  

 ligger klart inden for muffens anvendelsesområde og må således høre til de  

 midler en sagkyndig umiddelbart har til rådighed.
 Det samme gør sig gældende for brugen af muffen i forbindelse med en  

 beklædning af i sig selv kendte halvskaller, (se f.eks. fransk patentskrift  

 nr. 2 238 476), og i forbindelse med et arrangement, hvor mellemrummet mellem  

 beklædning og rør fyldes med skum på ligeledes kendt måde, (se f.eks. tysk  

 offentliggørelsesskrift nr. 29 01 301), sådan som det angives i flere til  

 krav 1 hørende uselvstændinge krav.
 3. Af samme grund udgør samlingen ifølge krav 10-13 og samleelementet  

 ifølge krav 14-23 ikke noget patenterbart.
4. Heller ikke ansøgningens øvrige bilag indeholder andet om den  

 omhandlede muffe end hvad der ligger inden for dens fagmæssigt naturlige  

 anvendelsesområde....« Klageren kommenterede den 19. december 1989 direktoratets ovennævnte  

 skrivelse og anførte:
 »....Direktoratets hovedmodhold er JP-offentliggørelsesskrift nr.  

 47137/77. Dette skrift blev også fremdraget ved behandlingen af den  

 tilsvarende EP-patentansøgning, som imidlertid blev udstedt som EP-patent nr.  

 79.702. Mod dette EP-patent blev der nedlagt indsigelse, og ovennævnte  

 JP-offentliggørelsesskrift var et af de modhold, som indsigerne fremdrog.  

 Indsigelsen gav imidlertid intet resultat, og EP-kravene blev opretholdt  

 uændret, dvs. svarende til kravene af 4. maj 1987 i nærværende ansøgning med  

 de forskelle, som fremgår af vor ledsagerskrivelse af samme dato.
 Vi skal i det følgende fremføre de væsentligste af de grunde, som blev  

 fremført ved behandlingen af EP-ansøgningen og patentet efter indsigelsen, og  

 som førte til opretholdelsen af patentkravene.
Den foreliggende opfindelse beskæftiger sig med problemer forbundet med  

 genisoleringen af samlinger mellem isolerede rør, typisk svejsede, lokale  

 fjernvarmerør.
Ved sådanne anvendelser blottes rørene for isolering på hver  

 side af samlingen for at fremstille samlingen, og det er nødvendigt, at disse  

 blottede rørdele derefter igen isoleres.
Ved kendte løsninger gennemføres den fornyede isolering typisk ved at der  

 placeres en beklædning i overstørrelse over den blottede rørdel, og denne  

 beklædning forsegles til rørisoleringen på hver side med en varmekrympelig  

 muffe, som over hele sin overflade overtrækkes med mastik.
Disse kendte  

 løsninger lider af den ulempe, at bevægelser i jorden, når den genisolerede  

 rørsamling nedgraves, kan forårsage, at den mastikovertrukne muffe kryber  

 langs et af rørene, bort fra det punkt, hvor forsegling er nødvendig.
Den foreliggende opfindelse tilvejebringer en løsning på dette problem.  

 Ifølge opfindelsen anvendes der også rundt om samlingen en beklædning, som  

 strækker sig ud over isoleringen på hver side af det blottede område, men  

 ifølge opfindelsen forsegles beklædningen til røret ved hjælp af en  

 varmekrympelig muffe, som er overtrukket med to forskellige  

 forseglingsmidler.
Det ene forseglingsmiddel er et varmeaktiverbart adhæsiv,  

 og det andet er et forseglingsmiddel, f.eks. en mastik.
Anvendelsen og den  

 relative placering af disse to forskellige forseglingsmidler og den relative  

 placering af muffen i forhold til rørisoleringen og til beklædningen er det  

 essentielle ved den foreliggende opfindelse.
Denne placering er således, at  

 forseglingsmidlet danner bro mellem beklædningen og rørisoleringen, medens  

 det varmeaktiverbare adhæsiv binder til både rørisoleringen på den ene side  

 og beklædningen på den anden side.
Dette fremgår også af alle uafhængige  

 patentkrav i nærværende ansøgning.
I en typisk udførelsesform er overfladearrangementet af  

 forseglingsmidlerne varmeaktiverbart adhæsiv, forseglingsmiddel,  

 varmeaktiverbart adhæsiv.
De to forseglingsmidler har forskellige egenskaber,  

 idet det varmeaktiverbare adhæsiv er i stand til at bindes fast til  

 beklædning/rørisolering, og mastiken er i stand til at give sig plastisk ved  

 plastisk strømning, hvis den udsættes for spændinger.
Det har ifølge opfindelsen vist sig, at denne dobbelte  

 forseglingsmiddelkonstruktion i sin simple elegance har væsentlige fordele.  

 Specielt tilvejebringer konstruktionen et forseglingssystem, som på grund af  

 det varmeaktiverbare adhæsiv giver en stærk forseglingsspænding til  

 beklædningen og til isoleringen, som ikke kryber langs røret under drift, og  

 som på grund af forseglingsmidlets plastiske strømning tilvejebringer en  

 fleksibel forsegling, som kan optage spændinger forårsaget af udvidelse og  

 sammentrækning i beklædning og rør.
Denne kombination fremgår ikke af den  

 kendte teknik.
På dette sted kunne det måske være hensigtsmæssigt med et par ord om den  

 terminologi, som anvendes i forseglingsmiddelteknikken, og som ofte er  

 forvirrende.
Strengt taget er ethvert materiale, som klæber, et adhæsiv, og  

 dette udtryk anvendes derfor undertiden generisk til beskrivelse af en række  

 forskellige materialetyper.
Således kan udtrykket anvendes til beskrivelse af  

 bl.a. (1) varmeaktiverbare, typisk halvkrystalliske, termoplastiske adhæsive,  

 alment betegnet varmsmelter, (2) adhærerende forseglingsmiddelsystemer, såsom  

 mastiker, (3) reaktive, termostørknende adhæsiver, såsom epoxy,  

 phenolforbindelser, polyestere, acrylforbindelser, (4) trykfølsomme  

 adhæsiver, som f.eks. anvendt på tape, og (5) opløsningsadhæsiver.  

 Varmeaktiverbare adhæsiver udvælges typisk til anvendelser, hvor der kræves  

 en stærk klæbemiddelbinding.
På den anden side har forseglingsmidler, såsom  

 mastiker, selv om de kan være adhærerende, også den evne, at de kan give sig  

 plastisk og undergå plastisk »koldstrømning«.
De udvælges derfor  

 almindeligvis til anvendelser, hvor dette er en ønskelig egenskab.
Der er i nærværende ansøgning beskrevet to forseglingsmidler:  

 varmeaktiverbare adhæsiver og forseglingsmidler, f.eks. mastiker.
Når der i  

 beskrivelsen simpelthen henvises til »adhæsivet«, betyder dette  

 udtryk det ovenfor omtalte, varmeaktiverbare adhæsiv.
I nærværende  

 beskrivelse er udtrykket »adhæsiv« ikke anvendt i den generiske  

 forstand.
I JP-offentliggørelsesskrift nr. 47137/77 er der beskrevet et  

 varmekrympeligt rør overtrukket med forskellige slags forseglingsmidler.
Man  

 skal lægge mærke til, at der i dette offentliggørelsesskrift er anvendt ordet  

 adhæsiver i stedet for forseglingsmidler som generisk betegnelse for både  

 varmefølsomme adhæsiver og mastiker, se f.eks. den engelske oversættelse,  

 side 2, linie 25, til side 3, linie 2.
 Det beskrevne rør, se f.eks. tegningen, omfatter et centralt  

 mastikovertræk 3 og bindende varmsmelteakhæsivovertræk 2 og 4. Røret anvendes  

 til forsegling af en udækket del af et polyethylenovertrukket stålrør, og det  

 er af denne grund, at der anvendes et meget korrosionsfast materiale (den  

 hydrofobe mastik 3) til at dække den del af stålrøret, medens der anvendes et  

 materiale med høj adhæsivstyrke (varmsmelteadhæsivet 2, 4) ved hver ende af  

 røret til dannelse af en stærk binding og derved forhindre, at korroderende  

 stoffer kommer ind i beskyttelsesrøret.
JP-modholdet angår ikke varmeisolerede rør eller anvendelsen af en  

 beklædning i forbindelse med en muffe.
Det problem, som den foreliggende  

 opfindelse løser, kræver beklædning for at kunne løses.
En beklædning ville  

 være overflødig til løsning af problemet i JP-modholdet, som derfor ikke  

 giver, og ikke kan give, nogen antydning om fordelene ved anvendelse af to  

 forseglingsmidler på en muffe til forsegling til en beklædning.
Den i modholdet omtalte muffe og den i nærværende beskrivelse omtalte  

 muffe møder fuldstændigt forskellige problemer ved installeringen og under  

 driftslevetiden.
Dette er nærmere belyst i det følgende.
For polyethylenbeklædte stålrørssamlinger, således som de er beskrevet i  

 JP offentiggørelsesskrift nr. 47137/77, krympes den beskyttelsesovertrukne  

 muffe hen over svejsningen, når først denne er blevet afprøvet ved  

 røntgenstråleanalyse.
Derefter begraves den muffeovertrukne samling typisk i  

 jorden.
Det er en relativt hurtigt proces.
Enhver bevægelse af muffen i  

 forhold til røret kan undgås ved anvendelse af et stærkt bindende  

 varmsmelteadhæsiv som i JP-modholdet.
Polyethylenbeklædningen på stålrørene  

 bevæger sig ikke i forhold til stålrørene under installeringen eller driften.
I modsætning hertil er det nødvendigt under installering af samlede,  

 varmeisolerede rør, anvendt sammen med en beklædning i overstørrelse, at  

 gennemføre en række afprøvnings/kontrol-processer, før de samlede rør  

 begraves.
Dette betyder, at samlingen er åben for miljøet i lange tidsrum,  

 typisk adskillige måneder.
I dette tidsrum bevirker temperatursvingningerne  

 udvidelse og sammentrækning af både beklædningen og polyethylenkappen, som  

 typisk omgiver varmeisoleringen (se beskrivelsen side 3, linie 32-34). Også i  

 sollys stiger temperaturen i den del af polyethylenkappen, som vender imod  

 solen, til dens såkaldte »sortlegemetemperatur« (op til 7553C),  

 medens den del af kappen, som vender bort fra solen, forbliver på  

 omgivelsernes temperatur.
Dette kan forårsage forkastningsbevægelse af  

 polyethylenrørkappen.
Denne udvidelse og sammentrækning af beklædningen sker  

 i modsat retning af udvidelsen og sammentrækningen af den varme del af kappen  

 (f.eks. bevæger højre side af beklædningen sig mod højre ved udvidelse, og  

 den varme del af kappen på højre del af røret bevæger sig mod venstre). Dette  

 og ligeledes den forkastede opvarmning og udvidelse/afkøling af  

 polyethylenkappen bevirker begge en relativ bevægelse mellem beklædningen og  

 kappen.
Det er en fordel ved den foreliggende opfindelse, at det centrale  

 mastikovertræk kan optage disse relative bevægelser.
 Problemerne med stor relativ bevægelse af beklædning og isolering på grund  

 af længere tids udsættelse for sollys er ikke berørt i JP-modholdet og kan  

 ikke være berørt der. fordi der deri er omtalt en konstruktion til et andet  

 formål, således at man ikke derved kan forudse fordelene ved opfindelsen ved  

 anvendelse sammen med varmeisolerede rør, selv om der i modholdet er anvendt  

 en lignende konstruktion af forseglingsmiddel på muffen.
På baggrund af overstående må vi mene, at en fagmand, som er stillet over  

 for det problem, som den foreliggende opfindelse løser, ikke ville kunne  

 betragte JP-offentliggørelsesskrift nr. 47137/77 som værende relevant,  

 ligesom dette skrift ikke ville have været ham til nogen hjælp ved løsning af  

 problemet, fordi det beskæftiger sig med et helt forskelligt problem.
Selv  

 ikke set på baggrund af det i nærværende beskrivelse om den foreliggende  

 opfindelse anførte, dvs. på basis af en ex post facto analyse af opfindelsen,  

 kan nævnte JP-offentliggørelsesskrift anses for mere end kun en ubetydelighed  

 relevant.
Vi må derfor mene, at den foreliggende opfindelse ubetinget bør  

 anses for patenterbar på baggrund af den fra JP offentliggørelsesskrift nr.  

 47137/77 kendte teknik.
DE-offentliggørelsesskrift nr. 29.01.301 er endnu mindre relevant end  

 ovennævnte JP-offentliggørelsesskrift.
Også dette modhold er fremdraget ved  

 behandlingen af den tilsvarende EP-ansøgning.
Der er deri beskrevet et  

 arrangement til sammenknytning af lokale fjernvarmerør, hvor isoleringslaget  

 fjernes til svejsning af de indre rør.
Et indre rør 6 og en ydre muffe 8  

 anbringes, således at de overlapper de blottede rør, og gabet udfyldes med  

 skumstof.
Der er i dette DE-offentliggørelsesskrift ingen beskrivelse af  

 anvendelsen af en kombination af et varmeaktiverbart adhæsiv og et  

 forseglingsmiddel på muffen 8 og derfor heller ingen beskrivelse af fordelene  

 derved.
Direktoratets tredie modhold, FR-patentskrift nr. 1.283.476 (i skrivelsen  

 er nummeret fejlagtigt angivet som 2.283.476 ), er langt mindre relevant end  

 ovennævnte JP-offentliggørelsesskrift.
Der er i dette FR-patentskrift  

 beskrevet en rørisoleringsteknik, som kan anvendes til isolering af bøjninger  

 i rør.
Denne teknik indebærer, at der støbes en hul torus med en passende  

 dimension, som opskæres langs både midterplanet til dannelse af halvskaller  

 og ligeledes i den vinkel, som er nødvendig til opnåelse af bøjede  

 halvskaller med den ønskede vinkel eller åbenhed.
Der er deri ikke beskrevet  

 noget om anvendelsen af disse halvskaller i forbindelse med nogen form for  

 adhæsivovertrukket muffe.
 Alt i alt må vi derfor mene, at de fremdragne skrifter ikke på nogen måde  

 kan virke foregribende for den foreliggende opfindelse.
Dette gælder som meget mere, som vi af skrivelsens afsnit 2 kun kan få det  

 indtryk, at Direktoratet ikke har fået fat i det for opfindelsen essentielle,  

 nemlig at det ved opfindelsen bliver muligt at tilvejebringe en rørforseglig,  

 som har ganske bestemte egenskaber ved installering og drift af de påfaldende  

 rør, jvf. det ovenfor fremførte, og vi er derfor ikke enig med Direktoratet,  

 når man i skrivelsens afsnit 2 anfører, at den kendetegnende del af krav 1 i  

 realiteten beskriver en muffe og dens anvendelse.
Skal man endelig tale om,  

 at krav 1 er et »maskeret« produktkrav, må »produktet«  

 helt klart, således som det fremgår af det ovenfor fremførte, være  

 forseglingen.
Et »maskeret« anvendelseskrav kan der aldrig blive  

 tale om med den affattelse, som krav 1 af 4. maj 1987 har.
Vi må derfor forvente, at opfindelsens patenterbarhed bliver anerkendt på  

 det nu tilvejebragte grundlag....' Direktoratet afslog ved skrivelse af 12. marts 1992 ansøgningen med  

 følgende begrundelse:
 »2. Som vi har påpeget i vort brev af 26 apr. 1989, er selve den  

 omhandlede muffe kendt, idet den er beskrevet i den japanske patentansøgning,  

 vi har nævnt i brevet.
 I den japanske ansøgnings engelske oversættelse beskrives det nøje, at  

 muffen, i modsætning til de allerede kendte, har mindst tre klæbe- og  

 tætningslag, nemlig især to ringformede klæbelag ved enderne, der kan være  

 varmeklæbende, og derimellem et lag af et tætningsmiddel, der fx kan være en  

 mastik.
 Om virkningen beskrives det, at de to ringformede lag klæber til  

 underlaget, når muffen opvarmes, medens det mellemliggende mastiklag dannet  

 et vandtæt og dermed korroisonsbeskyttende lag, (side 4).
 3. Den eneste afvigelse mellem det, De har beskrevet og det, der fremgår  

 direkte af den japanske ansøgning, er, at denne muffe anvendes til tætning  

 mellem plastrøret (5) og det overlappende plastrør (8) i en iøvrigt kendt  

 samling af et isoleret fjernvarmerør, medens den japanske ansøgning beskriver  

 anvendelsen i forbindelse med en samling af et plastovertrukket stålrør.
 I overensstemmelse dermed har De opstillet et fremgangsmådekrav og to  

 genstandskrav, (krav 1, 10 og 14), der i realiteten er rettet på anvendelsen  

 af denne bøsning til den i sig selv kendte samling.
4. Det er vores vurdering, at det for en fagmand, der har kendskab til  

 muffen ifølge den japanske ansøgning må være nærliggende at anvende den til  

 enhver samling af rør, der ønskes gjort vandtæt.
Der er ikke noget, der taler  

 for, og De har heller ikke godtgjort, at anvendelsen til netop den nævnte  

 samling af fjernvarmerør skulle falde uden for det, denne fagmand vil kunne  

 anvise ved brug af sin rent faglige kunnen.
Den virkning, man opnår, er ikke  

 anden end den forventede.
 Vi mener derfor, at det, De har anvist, ikke udviser den væsentlige  

 adskillelse fra det kendte, der er en betingelse for patent.
5. Vi nævner for en ordens skyld, at de fleste af de uselvstændige krav er  

 rettet på almindeligt kendte foranstaltninger ved isolering af samlinger af  

 fjernvarmerør, såsom anvendelsen af halvskaller af isolationsmateriale eller  

 af en væske, der skummer op.
Vi henviser i denne forbindelse til de tidligere  

 nævnte skrifter, nemlig fransk patentskrift nr. 1 283 476 og tysk  

 offentliggørelsesskrift nr. 2 901 301....« Denne afgørelse har klageren ved skrivelse af 11. maj 1992 indbragt for  

 Patentankenævnet med påstand om, at direktoratets afslag omstødes.
 Klageren har i ankebegrundelse af 9. oktober 1992 anført følgende:
 »....Det kravsæt, som ligger til grund for Direktoratets afslag, er  

 de reviderede krav 1-23 af 04. maj 1987. Dette kravsæt er fremsendt som bilag  

 A.
 Der er i adskillige af disse krav henvisningsbetegnelser til den  

 tilhørende tegning, som derfor er fremsendt som bilag B.
 Direktoratets hovedmodhold såvel i afslagsskrivelsen som i den forudgående  

 skrivelse af 26. april 1989 er JP patentansøgning nr. 94.238/75, publiceret  

 under nr. 47.137/77.
 Dette modhold er fremsendt både i originalversionen på japansk (bilag C)  

 og i form af en oversættelse til engelsk (bilag D).
 Direktoratets øvrige modhold, DE offentliggørelsesskrift nr. 29.01.301 A1  

 og FR patentskrift nr.1.283.476, er kun fremdraget for at påvise, at flere af  

 de i de selvstændige krav omtalte foranstaltninger er i og for sig kendte,  

 hvorfor heller ikke underkravene efter Direktoratets opfattelse rummer  

 selvstændigt patenterbare træk.
 Heraf drager vi den konklusion, at Direktoratet anerkender, at disse  

 modhold ikke kan foregribe ansøgningens krav 1, og desuden den yderligere  

 konklusion, at Direktoratet er indstillet på at anerkende patenterbarheden af  

 krav 2-23, såfremt det kan godtgøres, at den i krav 1 omhandlede opfindelse  

 skal anses for at være patenterbar.
 Vi skal derfor i det følgende primært koncentrere os om hovedmodholdet  

 (bilag C/D) og kun i mindre omfang komme ind på de øvrige modhold, som er  

 fremsendt som bilag E (FR nr. 1.283.476) hhv. bilag F (DE-AL nr. 29.01.301).
Inden vi går over til at se på selve indholdet af afslagsskrivelsen, som  

 er fremsendt som bilag G, og fremføre vore kommentarer hertil, finder vi det  

 imidlertid på sin plads med en redegørelse for terminologien på  

 forseglingsmiddelområdet, således som denne er anvendt i beskrivelsen til  

 ansøgningen (og i nærværende begrundelse) hhv. i bilag D.
Der er nemlig ikke  

 anvendt helt samme terminologi i de to tilfælde, og det kan ikke helt  

 udelukkes, at dette kan have været årsag til misforståelser.
Strengt taget er ethvert materiale, som klæber, et adhæsiv, og dette  

 udtryk anvendes derfor undertiden generisk til beskrivelse af en række  

 forskellige materialetyper.
Således kan udtrykket anvendes til beskrivelse af  

 bl.a. (1) varmeaktiverbare, typisk halvkrystalliske, termoplastiske  

 adhæsiver, alment betegnet varmsmelter, (2) adhærerende  

 forseglingsmiddelsystemer, såsom mastiker, (3) reaktive, termostørknende  

 adhæsiver, såsom epoxy, phenolforbindelser, polyestere, acrylforbindelser,  

 (4) trykfølsomme adhæsiver, som f.eks. anvendt på tape, og (5)  

 opløsningsadhæsiver.
Varmeaktiverbare adhæsiver udvælges typisk til  

 anvendelser, hvor der kræves en stærk klæbemiddelbinding.
På den anden side  

 har forseglingsmidler, såsom mastiker, selv om de kan være adhærerende, også  

 den evne, at de kan give sig plastisk og undergå plastisk  

 »koldstrømning«.
De udvælges derfor almindeligvis til anvendelser,  

 hvor dette er en ønskelig egenskab.
Den foreliggende opfindelse gør brug af to typer klæbemidler, nemlig  

 varmeaktiverbare adhæsiver og forseglingsmidler, f.eks. mastiker.
Når der i  

 nærværende begrundelse henvises til »adhæsivet«, betyder dette  

 udtryk det ovenfor omtalte,, varmeaktiverbare adhæsiv.
I begrundelsen er  

 udtrykket »adhæsiv« altså ikke anvendt i den generiske forstand i  

 forbindelse med omtalen af opfindelsen.
I JP-offentliggørelsesskrift nr. 47.137/77 (bilag C/D) er der beskrevet et  

 varmekrympeligt rør overtrukket med forskellige slags forseglingsmidler.
Man  

 skal lægge mærke til, at der deri er anvendt ordet adhæsiver i stedet for  

 forseglingsmidler som generisk betegnelse for både varmefølsomme adhæsiver og  

 mastiker, se f.eks. bilag D, side 2, linie 25, til side 3, linie 2, og det er  

 i det følgende anvendt på samme måde i forbindelse med omtalen af modholdet.
 Af begrundelsen i afslaget (bilag G) vil det ses, at Direktoratet rejser  

 indvendinger både mod opfindelsens nyhed (pkt. 2) og mod dens  

 opfindelseshøjde (pkt. dollar).
 Det fremgår af bilag D, at det problem, som modholdet søger at løse, er  

 det, at kendte rørmuffer ikke adhærerer fast til både polyethylen og stål,  

 således som det er ønskeligt, når det ønskes at forsegle f.eks.  

 svejsesamlinger af polyethylenovertrukne gas- og olieledninger fremstillet af  

 stål, jfr. bilag D, side 2, linie 2-9.
 Det er altså helt klart, at den kendte rørmuffe er beregnet til at skulle  

 slutte tæt til to forskellige materialer, eksemplificeret i bilag D ved  

 polyethylenovertrækket og den blotlagte svejsesamling af stål.
Løsningen på ovennævnte problem er ifølge bilag D at anvende en muffe med  

 to eller tre forskellige adhæsivtyper (side 2, linie 17). Udvælgelsen af de  

 respektive adhæsiver er afhængig af de materialer, som de vil komme i kontakt  

 med.
Som et eksempel er der i bilag D nævnt et varmsmelteadhæsiv til kontakt  

 med overtrækket (polyethylen), jfr. side 3, linie 9-12, medens der til  

 kontakt med stålrøret er nævnt en korrosionsforhindrende mastik (i bilag D  

 betegnet et »adhæsiv«): jfr. side 3, linie 21-25.
 Endvidere er der i bilag D ikke den fjerneste antydning af det problem,  

 som er afgørende i forbindelse med opfindelsen, nemlig hvorledes man  

 tilvejebringer en både tæt og (langtids)holdbar forsegling af rørsamlinger,  

 hvor selve røret og overtrækket kan forskubbe sig i længderetningen i forhold  

 til hverandre.
 Problemet er heller ikke aktuelt i forbindelse med den i bilag D beskrevne  

 teknik, fordi der er tale om rør, hvor overtrækket har beskedne dimensioner  

 sammenlignet med selve røret.
Problemet er derimod særdeles aktuelt i forbindelse med opfindelsen, hvor  

 overtrækket har dimensioner, som er store i forhold til selve røret, jfr.  

 fig. 4-7 på bilag B.
Det er nævnt i beskrivelsen, at opfindelsen især sigter  

 på samlinger af fjernvarmerør, hvor overtrækket udgøres af det nødvendige  

 varmeisoleringsmateriale.
 En sådan isolerende beklædning har dels relativt store dimensioner i  

 forhold til røret, og dels er den i almindelighed ikke fast forbundet med  

 selve røret, men derimod holdt på plads ved hjælp af diverse ydre  

 fastgørelsesorganer.
Hertil kommer, at den i bilag D omtalte muffe og den i forbindelse med  

 opfindelsen anvendte muffe møder fuldstændigt forskellige problemer ved  

 installeringen og under driftslevetiden.
Dette er nærmere belyst i det  

 følgende.
For polyethylenbeklædte stålrørssamlinger, således som de er beskrevet i  

 bilag D, krympes den beskyttelsesovertrukne muffe hen over svejsningen, når  

 først denne er blevet afprøvet ved røntgenstråleanalyse.
Derefter begraves  

 den muffeovertrukne samling typisk i jorden.
Dette er en relativt hurtig  

 proces.
Enhver bevægelse af muffen i forhold til røret kan undgås ved  

 anvendelse af et stærkt bindende varmsmelteadhæsiv som i bilag D.  

 Polyethylenbeklædningen på stålrørene bevæger sig ikke i forhold til  

 stålrørene under installeringen eller driften.
I modsætning hertil er det nødvendigt under installering af samlede,  

 varmeisolerede rør (6 på bilag B), anvendt sammen med en beklædning i  

 overstørrelse (8 i fig. 4, 6 og 7 på bilag B), at gennemføre en række  

 afprøvnings/kontrolprocesser, før de samlede rør begraves.
Dette betyder, at  

 samlingen er åben for miljøet i lange tidsrum, typisk adskillige måneder.
I  

 dette tidsrum bevirker temperatursvingningerne udvidelse og sammentrækning af  

 både beklædningen og polyethylenkappen (5 på bilag B), som typisk omgiver  

 varmeisoleringen (7 i bilag B). Også i sollys stiger temperaturen i den del  

 af polyethylenkappen, som vender imod solen, til dens såkaldte  

 »sortlegemetemperatur« (op til 7553C), medens den del af kappen,  

 som vender bort fra solen, forbliver på omgivelsernes temperatur.
Dette kan  

 forårsage forkastningsbevægelse af polyethylenrørkappen.
Denne udvidelse og  

 sammentrækning af beklædningen sker i modsat retning af udvidelsen og  

 sammentrækningen af den varme del af kappen (f.eks. bevæger højre side af  

 beklædningen (8 i fig. 4) sig mod højre ved udvidelse, og den varme del af  

 kappen (5 i fig.4) på højre del af røret bevæger sig mod venstre). Dette og  

 ligeledes den forhastede opvarmning og udvidelse/afkøling af  

 polyethylenkappen bevirker begge en relativ bevægelse mellem beklædningen og  

 kappen.
 Problemerne med stor relativ bevægelse af beklædning og isolering på grund  

 af længere tids udsættelse for sollys er ikke berørt i bilag D og kan ikke  

 være berørt deri, fordi der deri er omtalt en konstruktion til et andet  

 formål, og fordi overtrækket på denne konstruktion er af en anden karakter og  

 fæstnet til røret på en anden måde, end det er tilfældet ifølge oprindelsen.
 Det turde imidlertid stå en fagmand umiddelbart klart, at netop muligheden  

 for relativ bevægelse mellem beklædning/isolering/rør bevirker, at der må  

 stilles særlige krav til en samlemuffe, der skal være både tæt og holdbar.  

 Disse krav har teknikkens stade ikke været i stand til at leve fuldt ud op  

 til forud for den foreliggende opfindelse.
 Det nævnte problem med indbyrdes forskydning mellem de forskellige  

 materialekomponenter har især været relevant, hvor det har været nødvendigt  

 at opgrave fjernvarmerør, f.eks. på grund af brud på rørledningen, fjerne  

 isoleringen på brudstedet, tætne bruddet, f.eks. ved svejsning, genisolere de  

 blottede rørområder og endelig nedgrave det reparerede rør.
I forbindelse med en sådan reparation kommer opfindelsen ind i billedet  

 ved genisoleringen.
Ifølge kendt teknik gennemføres den fornyede isolering  

 typisk, ved at der placeres en beklædning i overstørrelse over den blottede  

 rørdel, og denne beklædning forsegles til rørisoleringen på hver side med en  

 varmkrympelig muffe som over hele sin overflade overtrækkes med mastik.
Disse  

 kendte løsninger lider af den ulempe, at bevægelser i jorden, når den  

 genisolerede rørsamling nedgraves, kan forårsage, at den mastikovertrukne  

 muffe kryber langs et af rørene, bort fra det punkt, hvor forsegling er  

 nødvendig.
Den foreliggende opfindelse tilvejebringer en løsning på dette problem.  

 Ifølge opfindelsen anvendes der også rundt om samlingen en beklædning (1 på  

 bilag B), som strækker sig ud over isoleringen på hver side af det blottede  

 område, men ifølge opfindelsen forsegles beklædningen til røret ved hjælp af  

 en varmekrympelig muffe, som er overtrukket med to forskellige klæbemidler.  

 Det ene klæbemiddel er et varmeaktiverbart adhæsiv (2 på bilag B), og det  

 andet er et forseglingsmiddel, f.eks. en mastik (3 på bilag B). Anvendelsen  

 og den relative placering af disse to forskellige klæbemidler og den relative  

 placering af muffen i forhold til rørisoleringen og til beklædningen er det  

 essentielle ved den foreliggende opfindelse.
Denne placering er således, at  

 forseglingsmidlet danner bro mellem beklædningen og rørisoleringen, medens  

 det varmeaktiverbare adhæsiv binder til både rørisoleringen på den ene side  

 og beklædningen på den anden side.
Dette fremgår af alle uafhængige  

 patentkrav i nærværende ansøgning.
I en typisk udførelsesform er klæbemidlerne arrangeret på overfladen i  

 rækkefølgen varmeaktiverbart adhæsiv, forseglingsmiddel, varmeaktiverbart  

 adhæsiv, jfr. især fig. 3 på bilag B.
De to klæbemidler har forskellige  

 egenskaber, idet det varmeaktiverbare adhæsiv er i stand til at bindes fast  

 til beklædning/rørisolering, og mastiken er i stand til at give sig plastisk  

 ved strømning, hvis den udsættes for spændinger.
Det har ifølge opfindelsen vist sig, at denne dobbelte  

 klæbemiddelkonstruktion i sin simple elegance har væsentlige fordele.  

 Specielt tilvejebringer konstruktionen et forseglingssystem, som på grund af  

 det varmeaktiverbare adhæsiv giver en stærk forseglingsspænding til  

 beklædningen og til isoleringen, som ikke kryber langs røret under drift, og  

 som på grund af forseglingsmidlets plastiske strømning tilvejebringer en  

 fleksibel forsegling, som kan optage spændinger forårsaget af udvidelse og  

 sammentrækning i beklædning og rør.
Denne kombination fremgår ikke af den  

 kendte teknik.
Her skal vi af hensyn til den fuldstændige forståelse af tegningen (bilag  

 B) indskyde, at fig. 3 og 4 viser muffen, således som den tager sig ud både  

 efter anbringelsen på røret, men før forsegling dertil, og efter at den er  

 forseglet dertil.
I fig. 3 er før forsegling vist over røret 4, efter under  

 dette, og i fig.4 er de tilsvarende stadier vist til venstre hhv til højre  

 for samlingen 6.
 Her skal endvidere indskydes, at store dele af ovenstående redegørelse er  

 overtaget praktisk taget uændret fra vore kommentarer til Direktoratets  

 skrivelse af 26. april 1989. Dette gælder bl.a. redegørelsen for det til  

 grund for opfindelsen liggende problem med forskydning mellem overtræk og  

 rør, specielt ved reparation af fjernvarmerør.
 Derfor forbavser det os da også, at Direktoratet i sit afslag (bilag G)  

 overhovedet ikke kommer ind på problemet, men blot anfører som sin  

 konklusion, at det for en fagmand med kendskab til bilag D måtte være  

 nærliggende af anvende den derfra kendte teknik til enhver rørsamling, som  

 skal være vandtæt, jfr. afslagets pkt. 4.
 Specielt undrer det os, at Direktoratet i samme pkt. 4 bringer til udtryk,  

 at det ikke er godtgjort, at der skulle være specielle problemer med netop  

 fjernvarmerør, til trods for at vi i ovennævnte kommentarer havde forklaret  

 ret udførligt, at noget sådant faktisk var tilfældet, jf. ovenstående  

 redegørelse om problemet.
 Med kendskab til dette problem kan vi ikke se rettere, end at en fagmand  

 aldrig ville finde på at tage sit udgangspunkt i bilag D, hvis han søgte en  

 løsning på problemet, alene af den enkle grund, at problemet ikke er berørt  

 deri, fordi det ikke eksisterer i forbindelse med rør af den type, som er  

 omtalt i bilag D.
 Derfor må vi da også mene, at tilvejebringelsen af en løsning på dette  

 specielle problem, en opgave som er løst ved den foreliggende opfindelse (som  

 defineret i kravsættet ifølge bilag A), aldrig kan være nærliggende på  

 baggrund af den fra bilag D kendte teknik.
 Hvad angår nyheden af opfindelsen, som Direktoratet også har sat  

 spørgsmålstegn ved, jfr. afslagets pkt. 2, skal vi henvise til, at det af  

 teksten i bilag D (tegningen er desværre uegnet) kan udledes, at de  

 forskellige adhæsiver er beregnet til at skulle være i kontakt med hvert sit  

 underlag (polyethylen hhv. stål). Der er således aldrig tale om, at et enkelt  

 af de nævnte adhæsiver kommer i kontakt med begge de nævnte materialer.
 Dette er en forskel fra opfindelsen, idet det af bilag B, især fig. 3 og  

 4, utvetydigt fremgår, at mastiken 3 skal være i kontakt med såvel overtræk  

 som rør (fig. 3) hhv. isolering og beklædning (fig. 4). Det er nemlig præcis  

 denne dobbelte kontakt, som muliggør, at mastiken 3 i kraft af sin  

 plasticitet kan absorbere eventuelle forskydninger i længderetningen mellem  

 de enkelte konstruktionsmaterialer.
 Vi må mene,at den påpegede forskel i sig selv er fyldestgørende  

 dokumentation for opfindelsens nyhed, og vi må tillige mene, at den sammen  

 med tilvejebringelsen af en løsning af det for opfindelsen specifikke problem  

 er fyldestgørende dokumentation for, at opfindelsen, som ovenfor forklaret,  

 heller ikke er nærliggende, dvs. bilag D kan ikke være til hinder for en  

 anerkendelse af opfindelsens patenterbarhed.
 Som ovenfor nævnt gælder dette også for Direktoratets øvrige modhold  

 (bilag E og F), som vi på grund af deres mindre relevans kun skal kommentere  

 i korthed.
DE-offentliggørelsesskrift nr. 29.01.301 (bilag F) er mindre relevant end  

 JP-modholdet (bilag D). Der er deri beskrevet et arrangement til  

 sammenknytning af lokale fjernvarmerør, hvor isoleringslaget fjernes til  

 svejsning af de indre rør.
Et indre rør 6 og en ydre muffe 8 anbringes,  

 således at de overlapper de blottede rør, og gabet udfyldes med skumstof.
Der  

 er i dette DE-offentliggørelsesskrift ingen beskrivelse af anvendelsen af en  

 kombination af et varmeaktiverbart adhæsiv og et forseglingsmiddel på muffen  

 8 og derfor heller ingen beskrivelse af fordelene derved.
Direktoratets tredie modhold, FR-patentskrift nr. 1.283.476 (bilag E), er  

 langt mindre relevant end ovennævnte bilag D.
Der er i dette FR-patentskrift  

 beskrevet en rørisoleringsteknik, som kan anvendes til isolering af bøjninger  

 i rør.
Denne teknik indbærer, at der støbes en hul torus med en passende  

 dimension, som opskæres langs både midterplanet til dannelse af halvskaller  

 og ligeledes i den vinkel, som er nødvendig til opnåelse af bøjede  

 halvskaller med den ønskede vinkel eller åbenhed.
Der er deri ikke beskrevet  

 noget om anvendelsen af disse halvskaller i forbindelse med nogen form for  

 adhæsivovertrukket muffe.
 Herefter må vi alt i alt mene, at der ikke kan være berettiget tvivl om,  

 at den foreliggende opfindelse (bilag A) bør betragtes som patenterbar, og i  

 konsekvens heraf skal vi nedlægge følgende eneste påstand:
 »Pantentankenævnet bør resolvere, at ansøgning nr. 4746/82  

 tilbagesendes til Patentdirektoratet til fortsat behandling på grundlag af  

 patentkravene af 04. maj 1987« (bilag A).
Afsluttende skal vi til Ankenævnets orientering oplyse, at der blev  

 nedlagt indsigelse mod det tilsvarende EP patent (nr. 0.079.702), bl.a. på  

 grundlag af to af Direktoratets modhold (bilag D og F). Indsigelsen blev  

 imidlertid afvist og patentet opretholdt, efter at ansøgeren havde fremført  

 en argumentation, som i stort træk svarede til ovenstående redegørelse....' Ankenævnet har behandlet sagen på sit møde den 11. oktober 1994.
 Klageren gav ikke møde.
 Ankenævnet skal udtale:
I henhold til de af Direktoratet anførte grunde og idet det for Ankenævnet  

 anførte ikke findes at kunne føre til andet resultat bestemmes:
 Den påklagede afgørelse stadfæstes.
Grønning-Nielsen.
Hans Chr.
Thomsen.
F.
Grønbæk.
T.
Laubst.
P.
Terndrup Pedersen.
