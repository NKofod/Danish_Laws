Fremsat den 13. oktober 1999 af justitsministeren (Frank  

 Jensen) Forslag til Lov om indendørs hold af  

 smågrise, avls- og slagtesvin Kapitel 1 Anvendelsesområde § 1. Reglerne i denne lov finder anvendelse på bedrifter  

 med smågrise, avls- eller slagtesvin, der holdes indendørs til  

 landbrugsmæssigt formål.
 § 2. Ved smågrise forstås grise fra  

 fravænning og indtil de er 10 uger gamle.
 Stk. 2. Ved avls- og slagtesvin forstås svin fra de er  

 10 uger gamle og indtil indsættelse i løbeafdeling eller indtil  

 slagtning.
Kapitel 2 Almindelige bestemmelser § 3. I stier til smågrise, avls- og slagtesvin skal  

 mindst 1/3 af det til enhver tid gældende minimumsarealkrav være  

 fast eller drænet gulv eller en kombination heraf.
 Stk. 2. I stier, der alene anvendes til smågrise, skal  

 dog mindst 1/2 af det til enhver tid gældende minimumsarealkrav  

 være fast eller drænet gulv eller en kombination heraf.
 § 4. I stier til smågrise over 20 kg, avls- og  

 slagtesvin skal der være installeret et overbrusningsanlæg eller  

 en tilsvarende anordning, der skal bruges til at regulere dyrenes  

 kropstemperatur.
 § 5. Smågrise, avls- og slagtesvin skal have adgang til  

 halm eller andet, der kan tilgodese deres behov for beskæftigelses- og  

 rodemateriale.
 § 6. Justitsministeren kan fastsætte regler med henblik  

 på opfyldelse og anvendelse af Det Europæiske Fællesskabs  

 direktiver og forordninger om forsvarlig behandling af smågrise, avls-  

 og slagtesvin og om beskyttelse af disse dyrs velfærd.
 § 7. Reglerne i dyreværnsloven og i forskrifter, der  

 udfærdiges med hjemmel i dyreværnsloven, finder desuden  

 anvendelse på indendørs hold af smågrise, avls- og  

 slagtesvin.
Kapitel 3 Straf § 8. Med bøde eller hæfte straffes den, der  

 overtræder §§ 3-5.
 Stk. 2. I forskrifter, der udfærdiges efter loven, kan  

 der fastsættes straf af bøde eller hæfte for  

 overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter straffelovens 5. kapitel.
Kapitel 4 Ikrafttræden, overgangsbestemmelser m.v.
 § 9. Loven træder i kraft den 1. juli 2000, jf. dog  

 stk. 2 og 3.
 Stk. 2. § 5 træder i kraft den 1. juli 2005.
 Stk. 3. Ved hold af smågrise, avls- og slagtesvin i  

 bygninger, der er taget i brug før lovens ikrafttræden, skal de  

 i §§ 3-5 nævnte krav senest være opfyldt den 1. juli  

 2015.
 § 10. Loven gælder ikke for Færøerne, men  

 kan sættes i kraft med de afvigelser, som landsdelens særlige  

 forhold tilsiger.
Bemærkningerne til lovforslaget Almindelige bemærkninger 1. Indledning Formålet med lovforslaget er at sikre en bedre  

 velfærd for smågrise, avls- og slagtesvin, der holdes  

 indendørs.
 Det foreslås, at disse dyr fremover skal gå i  

 stier med en vis del fast eller drænet gulv, så fuldspaltegulve  

 ikke længere er tilladt, og dyrene får en bedre liggekomfort i  

 lejearealet.
 Endvidere foreslås det, at dyrene skal have adgang  

 til temperaturregulerende foranstaltninger i form af overbrusningsanlæg  

 eller lignende samt til halm eller andet, der kan tilgodese dyrenes behov for  

 beskæftigelses- og rodemateriale.
 Forslaget skal sikre, at væsentlige  

 adfærdsmæssige og fysiologiske behov hos dyrene tilgodeses, idet  

 der gives dyrene bedre mulighed for at hvile på et lejeareal med fast  

 eller drænet gulv, for at regulere deres kropstemperatur og få  

 tilgodeset deres behov for at rode og undersøge.
2. De gældende regler De gældende regler om svins velfærd er fastsat  

 i Justitsministeriets bekendtgørelse nr. 998 af 14. december 1993 om  

 beskyttelse af svin.
 Bekendtgørelsen gennemfører rådets  

 direktiv 91/630/EØF af 19. november 1991 om fastsættelse af  

 mindstekrav med hensyn til beskyttelse af svin.
Bekendtgørelsen indeholder bl.a. en regel om, at  

 lejearealet skal være bekvemt, rent og passende drænet.
Hvis der  

 udlægges strøelse, skal dette være rent, tørt og  

 uskadeligt for svinene.
 Bekendtgørelsen er optrykt som bilag til  

 lovforslaget.
 Endvidere er der fastsat nærmere regler om  

 halekupering og kastration af svin i Justitsministeriets  

 bekendtgørelse nr. 719 af 1. september 1995 om halekupering og  

 kastration af visse dyrearter.
3. Lovforslagets baggrund Det fremgår af dyreværnslovens § 4,  

 stk. 1, at justitsministeren kan fastsætte regler om dyrs  

 opholdsarealer og opholdsrum og om inventaret heri.
Efter § 4,  

 stk. 2, kan regler vedrørende dyr i landbruget, der ikke beror  

 på en forpligtelse af international karakter, alene fastsættes  

 efter stk. 1, når reglerne er af mindre indgribende betydning.
 Nærværende forslag beror ikke på en  

 international forpligtelse, og forslaget indeholder regler af mere  

 indgribende betydning, så det skønnes ikke muligt inden for  

 rammerne af den givne bemyndigelsesbestemmelse i dyreværnslovens  

 § 4, stk. 1, jf. stk. 2, at fastsætte forslagets regler  

 om indendørs hold af smågrise, avls- og slagtesvin i form af  

 administrative forskrifter.
3.1. Det Dyreetiske Råds udtalelse om svineproduktion Det Dyreetiske Råd afgav i oktober 1993 en udtalelse  

 om svineproduktion.
Rådet udtalte bl.a., at man anser det for etisk  

 betænkeligt, at man i de moderne intensive produktionssystemer holder  

 svin under forhold, hvor dyrene har meget ringe bevægelsesfrihed og  

 få muligheder for at få opfyldt en række væsentlige  

 behov.
Sådanne systemer omfatter bl.a. slagtesvin på  

 fuldspaltegulv.
Det Dyreetiske Råd udtalte desuden sin støtte  

 til de igangværende initiativer fra den offentligt finansierede  

 forskning, fra erhvervet og fra en række initiativrige producenter med  

 henblik på at udvikle mindre restriktive og mere stimulusrige  

 staldsystemer.
Rådet opfordrede til, at disse initiativer på lidt  

 længere sigt følges op af regler, som med passende  

 overgangsordninger forbyder de mere restriktive og stimulusfattige  

 staldsystemer.
3.2. Regeringens fødevarepolitiske redegørelse I efteråret 1997 blev forholdene for svin i de  

 intensive produktionssystemer genstand for en intensiv debat, og  

 statsministeren gav i Folketingets spørgetime udtryk for, at  

 dyrevelfærden på dette område skulle tages op til  

 drøftelse.
 I regeringens fødevarepolitiske redegørelse  

 fra januar 1998 tilkendegav regeringen, at der i særdeleshed inden for  

 den moderne svine- og fjerkræproduktion kan være grundlag for at  

 tilvejebringe nye regler, hvor der i højere grad bør fokuseres  

 på etiske hensyn, herunder hensynet til dyrenes behov, frem for i  

 så vidt omfang som hidtil at fokusere på  

 produktionsøkonomien.
 Navnlig for så vidt angår svineproduktionen  

 påpegede regeringen, at man allerede i foråret 1998 agtede at  

 fremkomme med forslag til en ny lov om hold af svin, der i videre omfang end  

 hidtil inddrager den etiske dimension.
3.3. Arbejdsgruppen om hold af svin Justitsministeren og fødevareministeren nedsatte  

 den 22. januar 1998 en arbejdsgruppe bestående af repræsentanter  

 for de to ministerier og Landbrugsraadet, samt forskningsprofessor Peter  

 Sandøe, formand for Det Dyreetiske Råd, og dr. med. vet.
H.
B.  

 Simonsen, præsident for Foreningen til Dyrenes Beskyttelse.
 Arbejdsgruppen fik følgende kommissorium:
 »Der nedsættes en arbejdsgruppe, der har til opgave  

 at komme med forslag til danske minimumsregler for hold af svin.
Disse regler skal sikre, at dyrene får opfyldt deres  

 adfærdsmæssige behov.
Dette indebærer bl.a., at dyrene som  

 hovedregel skal have mulighed for at kunne bevæge sig frit omkring,  

 have mulighed for temperaturregulering og have adgang til  

 grovfoder/rodemateriale.
 Arbejdsgruppen skal inddrage resultaterne af forskning og  

 afprøvning på området og i videst muligt omfang tage  

 hensyn hertil ved udformning af reglerne.
Reglerne skal endvidere indeholde overgangsordninger, som  

 giver en passende tid til tilpasning af eksisterende staldsystemer,  

 således at producenterne får rimelig tid til at omstille  

 sig.« Det blev tilkendegivet over for arbejdsgruppen, at gruppen  

 forventedes medio februar 1998 at aflevere et udkast til regler, som allerede  

 i foråret 1998 kunne danne grundlag for gennemførelse af nye  

 forskrifter, der øger dyrevelfærden for svin.
 Arbejdsgruppen afleverede den 6. februar 1998 et forslag  

 til lov om indendørs hold af drægtige søer og gylte.
På baggrund af arbejdsgruppens forslag fremsatte  

 justitsministeren den 1. april 1998 forslag til lov om indendørs hold  

 af drægtige søer og gylte, som bl.a. indeholdt bestemmelser om  

 løsdriftssystemer, overbrusningsanlæg og adgang til halm eller  

 andet rodemateriale for disse svin.
Folketinget vedtog lovforslaget inden  

 sommerferien, og loven trådte i kraft den 1. januar 1999, dog med visse  

 overgangsbestemmelser for bygninger, der var taget i brug inden denne  

 dato.
 Justitsministeriet tilkendegav i bemærkningerne til  

 lovforslaget, at man fandt det påkrævet, at arbejdsgruppen  

 fortsatte sit arbejde med henblik på at foreslå regler for hold  

 af andre svin end drægtige søer og gylte, herunder slagtesvin,  

 og at dette arbejde kunne finde sted over en rimelig tidshorisont, så  

 alle muligheder og alternativer kunne gennemgås nøje.
 Arbejdsgruppen har nu afgivet en rapport om  

 indendørs hold af andre svin end drægtige søer og gylte,  

 hvori arbejdsgruppen foreslår, at der på visse områder  

 udarbejdes nye regler om hold af disse dyr, mens der på andre  

 områder bør forskes yderligere, inden man kan foreslå nye  

 regler.
For så vidt angår arealkrav finder  

 arbejdsgruppen, at et øget areal i sig selv kan udgøre en  

 forbedring af dyrenes velfærd, men at berigelse af dyrenes miljø  

 på andre måder kan medføre forbedringer af deres  

 velfærd inden for de gældende arealkrav.
Arbejdsgruppen  

 foreslår, at bestemmelser om øget areal bør afvente  

 kommende EU-forhandlinger om ændring af Rådets direktiv om  

 fastsættelse af mindstekrav med hensyn til beskyttelse af svin, ligesom  

 øgede arealkrav bør medtages i de pågående  

 forhandlinger i Europarådets Stående Komité om beskyttelse  

 af landbrugsdyr.
Begrundelsen herfor er, at navnlig arealkravene har meget  

 stor betydning for erhvervets konkurrenceevne, og at man i stedet kan berige  

 svinenes miljø på andre måder, så deres  

 velfærd forbedres, uanset at arealkravene ikke på nuværende  

 tidspunkt øges.
Arbejdsgruppen anbefaler, at et krav om øget  

 areal fremføres af den danske regering under de kommende  

 EU-forhandlinger om ændring af direktivet om beskyttelse af svin og  

 under de igangværende forhandlinger i Europarådet om revision af  

 Europarådets rekommandation om beskyttelse af svin.
Arbejdsgruppen  

 anbefaler tillige, at krav til hold af svin fastsat ud fra  

 dyrevelfærdsmæssige betragtninger inddrages under  

 WTO-forhandlingerne.
Arbejdsgruppen har udarbejdet et udkast til lovforslag om  

 indendørs hold af smågrise, avls- og slagtesvin.
Lovforslaget  

 indeholder på tre hovedområder bestemmelser, der må antages  

 at fremme dyrenes velfærd:
 For det første stilles der krav om, at mindst 1/3  

 af stiarealet for smågrise, avls- og slagtesvin skal have fast eller  

 drænet gulv, jf. § 3, stk. 1, og hvis stien kun anvendes til  

 smågrise, stiger kravet til mindst 1/2, jf. § 3, stk. 2.  

 Herved forbydes fuldspaltegulve, og dyrene får adgang til et mere  

 komfortabelt lejeareal.
 For det andet stilles der krav om installering af  

 overbrusningsanlæg eller lignende i stier til smågrise over 20  

 kg, avls- og slagtesvin, så dyrene har mulighed for at regulere deres  

 kropstemperatur, jf. § 4.
 For det tredje stilles der krav om, at dyrene skal have  

 adgang til halm eller andet, der kan tilgodese deres behov for  

 beskæftigelses- og rodemateriale, jf. § 5.
Arbejdsgruppen foreslår, at reglerne træder i  

 kraft den 1. juli 2000, dog med den undtagelse, at kravet i § 5 om  

 adgang til beskæftigelses- og rodemateriale mv. først  

 træder i kraft 5 år senere, fordi der er behov for en vis tid til  

 at udvikle praktisk anvendelige løsninger, der også er  

 økonomisk realistiske.
Endvidere foreslår arbejdsgruppen en  

 overgangsordning, hvorefter man ved hold af smågrise, avls- og  

 slagtesvin i bygninger, der er taget i brug før den 1. juli 2000,  

 senest skal opfylde kravene den 1. juli 2015. Herved gives der producenterne  

 en rimelig periode til tilpasning af bygningerne og omstilling af  

 produktionen.
Arbejdsgruppen har endvidere foreslået nogle  

 ændringer af de gældende bekendtgørelser om svin, herunder  

 at klipning af tænder forbydes, mens slibning af tænder fortsat  

 tillades, og at kastration skal ske inden for grisenes første 7  

 levedage i stedet for de nuværende 28 levedage.
Arbejdsgruppen har  

 også foreslået, at der fastsættes en grænse for, hvor  

 stor en del af halen der må kuperes på svin.
Arbejdsgruppen har også fremhævet, at der i  

 alle stier til smågrise bør være mulighed for at  

 overdække en del af stien, hvor temperaturen kan være  

 højere end i resten af stien, og hvor der er bedre beskyttelse mod  

 træk.
Arbejdsgruppen finder dog ikke, at det er hensigtsmæssigt  

 at udarbejde regler herom.
 Endelig har arbejdsgruppen tilkendegivet, at  

 arbejdsgruppen vil fortsætte med at gennemgå forholdene for  

 udendørs svineproduktion.
Hvis arbejdsgruppens forslag følges, vil Danmark  

 efter arbejdsgruppens opfattelse sammen med Sverige have fastsat de mest  

 vidtgående bestemmelser inden for EU til sikring af dyrevelfærd i  

 indendørs svineproduktion, når bortses fra øgede  

 arealkrav, hvor Sverige og Holland nationalt har fastsat strengere krav.  

 Sammenlignet med reglerne i f.eks.
Storbritannien og Holland, der  

 traditionelt stiller store krav til dyrevelfærd, vil de  

 foreslåede regler på næsten alle områder gå  

 længere end disse landes regler.
3.4. Justitsministeriets overvejelser Det er Justitsministeriets opfattelse, at der i den  

 moderne svineproduktion er grund til at udarbejde nye regler, der i  

 højere grad fokuserer på de dyreetiske hensyn og dyrenes  

 behov.
 Justitsministeriet deler Det Dyreetiske Råds  

 opfattelse af, at den udbredte anvendelse af produktionssystemer med  

 slagtesvin på fuldspaltegulve er etisk betænkelig.
 For så vidt angår arealkrav er  

 Justitsministeriet enig med arbejdsgruppen i, at krav om større areal  

 bør afvente kommende EU-forhandlinger, idet landbrugets  

 konkurrenceevne i høj grad afhænger af, at pladskravene er ens i  

 alle EU-landene.
Justitsministeriet er endvidere enig med arbejdsgruppen i,  

 at det på baggrund af de nyeste forskningsresultater og den praktiske  

 erfaring, der efterhånden er opnået, er muligt at lave regler om  

 fast eller drænet gulv, så svinene får mulighed for at  

 ligge på et mere komfortabelt lejeareal.
Det vil efter  

 Justitsministeriets opfattelse være et betydeligt  

 dyrevelfærdsmæssigt fremskridt, idet der også herved skabes  

 mulighed for at tildele dyrene rode- og beskæftigelsesmateriale.
 Justitsministeriet finder tillige, at kravet om  

 overbrusningsanlæg vil medføre bedre velfærd, navnlig for  

 slagtesvin som i visse dele af året har betydelige  

 velfærdsmæssige problemer på grund af for høje  

 temperaturer.
 Endelig finder Justitsministeriet, at også  

 smågrise, avls- og slagtesvin bør have adgang til halm eller  

 andet materiale, der kan tilgodese deres behov for at rode og  

 undersøge.
 Forslaget til lov om indendørs hold af  

 smågrise, avls- og slagtesvin er i overensstemmelse med arbejdsgruppens  

 udkast til regler herom, bortset fra enkelte tekniske ændringer.
 Justitsministeriet agter endvidere at ændre  

 bekendtgørelserne om beskyttelse af svin og om halekupering og  

 kastration af visse dyrearter i overensstemmelse med forslagene fra  

 arbejdsgruppen.
4. Lovforslagets økonomiske og administrative konsekvenser Lovforslaget skønnes ikke at have økonomiske  

 og administrative konsekvenser af betydning for det offentlige.
5. Lovforslagets miljømæssige og erhvervsøkonomiske  

 konsekvenser Lovforslaget skønnes ikke umiddelbart at have  

 miljømæssige konsekvenser, idet kravet om adgang til halm eller  

 andet rode- og beskæftigelsesmateriale vil kunne imødekommes,  

 uden at producenten behøver at overgå til systemer med  

 dybstrøelse med de dertil hørende konsekvenser for  

 miljøet.
 Hvis producenterne vælger at bruge  

 dybstrøelsessystemer, vil det kunne have miljømæssige  

 konsekvenser bl.a. i form af større ammoniakfordampning og mindre  

 udnyttelse af husdyrgødningen.
Lovforslagets krav om indstallering af  

 overbrusningsanlæg til regulering af dyrenes kropstemperatur må  

 forventes at reducere ammoniakfordampningen fra staldene.
Det er dog ikke  

 muligt at forudsige omfanget af denne reduktion på det foreliggende  

 grundlag, idet den vil være afhængig af  

 overbrusningsanlæggets konstruktion og placering samt  

 vandmængden, der udspredes.
 Lovforslaget skønnes ikke at have administrative  

 konsekvenser for erhvervet.
 Lovforslaget skønnes at have  

 erhvervsøkonomiske konsekvenser for landbruget, idet de  

 foreslåede krav vil betyde ekstra omkostninger til installation af fast  

 eller drænet gulv og overbrusningsanlæg, til løbende  

 anskaffelse af beskæftigelses- og rodemateriale, samt til en  

 øget arbejdsindsats.
 Lovforslagets overgangsperiode betyder, at tilpasningen af  

 eksisterende stalde kan foregå indenfor inventarets normale levetid.  

 Derved vil eksisterende fuldspaltegulvsstalde kunne indrettes med fast eller  

 drænet gulv uden væsentlige ekstraordinære udgifter.
Kravet om installering af overbrusningsanlæg eller  

 lignende anordning medfører begrænsede nettomerudgifter for  

 erhvervet.
Merudgiften vil grundet de størrelsesøkonomiske  

 fordele være forholdsmæssigt større for mindre  

 besætningsenheder.
De foreslåede krav vil betyde ekstra omkostninger  

 til en øget arbejdsindsats i forbindelse med tildeling af halm eller  

 andet materiale, der tilgodeser grisenes behov for beskæftigelses- og  

 rodemateriale.
Endvidere fordrer en større andel af fast eller  

 drænet gulv i stien formentlig en hyppigere rengøring og dermed  

 i perioder ekstra arbejde.
 Prisen for egnet materiale til at tilgodese grisenes behov  

 for beskæftigelses- og rodemateriale har betydning for erhvervets  

 produktionsøkonomi, og derfor forventes udviklingen at rette sig mod  

 billige materialer.
Samlet set forventes lovforslaget at påføre  

 erhvervet og de enkelte bedrifter begrænsede merudgifter.
Det er  

 imidlertid meget afgørende for de erhvervs- og driftsøkonomiske  

 konsekvenser, at det tildelte beskæftigelses- og rodemateriale kan  

 håndteres med ejendommenes eksisterende gødningssystemer.
Hvis  

 dette ikke kan opnås, vil denne del af lovforslaget påføre  

 erhvervet væsentlige merudgifter, navnlig for de svineproducenter, der  

 har bygget nyt inden for de sidste 10 - 15 år inden  

 ikrafttrædelsen og derfor efter udløbet af den 15-årige  

 overgangsperiode endnu ikke har afskrevet bygninger og  

 gødningssystemer fuldstændig.
 På baggrund af det ovenfor anførte er det  

 ikke muligt at give et konkret overslag over de erhvervsøkonomiske  

 konsekvenser for erhvervet som helhed eller for den enkelte producent.
 Forslaget forventes dog også på sigt at kunne  

 bruges positivt i markedsføringen af dansk svinekød på  

 visse eksportmarkeder, hvor dyrevelfærd er et konkurrenceparameter.
6. Lovforslagets EU-retlige aspekter Rådets direktiv 91/630/EØF om  

 fastsættelse af mindstekrav med hensyn til beskyttelse af svin er et  

 minimumsharmoniseringsdirektiv, som ikke er til hinder for, at Danmark  

 nationalt fastsætter skærpede mindstekrav.
Lovforslaget har  

 derfor ingen umiddelbare EU-retlige konsekvenser.
Ifølge artikel 6 i ovennævnte direktiv skal  

 Kommissionen senest den 1. oktober 1997 forelægge Rådet en  

 rapport udarbejdet på grundlag af en udtalelse fra Den Videnskabelige  

 Veterinærkomité om det eller de intensive opdrætssystemer,  

 der ud fra et patologisk, zooteknisk, fysiologisk og  

 adfærdsmæssigt synspunkt opfylder kravene til svins  

 velfærd, samt om de forskellige systemers samfundsøkonomiske  

 følgevirkninger.
Denne rapport skal navnlig omhandle velfærd for  

 søer opdrættet i forskellige grader af indelukning og i flok, og  

 den skal være ledsaget af relevante forslag, der bygger på  

 rapportens konklusioner.
Den Videnskabelige Veterinærkomité afgav  

 udtalelse den 30. september 1997, og Kommissionen må forventes snarest  

 at forelægge Rådet en sådan rapport med forslag til  

 revision af direktivet.
Under de kommende forhandlinger om forslaget vil  

 Danmark kunne tage udgangspunkt i de her foreslåede regler.  

 Lovforslaget vil således kunne få indirekte virkning på den  

 danske holdning til den forestående revision af EU-reglerne.
7. Hørte myndigheder og interesseorganisationer Lovforslaget har været sendt til høring hos  

 Dyreværnsrådet, Det Dyreetiske Råd, Det Veterinære  

 Sundhedsråd, Landbrugsraadet, Landsforeningen af Danske  

 Svineproducenter, Landsudvalget for Svin, De Danske Landboforeninger, Dansk  

 Familielandbrug, Slagteriernes Forskningsinstitut, Danske Slagterier,  

 Kødbranchens Fællesråd, professor Henning Staun fra Den  

 kgl.
Veterinær- og Landbohøjskole, Den Danske  

 Dyrlægeforening, Foreningen til Dyrenes Beskyttelse i Danmark, Dyrenes  

 Dags Komité, Dyreværnsforeningernes Fællesråd,  

 Dyrefondet, Sammenslutningen af Landbrugets Arbejdsgiverforeninger og  

 Specialarbejderforbundet i Danmark.
Vurdering af konsekvenser af lovforslaget Positive konsekvenser/mindreudgifter (hvis ja, angiv omfang) Negative konsekvenser/mer- udgifter (hvis ja, angiv omfang) Økonomiske konsekvenser for stat, kommuner og amtskommuner nej nej Administrative konsekvenser for stat, kommuner og amtskommuner nej nej Økonomiske konsekvenser for erhvervslivet nej ja, se de almindelige bemærkninger pkt. 5 Administrative konsekvenser for erhvervslivet nej nej Miljømæssige konsekvenser nej nej Administrative konsekvenser for borgerne nej nej Forholdet til EU-retten nej nej Bemærkninger til lovforslagets  

 enkelte bestemmelser Til § 1 Bestemmelsen angiver lovens anvendelsesområde.  

 Omfattet er bedrifter med smågrise, avls- og slagtesvin, der holdes  

 indendørs til landbrugsmæssigt formål.
Herved holdes bedrifter med udegående dyr uden for  

 lovens anvendelsesområde, idet dyrene på sådanne bedrifter  

 holdes under helt andre forhold end dyrene i de gængse intensive  

 indendørsproduktionssystemer.
Dyrene har f.eks. en anderledes fri  

 adgang til beskæftigelsesmateriale, ligesom de kan regulere deres  

 kropstemperatur efter behov ved sølebadning og lignende.
Der er derfor  

 ikke umiddelbart det samme behov for at fastsætte regler om disse  

 forhold for udegående svin.
Endvidere gælder loven kun for bedrifter, der holder  

 svin til landbrugsmæssigt formål, dvs. med henblik på  

 kødproduktion eller avl.
Loven gælder for alle bedrifter -  

 uanset størrelse - der producerer svin til det anførte  

 formål.
Hold af f.eks. hængebugsvin som kæledyr  

 omfattes således ikke af forslaget.
Det samme gør sig  

 gældende for smågrise, avls- og slagtesvin, der holdes med  

 henblik på opdræt af forsøgsdyr (f.eks. minigrise).
Til § 2 Bestemmelsen definerer, hvad der forstås ved  

 smågrise, avls- og slagtesvin.
Definitionerne svarer med enkelte  

 sproglige ændringer og præciseringer til de definitioner, der er  

 angivet i § 2, stk. 8 og 9, i den gældende  

 bekendtgørelse om beskyttelse af svin.
De er endvidere i  

 overensstemmelse med definitionerne i Rådets direktiv 91/630/EØF  

 om fastsættelse af mindstekrav med hensyn til beskyttelse af svin,  

 artikel 2, nr. 8 og 9.
Til § 3 I bestemmelsens stk. 1 foreslås, at  

 smågrise, avls- og slagtesvin skal gå i stier, hvor mindst 1/3 af  

 det lovpligtige minimumsareal skal være fast eller drænet  

 gulv.
 I bestemmelsens stk. 2 foreslås, at stier, hvor  

 der altid kun går smågrise, skal indrettes således, at  

 mindst 1/2 af det lovpligtige minimumsareal er fast eller drænet  

 gulv.
Herved forbydes brugen af fuldspaltegulve, som ikke giver  

 dyrene god liggekomfort, og som heller ikke åbner mulighed for at  

 tildele dyrene halm eller andet materiale, der kan tilgodese deres behov for  

 at rode og undersøge.
Fuldspaltegulve kan endvidere gøre det  

 vanskeligt for dyrene at regulere deres kropstemperatur.
Det er derfor af  

 flere grunde vigtigt for dyrenes velfærd, at de har et areal, hvor der  

 er fast eller drænet gulv.
Ved drænet gulv forstås et gulv med max. 10 %  

 åbningsareal.
I modsætning til et helt fast gulv giver et  

 drænet gulv mulighed for, at væde kan løbe fra gulvet  

 gennem små åbninger.
Flere undersøgelser har vist, at liggekomforten  

 prioriteres højt hos svin.
Under pladsforhold svarende til dem, der  

 anvendes i den eksisterende intensive produktion, har gulv med større  

 fysisk eller termisk komfort lige så høj eller højere  

 prioritet hos unge svin end mulighed for mere plads.
Under optimale  

 temperaturforhold foretrækker svinene således at hvile sig  

 på et fast eller drænet gulv frem for på et spaltegulv.
Såfremt der ikke er plads til, at alle svin kan  

 ligge ned på det faste eller drænede gulv på samme tid, kan  

 der opstå risiko for, at svinene vil konkurrere om adgangen til dette  

 lejeareal.
Ideelt set bør det faste eller drænede gulv derfor  

 være tilstrækkeligt stort til, at alle svin i stien kan ligge  

 på det samtidig.
Det ville betyde, at ca. 65 % af arealet efter de  

 gældende minimumsarealkrav skulle have fast eller drænet gulv.  

 Imidlertid kan systemer med delvist fast eller drænet gulv give  

 problemer ved fodring med vådfoder, hvor grisene risikerer at blive  

 våde og gøre lejearealet vådt.
Vådfodring kan have  

 en række fordele for dyrenes sundhed, herunder mindske risikoen for  

 salmonella, men hvis det medfører, at lejearealet bliver vådt,  

 nedsættes dyrenes velfærd, ligesom hygiejnen forringes, og  

 sygdomsrisikoen forøges.
 For ikke at udelukke muligheden af at bruge vådfoder  

 men samtidig sikre adgang til fast/drænet gulv med deraf  

 følgende bedre liggekomfort foreslås det, at 1/3 af stiarealet  

 som minimum skal være med fast eller drænet gulv.
Smågrise har stort behov for at kunne hvile på  

 et fast eller drænet gulv, navnlig i den første tid efter  

 fravænningen.
For at alle smågrisene kan ligge på det faste  

 eller drænede gulv på samme tid, vil det være  

 nødvendigt at stille krav om, at mindst 1/2 af det lovpligtige  

 minimumsareal skal være med fast eller drænet gulv.
Imidlertid forskes der for øjeblikket i alternative  

 stisystemer, hvor grisene går i den samme sti fra fødsel til  

 slagtning eller fra fravænning til slagtning.
Disse systemer kan vise  

 sig at indebære en række fordele for dyrenes velfærd, men  

 da stierne skal kunne bruges fra grisene er helt små, til de  

 opnår den ønskede slagtevægt, vil det være  

 vanskeligt på nuværende tidspunkt at stille krav om en  

 større procentdel fast eller drænet gulv end 1/3.
 Det foreslås derfor i § 3, stk. 2, at  

 mindst 1/2 af det lovpligtige minimumsareal i stier, der kun bruges til  

 smågrise, skal være med fast eller drænet gulv. »Fra  

 fødsel til slagtning-« og »fra fravænning til slagtning-«  

 systemerne falder derimod ind under hovedreglen i § 3, stk. 1,  

 hvorefter 1/3 fast eller drænet gulv er tilstrækkeligt.
 En vis del fast eller drænet gulv giver både  

 forbedret liggekomfort og bedre muligheder for at tildele svinene  

 beskæftigelsesmateriale som halm eller lignende, så deres behov  

 for at rode kan tilgodeses, jf. bemærkningerne til § 5.
Til § 4 Bestemmelsen fastslår, at smågrise over 20 kg,  

 avls- og slagtesvin skal have mulighed for at regulere deres kropstemperatur.  

 Svin har ikke funktionelle svedkirtler og kan således ikke svede over  

 hele kroppen som f.eks. mennesker.
Svin har derfor et stort behov for at  

 kunne få afkølet kroppen på en anden måde, når  

 det bliver varmt eller efter fysisk aktivitet.
Hvis de har mulighed for at  

 blive fugtige, kan de få afkølet kroppen ved fordampning af  

 fugtigheden fra kroppen.
En af de måder, hvorpå svin således kan  

 blive kølet af, er ved at installere et overbrusningsanlæg, der  

 kan indstilles til, f.eks. når det er over en vis temperatur, én  

 gang i timen at sende forstøvet vand ud over et bestemt område  

 af stien.
Svinene kan så søge hen til dette område, hvis  

 de har behov for at blive afkølet.
Af hensyn til eventuelle  

 aggressioner blandt dyrene, bør man ved installering af sådanne  

 anordninger tage højde for, at alle dyrene får  

 tilstrækkelig adgang til vandet, f.eks. ved at afpasse intervallet  

 mellem overbrusninger, varigheden af disse og udstrækningen af det  

 overbrusede areal efter dyrenes adfærdsmæssige reaktion.
Smågrise under 20 kg har ved typiske  

 staldtemperaturer ikke samme behov for at blive afkølet som de  

 større grise, mens de i langt højere grad har behov for at  

 få lidt mere varme end de større grise.
Smågrise under 20  

 kg er derfor ikke omfattet af det foreslåede krav om  

 overbrusningsanordninger.
Til gengæld er det vigtigt, at  

 svineproducenterne indretter deres smågrisestalde sådan, at der  

 er mulighed for at overdække en del af stien, hvor temperaturen kan  

 blive højere end i resten af stien, og hvor der er bedre beskyttelse  

 mod eventuel træk.
Det er dog ikke fundet hensigtsmæssigt at  

 lovgive om en sådan mulighed, fordi det vil være særdeles  

 vanskeligt entydigt at opstille kravene til indretningen heraf.
Til § 5 Bestemmelsen stiller krav om, at smågrise, avls- og  

 slagtesvin skal have adgang til halm eller andet, der kan tilgodese dyrenes  

 behov for beskæftigelses- og rodemateriale.
Det er ikke muligt ud fra de nuværende  

 forskningsresultater at præcisere adgangen til beskæftigelses- og  

 rodemateriale nærmere.
Det ligger dog fast, at netop adgangen til  

 beskæftigelses- og rodemateriale er et væsentligt behov hos svin,  

 og at det kan medvirke til at reducere halebidning, hvorfor der stilles krav  

 om adgang til beskæftigelses- og rodemateriale.
Den enkelte producent  

 kan vælge, om der skal bruges halm eller andre alternativer.  

 Producenten kan herunder tage med i betragtningerne, om materialet - eller  

 dele af det, hvis der bruges forskellige typer - også er velegnet til  

 at øge liggekomforten yderligere.
Til § 6 Bestemmelsen svarer til § 4 a i dyreværnsloven,  

 jf. lov nr. 386 af 6. juni 1991 som ændret bl.a. ved lov nr. 183 af 14.  

 april 1993 og lov nr. 80 af 9. februar 1999.
 Formålet er for det første at gøre det  

 muligt administrativt at gennemføre direktiver fra EU om forsvarlig  

 behandling af dyr og beskyttelse af dyrs velfærd.
Bestemmelsen om hjemmel til administrativ  

 gennemførelse af direktiver blev foreslået indsat i  

 dyreværnsloven i 1992, idet der havde vist sig et behov herfor.
De  

 internationale forpligtelser på dyreværnsområdet, der  

 tidligere i det væsentlige forelå som udkast til forordninger,  

 som efter vedtagelsen virker som national ret, havde i praksis vist sig i  

 vidt omfang at blive fastsat som direktiver, der normalt kræver  

 nationale opfyldelsesbestemmelser.
Af lovtekniske såvel som af  

 praktiske grunde fandt man det derfor hensigtsmæssigt i  

 dyreværnsloven at åbne mulighed for, at sådanne regler kan  

 gennemføres administrativt.
Forud for deltagelse i arbejdsgruppemøder i EU-regi  

 inden for dyreværnsområdet afholder Justitsministeriet  

 møder i en særlig komité (»den nationale komité«),  

 hvor udkast til EU-direktiver løbende gennemgås og  

 drøftes.
Den nationale komité består foruden  

 embedsmænd fra de berørte ministerier dels af særligt  

 sagkyndige, dels af interesserepræsentanter fra landbruget og  

 dyreværnsforeningerne.
Derudover suppleres komiteen med eksperter og  

 repræsentanter for interesseorganisationer inden for de særlige  

 områder, som skal drøftes.
Direktivudkastene bliver tillige  

 forud for den endelige vedtagelse forelagt Folketingets Europaudvalg.
 På denne baggrund vedtog Folketinget i 1993 den  

 foreslåede ændring af dyreværnsloven.
Formålet er herudover at gøre det muligt  

 administrativt at fastsætte regler, der sikrer anvendelsen af  

 forordninger på dyreværnsområdet.
Det kan f.eks. være  

 bestemmelser om, at ansøgning om godkendelse i henhold til en  

 forordning skal behandles af en bestemt myndighed, ligesom der kan udpeges en  

 bestemt myndighed til at føre tilsyn og lignende i henhold til en  

 forordning.
En sådan bestemmelse blev foreslået indsat i  

 dyreværnsloven i 1998, idet der havde vist sig behov for at kunne  

 fastsætte supplerende regler vedrørende anvendelsen af  

 forordninger på dyreværnsområdet.
Den foreslåede  

 ændring blev indsat i dyreværnsloven ved lov nr. 80 af 9. februar  

 1999.
Adgangen til administrativt at fastsætte regler, der  

 gør det muligt at opfylde vore internationale forpligtelser også  

 på svineområdet, er således allerede givet i  

 dyreværnsloven.
Med gennemførelsen af en særlov for  

 smågrise, avls- og slagtesvin findes bestemmelsen dog af  

 pædagogiske årsager også at burde medtages heri.
 Såfremt EU ved den forestående revision af  

 direktivet om beskyttelse af svin fastsætter skærpede mindstekrav  

 for smågrise, avls- og slagtesvin i forhold til reglerne i dette  

 forslag, vil EU-reglerne herefter også kunne gennemføres i dansk  

 ret ved udfærdigelse af administrative forskrifter med hjemmel i denne  

 lov.
Til § 7 Bestemmelsen præciserer, at dyreværnslovens  

 generelle regler om beskyttelse af dyr fortsat finder anvendelse på  

 svin omfattet af denne lov.
Det samme er tilfældet med regler udstedt  

 med hjemmel i dyreværnsloven.
 Det drejer sig eksempelvis om de generelt formulerede  

 regler i dyreværnslovens §§ 1-3, hvorefter dyr bl.a. skal  

 behandles forsvarligt, og den, der holder dyrene, skal sørge for, at  

 de behandles omsorgsfuldt og huses, fodres, vandes og passes under  

 hensyntagen til deres fysiologiske, adfærdsmæssige og  

 sundhedsmæssige behov, ligesom dyrene skal tilses mindst en gang om  

 dagen.
Endvidere vil de hidtil gældende bestemmelser i  

 bekendtgørelser, der fastsætter regler om svin, og som er  

 udstedt i medfør af dyreværnsloven, fortsat være  

 gældende i det omfang, der ikke ved nærværende forslag  

 fastsættes nye regler på området.
En række  

 bestemmelser i bekendtgørelse om beskyttelse af svin og  

 bekendtgørelse om slagtning og aflivning af dyr vil således  

 fortsat være gældende også for så vidt angår  

 smågrise, avls- og slagtesvin.
Det drejer sig f.eks. om regler om, at  

 smågrise skal inddeles i flokke snarest muligt efter  

 fravænningen, og at smågrise, avls- og slagtesvin bør  

 holdes i stabile flokke og blandes så lidt som muligt.
Til § 8 Bestemmelsen indeholder reglerne om straf for  

 overtrædelse af loven.
Efter stk. 1 går strafferammen fra  

 bøde til hæfte for overtrædelse af §§ 3-5. Efter  

 stk. 2 er der hjemmel til at indsætte bestemmelser om en  

 tilsvarende strafferamme i administrative forskrifter, der udfærdiges  

 efter lovens § 6. Efter stk. 3 er der tillige mulighed for at  

 pålægge juridiske personer strafansvar i overensstemmelse med  

 reglerne i straffelovens 5. kapitel.
Til § 9 Det foreslås i stk. 1, at loven træder i  

 kraft den 1. juli år 2000. Herved sikres det, at producenter, som  

 allerede er påbegyndt planlægning og opførelse af  

 svinestalde efter de gældende regler, kan nå at tage disse i brug  

 inden lovens ikrafttræden, så deres nye bygninger ikke skal  

 bygges om igen lige efter færdiggørelsen.
Disse producenter  

 falder dermed ind under overgangsreglen i stk. 3.
Det foreslås endvidere i stk. 2, at kravet i  

 § 5 om adgang til beskæftigelses- og rodemateriale først  

 skal træde i kraft 5 år senere.
Baggrunden herfor er, at de  

 staldsystemer, man på nuværende tidspunkt anvender til  

 smågrise, avls- og slagtesvin, ikke alle er lige velegnede til  

 tildeling af halm, idet gyllekanalerne f.eks. kan stoppes til af halm, der  

 falder ned gennem et delvist spaltegulv.
 Der er allerede forsket meget i alternative  

 beskæftigelsesmaterialer, og det må forventes, at producenterne  

 inden for en fem-årig periode vil have mulighed for at finde praktisk  

 anvendelige og økonomisk holdbare løsninger, som kan bruges i  

 ny- og ombyggede stalde.
I stk. 3 foreslås det, at der ved hold af  

 smågrise, avls- og slagtesvin i bygninger, der er taget i brug  

 før den 1. juli år 2000, gælder en overgangsperiode  

 på 15 år fra lovens ikrafttræden.
Baggrunden herfor er, at  

 de foreslåede krav i §§ 3-5 kan medføre, at en del  

 producenter må indrette staldene på en helt anden måde.
Der  

 bør derfor være en rimelig periode til at tilpasse eksisterende  

 bygninger til kravene, mens der ved ombygning og nybygning efter lovens  

 ikrafttræden kan tages højde for kravene allerede i  

 planlægningen.
 Hvis en eksisterende bygning ombygges på en  

 sådan måde, at bygningen tages ud af brug i kortere eller  

 længere tid og på ny tages i brug efter lovens  

 ikrafttræden, finder hovedreglen i stk. 1 anvendelse.
Overgangsreglen i stk. 3 sikrer samtidig, at kravene  

 på sigt kommer til at gælde for alle eksisterende  

 staldanlæg.
Der henvises i øvrigt til de almindelige  

 bemærkninger under pkt. 5.
Til § 10 Bestemmelsen fastlægger lovens territoriale  

 gyldighed.
Efter vedtagelsen af lov nr. 906 af 16. december 1998 for  

 Grønland om hunde og dyreværn er kompetencen til at  

 fastsætte regler om beskyttelse af dyr i Grønland overgået  

 til Grønlands hjemmestyre, hvorfor kun Færøerne er  

 nævnt her.
Bilag 1 Bekendtgørelse om beskyttelse af svin1) I medfør af § 4, stk. 1, § 4a, § 12,  

 stk. 1, § 14, stk. 3, § 24a samt § 28, stk. 5  

 og stk. 7, i dyreværnsloven, jf. lov nr. 386 af 6. juni 1991 som  

 ændret ved lov nr. 183 af 14. april 1993, samt under henvisning til  

 rådets direktiv af 19. november 1991 om fastsættelse af  

 mindstekrav med hensyn til beskyttelse af svin 91/630/EØF  

 fastsættes følgende:
Kapitel 1 Bekendtgørelsens område m.v.
 § 1. Reglerne i denne bekendtgørelse finder anvendelse  

 på bedrifter med svin, der holdes indelukket med henblik på avl  

 og opfedning.
 Stk. 2. Reglerne i § 3 og § 4 finder ikke anvendelse  

 på bedrifter med under seks svin eller fem søer med deres  

 pattegrise.
 § 2. Ved svin forstås et svin i enhver alder, uanset om  

 det opdrættes til avl eller opfedning.
 Stk. 2. Ved orne forstås et handyr efter puberteten,  

 bestemt til avl.
 Stk. 3. Ved gylt forstås et hundyr efter puberteten og  

 inden faring.
 Stk. 4. Ved so forstås et hundyr efter første  

 faring.
 Stk. 5. Ved en diegivende so forstås et hundyr fra  

 perinatalperiode til fravænning af pattegrisene.
 Stk. 6. Ved goldso og drægtig so forstås en so  

 mellem fravænning og perinatal periode.
 Stk. 7. Ved pattegris forstås en gris fra fødsel  

 til fravænning.
 Stk. 8. Ved fravænnet gris forstås en gris fra  

 fravænning og indtil 10 uger.
 Stk. 9. Ved avls- og slagtesvin forstås et svin fra 10  

 uger indtil slagtning eller avlsbrug.
Kapitel 2 Arealkrav § 3. Der skal være frit gulvareal til hver  

 fravænnet gris eller hvert avls- og slagtesvin, der opdrættes i  

 flok, på mindst:
 0,15 m2 til svin med en gennemsnitsvægt på 10  

 kg eller derunder.
 0,20 m2 til svin med en gennemsnitsvægt på  

 mellem 10 kg og 20 kg.
 0,30 m2 til svin med en gennemsnitsvægt på  

 mellem 20 kg og 30 kg.
 0,40 m2 til svin med en gennemsnitsvægt på  

 mellem 30 kg og 50 kg.
 0,55 m2 til svin med en gennemsnitsvægt på  

 mellem 50 kg og 85 kg.
 0,65 m2 til svin med en gennemsnitsvægt på  

 mellem 85 kg og 110 kg.
 1,00 m2 til svin med en gennemsnitsvægt på  

 over 110 kg.
Kapitel 3 Almindelige bestemmelser § 4. Opbinding af svin er forbudt.
 § 5. De materialer, der anvendes til stalde, navnlig bokse og  

 inventar, som svinene kan komme i kontakt med, må ikke være  

 skadelige for dem og skal kunne rengøres og desinficeres  

 effektivt.
 § 6. Bygningens isolering, opvarmning og ventilation skal  

 sikre, at luftcirkulation, støvindhold, temperatur, relativ  

 luftfugtighed og koncentrationer af luftarter holdes på et niveau, som  

 ikke er skadeligt for svinene.
§ 7. Alt automatiseret eller mekanisk udstyr, der er af  

 betydning for svinenes sundhed og velfærd, skal kontrolleres mindst  

 én gang daglig.
Hvis der opdages defekter, skal disse straks udbedres,  

 og hvis det ikke lader sig gøre, skal der træffes passende  

 foranstaltninger til at sikre svinenes sundhed og velfærd, indtil  

 defekten er udbedret.
Stk. 2. Anvendes der et mekanisk ventilationssystem, skal der  

 forefindes et egnet reservesystem, således at der kan ske  

 tilstrækkelig luftfornyelse til at beskytte svinenes sundhed og  

 velfærd, hvis systemet svigter.
Der skal endvidere være  

 installeret et alarmsystem til at advare den ansvarlige for dyreholdet om  

 svigtet.
Alarmsystemet skal afprøves jævnligt.
§ 8. Svinene må ikke til stadighed holdes i  

 mørke.
For at imødekomme svinenes adfærdsmæssige og  

 fysiologiske behov skal der forefindes en passende naturlig eller kunstig  

 belysning.
Den kunstige belysning skal svare til varigheden af den naturlige  

 belysning mellem kl. 9 og kl. 17.
 Stk. 2. Der skal endvidere være en passende (fast eller  

 mobil) lyskilde af tilstrækkelig styrke til, at svinene til enhver tid  

 kan tilses.
 § 9. Alle svin skal tilses mindst en gang daglig af den  

 ansvarlige for dyreholdet.
 Stk. 2. Syge eller tilskadekomne svin skal omgående  

 plejes og skal om fornødent kunne isoleres i egnede stalde med  

 tør og bekvem strøelse.
 Stk. 3. En dyrlæge skal konsulteres hurtigst muligt,  

 hvis de enkelte svin ikke viser tegn på bedring ved den i stk. 2  

 nævnte pleje.
 § 10. Hvis svinene er opstaldet flokvis, skal der  

 træffes foranstaltninger til at forhindre slagsmål, der går  

 ud over normal adfærd.
 Stk. 2. Svin, der udviser vedholdende aggressivitet over for  

 andre dyr, eller som er ofre for denne aggresivitet, skal isoleres eller  

 holdes på afstand af flokken.
 § 11. Svinestaldene skal være indrettet således,  

 at hvert svin kan lægge sig samt hvile og rejse sig uden  

 besvær.
 Stk. 2. Ethvert svin skal kunne anvende rene lejearealer.
 Stk. 3. Ethvert svin skal kunne se andre svin med undtagelse  

 af svin, der holdes isoleret på grund af sygdom eller  

 tilskadekomst.
§ 12. Hvis der anvendes bindsler, må disse ikke skade  

 svinene, og de skal kontrolleres jævnligt og om nødvendigt  

 reguleres for at sidde bekvemt.
Hvert bindsel skal være langt nok til,  

 at svinene kan bevæge sig i overensstemmelse med § 11,  

 stk. 1. Bindslerne skal være udformet således, at der  

 såvidt muligt ikke er risiko for, at svinene kan blive kvalt eller  

 komme til skade.
 § 13. Stalde, stier, inventar og redskaber til svin skal  

 regelmæssigt rengøres og desinficeres for at forebygge  

 tilstedeværelse af sygdomsbærende organismer.
 Stk. 2. Gødning, urin og spildfoder skal fjernes  

 så ofte som nødvendigt for at forhindre lugt og for at forhindre  

 at fluer, rotter, mus og andre skadedyr tiltrækkes.
 § 14. Gulvene må hverken være glatte eller  

 ujævne, så der er risiko for, at svinene kommer til skade, og de  

 skal være konstrueret således, at svin, der står eller  

 ligger på dem, ikke kommer til skade eller udsættes for lidelse.  

 De skal være tilpasset svinenes størrelse og vægt og danne  

 en hård, jævn og stabil overflade.
Stk. 2. Lejearealet skal være bekvemt, rent og passende  

 drænet og må ikke kunne skade svinene.
Hvis der udlægges  

 strøelse, skal dette være rent, tørt og uskadeligt for  

 svinene.
 § 15. Alle svin skal have adgang til foder, der passer til  

 deres alder, vægt, adfærdsmæssige og fysiologiske behov af  

 hensyn til deres velfærd og sundhed.
§ 16. Alle svin skal fodres mindst én gang daglig.
Hvis  

 svinene opdrættes flokvis og ikke fodres efter ædelyst eller ved  

 hjælp af automatisk fodringssystem, skal hvert dyr have adgang til  

 foder på samme tid som de andre i flokken.
 § 17. Svin på over to uger skal have fri adgang til  

 frisk vand i tilstrækkelig mængde eller kunne stille deres  

 væskebehov på anden måde.
 § 18. Udstyr til fodring og vanding skal være udformet,  

 fremstillet, placeret og vedligeholdt på en sådan måde, at  

 der er mindst mulig risiko for forurening af svinenes foder og vand.
 § 19. Ud over de foranstaltninger, der normalt træffes  

 for at forhindre halebidning og andre uvaner, samt for at svinenes  

 adfærdsmæssige behov skal kunne tilfredstilles, skal der til alle  

 svin - under hensyn til det omgivende miljø og belægningen -  

 være udlagt halm eller andet materiale eller egnede genstande.
Kapitel 4 Særlige bestemmelser vedrørende orner § 20. Ornestier skal være placeret og konstrueret  

 således, at ornen kan vende sig, høre, lugte og se andre svin.  

 Ornen skal have et rent, tørt og bekvemt lejeareal.
 Stk. 2. Stien til en voksen orne skal være på  

 mindst 6 m2. Arealet skal dog være større, når stierne  

 anvendes til bedækning.
Kapitel 5 Særlige bestemmelser vedrørende søer  

 og gylte § 21. Drægtige søer og gylte skal om  

 nødvendigt behandles mod eksterne og interne parasitter.  

 Drægtige søer og gylte skal gøres rene, når de  

 anbringes i farestien.
 § 22. Søer og gylte skal have rent, veldrænet og  

 bekvemt lejeareal og bør have adgang til egnet  

 redebygningsmateriale.
 § 23. Der skal være et frit areal bag ved soen eller  

 gylten for at lette naturlig faring eller faring, hvortil der kræves  

 hjælp.
 § 24. Farestier, hvor søer holdes løse, skal  

 være forsynet med en beskyttelsesanordning til pattegrisene, som f.eks.  

 farebøjler.
Kapitel 6 Særlige bestemmelser vedrørende  

 pattegrise § 25. Om nødvendigt skal pattegrise have en varmekilde  

 og et fast, tørt og bekvemt leje adskilt fra soen, hvor de alle kan  

 hvile samtidigt.
 § 26. Hvis der anvendes en fareboks skal pattegrisene have  

 tilstrækkelig plads til at die uden vanskelighed.
§ 27. Klipning af hale og tænder må ikke foretages  

 rutinemæssigt, men kun hvis der på bedriften er forhold, som  

 betyder, at der vil ske skader på søers patter eller svins  

 ører eller haler som følge af, at denne klipning ikke er  

 foretaget.
Hvis det viser sig nødvendigt at klippe eller slibe  

 tænder, skal dette ske inden for fire dage efter fødslen.
 § 28. Pattegrise må ikke vænnes fra soen,  

 før de er mindst tre uger gamle, medmindre det ellers ville gå  

 ud over moderdyrets eller pattegrisenes velfærd eller sundhed.
Kapitel 7 Særlige bestemmelser vedrørende  

 fravænnede grise, avls- og slagtesvin § 29. Svinene inddeles i flokke snarest muligt efter  

 fravænningen.
 Stk. 2. Svinene bør holdes i stabile flokke og blandes  

 så lidt som muligt.
Kapitel 8 Indførsel fra tredielande § 30. For at kunne indføre svin fra tredielande til  

 Danmark, skal dyrene ledsages af et certifikat udstedt af den kompetente  

 myndighed i det pågældende land, hvorved det attesteres, at de  

 mindst har fået en lige så god behandling som den, der er  

 foreskrevet i direktiv 91/630/EØF om fastsættelse af mindstekrav  

 til beskyttelse af svin.
Kapitel 9 Straf § 31. Med bøde eller hæfte straffes den, der  

 overtræder §§ 3 - 29.
Stk. 2. Er en overtrædelse begået af en  

 aktieselskab, anpartsselskab, andelsselskab eller lignende, kan der efter  

 § 28, stk. 7, i dyreværnsloven pålægges selskabet  

 som sådant bødeansvar.
Er overtrædelsen begået af en  

 kommune eller et kommunalt fællesskab, jf. § 60 i lov om  

 kommunernes styrelse, kan der pålægges kommunen eller det  

 kommunale fællesskab bødeansvar.
Kapitel 10 Ikrafttrædelse § 32. Bekendtgørelsen træder i kraft den 1.  

 januar 1994.
 Stk. 2. Bestemmelsen i § 4 træder dog først  

 i kraft den 1. januar 1996. Bygninger, der er taget i brug inden den 1.  

 januar 1996, skal senest opfylde § 4 den 31. december 2005.
 Stk. 3. Bygninger, der er taget i brug før den 1.  

 januar 1994, skal dog først opfylde de i § 3 nævnte  

 arealkrav den 1. januar 1998.
