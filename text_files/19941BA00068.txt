Nr BSF 68 Forslag til folketingsbeslutning om gennemførelse af en samlet  

 undersøgelse af Firma-Funktionærernes Arbejdsløshedskasses virksomhed Fremsat af Kim Behnke (FP) Aage Brusgaard (FP) Kirsten Jacobsen (FP)  

 Annette Just (FP) den 23. februar 1995 Folketinget pålægger arbejdsministeren at iværksætte følgende foranstaltninger umiddelbart efter Folketingets vedtagelse af forslaget:
 1. Arbejdsministeren anmoder Rigsrevisionen om at gennemføre en  

 tilbundsgående undersøgelse af forhold i og omkring Firma-Funktionærernes  

 Arbejdsløshedskasse og dens virke siden januar 1988.
 2. Arbejdsministeren drager omsorg for, at der gennemføres en uvildig  

 undersøgelse af Arbejdsministeriets rolle og Direktoratet for  

 Arbejdsløshedsforsikrings rolle i den årelange sag vedrørende forhold mellem  

 Firma-Funktionærernes Arbejdsløshedskasse og Sammenslutningen af  

 Firma-Funktionærer.
Bemærkninger til forslaget Kort resume af forslaget Firma-Funktionærernes Arbejdsløshedskasse (i det efterfølgende forkortet  

 FFA) og Sammenslutningen af Firma-Funktionærer (i det efterfølgende forkortet  

 SFF) har i nu mange år været genstand for adskillige undersøgelser, et  

 historisk antal pålæg fra Direktoratet for Arbejdsløshedsforsikringen (i det  

 efterfølgende forkortet DfA), undersøgelse fra Rigsrevisionen og mere end 130  

 spørgsmål i Folketinget.
Hele sagen kan i en sætning forklares således: SFF er en fagforening, og  

 FFA er en arbejdsløshedskasse.
Loven tillader ikke overførsel af midler fra  

 arbejdsløshedskassevirksomhed til fagforeningsvirksomhed.
Denne præcise  

 bestemmelse i lovgivningen er blevet og søgt blevet omgået af SFF ved at  

 sammenblande forhold i FFA og SFF lige fra fælles bygninger, fælles  

 kursusejendom, fælles edb, fælles advokat, fælles personale osv.
Manglende  

 korrekt kontering af udgifter i SFF har medført omfattende kapitalvandring  

 fra FFA til SFF.
Dette har DfA utallige gange påtalt lige siden 1988 med det resultat, at  

 SFF har tilbagebetalt adskillige millioner til FFA.
Betalingerne er ofte  

 faldet med betydelig tidsforskydelse og først efter mange påbud.
Sammenlagt  

 har det medført et stort milliontab for FFA.
Medlemmerne af  

 arbejdsløshedskassen har således gennem mange år betalt for og lagt penge ud  

 for udgifter i fagforeningen.
Det er i strid med loven.
DfA har derfor pligt  

 til at gribe ind med pålæg.
Det er også sket i et vist omfang, men langtfra  

 så prompte, det kan forventes, og langtfra så effektivt, det kan påkræves.  

 Ansvaret for DfA's virke er hos arbejdsministeren.
Da arbejdsministeren ikke  

 af egen drift har taget initiativ til at få hele sagen mellem SFF og FFA  

 normaliseret til trods for adskillige henvendelser fra Folketinget, er der  

 ingen anden udvej end at pålægge ministeren en række konkrete tiltag gennem  

 nærværende beslutningsforslag.
Forslagets baggrund Sagen mellem FFA og SFF beror på det forhold, at arbejdsløshedskassen og  

 fagforeningen deler bopæl og en række administrative faciliteter m.v.
For  

 årene 1985-1987 forelå der en skriftlig administrationsaftale mellem FFA og  

 SFF.
FFA betalte ca. 61 pct. af de samlede fællesomkostninger.
I 1988  

 ændredes denne aftale således, at FFA nu pludselig skulle betale ca. 81 pct.  

 af fællesomkostningerne.
Her startede problemerne.
Den personkreds, som leder  

 FFA, er identisk med den personkreds, der leder SSF.
Derved har det gennem  

 alle årene været meget let at opnå enighed mellem SFF og FFA om indgåede  

 aftaler.
For SFF var/er der en åbenlys interesse i at lade FFA betale mest  

 muligt af de fælles omkostninger i samdriften.
Derved frigøres der midler i  

 fagforeningen til brug for dens øvrige virke.
For medlemmerne af FFA er det  

 meget utilfredsstillende, at de skal betale administrationsomkostninger (via  

 kontingentet til arbejdsløshedskassen) for aktiviteter, der ikke vedrører  

 arbejdsløshedskassens virke, men derimod er fagforeningsrelaterede.
Sagen er i Folketinget blevet behandlet/undersøgt gennem over 130  

 spørgsmål.
De er stillet hovedsagelig gennem Folketingets Finansudvalg,  

 gennem Arbejdsmarkedsudvalget og som spørgsmål i henhold til § 20 i  

 Folketingets forretningsorden.
Dertil kommer Rigsrevisionens undersøgelse af  

 sagen og Kammeradvokatens vurderinger af en række forhold.
 I folketingsåret 1993-94 fremsatte forslagsstillerne forslag til  

 folketingsbeslutning om tilbagetrækning af anerkendelsen af  

 Firma-Funktionærernes Arbejdsløshedskasse, (B 94). Se Folketingstidende  

 1993-94, Folketingets forhandlinger sp. 9421 og 10837 samt Tillæg A sp. 8535.
 For at begrænse dette forslags bemærkninger til det materiale, der er  

 offentlig adgang til, vil der alene blive refereret til Rigsrevisionens  

 beretning af 10. november 1993 om samadministration mellem  

 arbejdsløshedskasser og andre foreninger, specielt mellem  

 Firma-Funktionærernes Arbejdsløshedskasse og Sammenslutningen af  

 Firma-Funktionærer og en række nærmere angivne spørgsmål.
 Rigsrevisionens beretning giver i sit resume en dækkende beskrivelse af de  

 forhold, der har hersket, hvorfor det gengives i sin fulde længde i bilag 1  

 til forslaget.
Efter Rigsrevisionens beretning har Statsrevisorerne også gennemgået  

 sagen.
Den 20. januar 1994 afgav de følgende konkluderende bemærkninger til  

 sagen:
»Statsrevisorerne kan derfor tilslutte sig Rigsrevisors ønske om  

 ændringer af lovgivningen og de administrative regler.
Statsrevisorerne  

 finder det samtidig nødvendigt at indskærpe over for arbejdsministeren, at  

 direktoratet burde have benyttet sine beføjelser på et tidligere tidspunkt,  

 så snart de første tegn på misbrug dukkede op.« Der har været mange opgørelser over, hvilke beløb sagen drejer sig om.
Til  

 opnåelse af et overblik er der i folketingsåret 1993-94 bl.a. stillet  

 følgende spørgsmål:
Spørgsmål S 556 (FF 6761) »Hvor mange penge andrager de sager vedrørende forholdet mellem SFF  

 og FFA, der fortsat ligger til afgørelse i ministeriet og/eller DfA?» Svar:
»Det kan oplyses, at Arbejdsministeriet p.t. behandler 3 ankesager,  

 der, såfremt Arbejdsministeriet tiltræder direktoratets afgørelser,  

 skønsmæssigt vil medføre en regulering på i alt ca. kr. 2,5 mio., hvoraf SFF  

 har tilbagebetalt kr. 284.000, hvilket dækker reguleringsbeløbet vedrørende  

 den ene ankesag.« Spørgsmål S 558 (FF 6763) »Vil ministeren oplyse, hvor mange penge SFF har tilbagebetalt til  

 FFA i forhold til de påbud, DfA har givet SFF?» Svar:
»Vedrørende de over for FFA trufne afgørelser m.v. kan det oplyses,  

 at der, såfremt Arbejdsministeriet/domstolene tiltræder direktoratets  

 afgørelser, bliver der tale om en tilbagebetaling fra SFF til FFA på i alt  

 ca. 17,3 mio. kr., hvoraf SFF p.t. har tilbagebetalt ca. 10,0 mio. kr.« En af de største transaktioner til ugunst for FFA var salget af ejendommen  

 Paghs Gaard i Odense for 20,6 mio. kr. til FFA.
Sælger var et SFF-styret  

 foretagende, Rudkøbing Boghandel og Kontorforsyning ApS.
Købsprisen på 20,6  

 mio. kr. var vildt opskruet, hvorfor der i Finansudvalget i folketingsåret  

 1991-92 blev stillet en række spørgsmål omkring dette emne. (Spørgsmål og  

 svar findes på bilag 17-05 i Finansudvalget).
 Spørgsmål 22:
»Hvad foretog ministeren og DfA sig i anledning af handelen med Paghs  

 Gaard i Odense? En handel, hvor køberen FFA - i strid med normal  

 handelspraksis - betalte samtlige handelsomkostninger m.v., hvorved SFF nok  

 en gang fik tilført midler fra FFA.« Svar:
»DfA har oplyst, at ejendommen ikke er solgt af SFF til FFA, men af  

 Rudkøbing Boghandel og Kontorforsyning ApS, som ejes af SFF«. . .  

 »Ejendomsmæglerens vurderingsrapport er dateret den 11. oktober 1991 og  

 angiver et vurderingsbeløb på 24,4 mio. kr. under forudsætning af, at køberen  

 afholder halvdelen af handelsomkostningerne eller 284.000 kr.«. . . .  

 »Købesummen udgjorde i henhold til skødet 20.587.017 kr., og endvidere  

 skulle a-kassen betale de fulde handelsomkostninger, svarende til yderligere  

 284.000 kr., dvs. i alt ca. 20.871.000 kr. eller ca. 3.529.000 kr. mindre end  

 vurderingsbeløbet.
På baggrund heraf har direktoratet ikke fundet grundlag  

 for at anfægte ejendomshandelen.« Da der fra adskillige sider blev rejst tvivl om, hvorvidt salgssummen på  

 20,9 mio. kr. var korrekt, blev der iværksat adskillige vurderinger af  

 ejendommen.
Ingen af disse kom op på et beløb af denne størrelse.
En udløber  

 af debatten om beløbets størrelse blev en injuriesag mellem FFA's formand og  

 højesteretssagfører Claus Christensen.
I den anledning blev der foretaget en  

 regulær syns- og skønsforretning.
Det affødte nedenstående spørgsmål.
Spørgsmål S 808 (FF 8191) »Hvad er ministerens kommentar til, at der i sagen omkring FFA's køb  

 af Paghs Gaard i Odense er blevet foretaget syn og skøn, der godtgør, at  

 ejendommen er under 9 mio. kr. værd, modsat den pris på over 20 mio. kr., som  

 blev bogført?» Svar:
»Jeg er bekendt med, at der som led i en privat injuriesag anlagt af  

 FFA's formand, Arne Frederiksen, mod højesteretssagfører Claus Christensen  

 har været afholdt syns- og skønsforretning på ejendommen Paghs Gaard i  

 Odense.
Syns- og skønsmanden har vurderet dels ejendommens lejeværdi pr. 1.  

 juli 1991 ved forskellige typer lejemål, dels ejendommens kontante  

 handelsværdi pr. 1. juli 1991, henholdsvis hvis ejendommen var udlejet til  

 den vurderede lejeværdi eller var fri for lejemål.
I sidstnævnte tilfælde er handelsværdien angivet til 8,9 mio. kr.«. .  

 . . »Syn og skøn er et middel for parterne i en verserende retssag til  

 at tilvejebringe oplysninger.
Ingen af de tilvejebragte oplysninger godtgør i  

 sig selv, hvad ejendommens konkrete værdi er, eller om FFA har accepteret en  

 urealistisk pris for ejendommen.« Det er jo for det første meget usædvanligt, at en syns- og skønsforretning  

 nedgøres på den måde.
Syn og skøn er ikke bare et ofte anvendt redskab, men  

 også et helt uundværligt redskab i daglig retspraksis.
For det andet er syns-  

 og skønsforretningen en dokumentation for, at folkene i SFF og FFA (de samme)  

 har trukket DfA rundt i manegen med de priser, der blev anvendt ved den  

 såkaldte »handel« af Paghs Gaard.
Ministeren overser jo det helt  

 fundamentale problem i denne sag, nemlig at personkredsen er den samme.
På  

 dokumenter er der opført samme personer som køber og sælger, blot med  

 forskellige titler.
Derfor er det meningsløst, at ministeren henholder sig  

 til formalia, der åbenlyst er blevet omgået.
Der er i denne samlede sag tale om meget betydelige beløb.
Sagen drejer  

 sig ikke kun om småposteringer mellem en arbejdsløshedskasse og en  

 fagforening.
Derfor bør der efter forslagsstillernes opfattelse ske en frakendelse af  

 FFA's ret til at drive arbejdsløshedskassevirksomhed.
Det viste sig  

 imidlertid under 1. behandling af beslutningsforslag nr.
B 94, at der ikke  

 var flertal for en sådan frakendelse.
 Til belysning af spørgsmålet om frakendelse af retten til at drive  

 arbejdsløshedskassevirksomhed blev der allerede i folketingsåret 1991-92  

 stillet følgende spørgsmål i Finansudvalget, som blev besvaret den 1. oktober  

 1992 (bilag 17-10 i Finansudvalget).
 Spørgsmål nr. 63:
»Når ministeren i svaret på spørgsmål 41 så kraftigt understreger, at  

 sagen omkring forholdet mellem SFF og FFA er meget atypisk, hvorfor har  

 ministeren så ikke for længst anvendt gældende lovgivnings muligheder for at  

 få stoppet den atypiske adfærd?» Svar:
Det gennemgående tema i spørgsmålene er, om der »skal gribes  

 ind« over for Firma-Funktionærernes Arbejdsløshedskasse på grund af de  

 forhold, der har været i kassen - og i givet fald hvordan, altså hvilke  

 initiativer jeg vil tage.
Specielt under henvisning til spørgsmål nr. 45,  

 hvori der er en henvisning til SFF, skal jeg gøre opmærksom på, at  

 direktoratets tilsyn ikke omfatter faglige organisationer.
 Lad mig først kort ridse forløbet og baggrunden op for de aktuelle  

 problemstillinger i sagen:
 Som bekendt tager sagen udgangspunkt i administrationsaftalen mellem SFF  

 og FFA for 1988, særligt principperne for fastsættelsen af fordelingsnøglen  

 for udgiftsfordelingen mellem de to foreninger.
 Direktoratet for Arbejdsløshedsforsikringen har efter en meget grundig  

 behandling af sagskomplekset, som der er redegjort for i direktoratets 6  

 redegørelser til Rigsrevisionen, truffet en række afgørelser, hvori det  

 lægges til grund, at en række udgiftsposter ikke kan fordeles mellem de to  

 foreninger efter den budgetterede fordelingsnøgle, eller at de ikke kan  

 betragtes som fællesudgifter.
 Samlet har afgørelserne ført til krav om, at et større millionbeløb skal  

 tilbageføres fra SFF til FFA.
 Undersøgelserne og afgørelserne vedrørende 1988-aftalen har - i det omfang  

 der er tale om principafgørelser - også virkning for de efterfølgende  

 regnskabsår.
 Som jeg i tidligere besvarelser har orienteret Finansudvalget om, har  

 Direktoratet for Arbejdsløshedsforsikringen anmodet Kammeradvokaten om at  

 foretage en efterprøvning af direktoratets almindelige juridiske vurdering af  

 sagens strafferetlige aspekter.
 I min besvarelse af spørgsmål nr. 14 har jeg endvidere orienteret  

 Folketingets Finansudvalg om, at jeg har anmodet direktoratet om at afgive en  

 udtalelse om, hvorvidt der er anledning til at bringe § 38 i anvendelse.
Ad strafferetlige aspekter Direktøren for Arbejdsløshedsforsikringen har meddelt mig, at  

 Kammeradvokaten efter en grundig gennemgang af sagen sammenfattende har  

 udtalt følgende:
»Der er ikke grundlag for at indgive politianmeldelse mod FFA eller  

 FFA's nuværende eller tidligere ledelse.« Direktøren for Arbejdsløshedsforsikringen har meddelt mig, at  

 direktoratets stillingtagen er, at det kan henholde sig til Kammeradvokatens  

 udtalelse.
 På denne baggrund vil der ikke af Arbejdsministeriet blive indgivet  

 politianmeldelse.
 Ad fratagelse af anerkendelse i henhold til  

 arbejdsløshedsforsikringslovens § 38.
 Bestemmelsen er sålydende:
»Arbejdsministeren kan bestemme, at anerkendelsen af en kasse  

 bortfalder, eller at statens refusion, jf. § 79, stk. 1, helt eller delvis  

 bortfalder for et regnskabsår, 1) hvis kassens ledelse tilsidesætter reglerne i denne lov eller  

 bestemmelser, der er givet i henhold til loven, eller hvis kassens virksomhed  

 ikke foregår under iagttagelse af fornøden påpasselighed og orden, eller 2) hvis direktøren for Arbejdsløshedsforsikringen og Landsarbejdsnævnet  

 skønner, at kassen uden direkte at overtræde gældende regler dog i forholdet  

 til medlemmerne eller til andre anerkendte arbejdsløshedskasser virker på en  

 for arbejdsløshedsforsikringen i dens helhed uheldig måde.
Stk. 2. Arbejdsministeren kan bestemme, at statens refusion og  

 forskud, jf. § 79, stk. 1 og 2, til en kasse helt eller delvis tilbageholdes,  

 indtil kassen har fulgt et pålæg, som direktøren for  

 arbejdsløshedsforsikringen har udstedt efter loven eller bestemmelser, der er  

 fastsat efter denne.« Direktoratet for Arbejdsløshedsforsikringen har efter at have konsulteret  

 Kammeradvokaten meddelt mig, at direktoratet er af den opfattelse, at der  

 ikke i arbejdsløshedsforsikringslovens § 38, stk. 1, nr. 1, er hjemmel til at  

 fastsætte sanktion over for FFA.
Direktoratet finder det endvidere tvivlsomt,  

 om der er hjemmel til at fastsætte sanktion i medfør af § 38, stk. 1, nr. 2,  

 og direktoratet har herved henvist til, at der ikke er holdepunkter for at  

 antage, at de forhold, der er omfattet af de trufne afgørelser, har ført til,  

 at FFA virker på en for arbejdsløshedsforsikringen i dens helhed uheldig  

 måde.
Direktoratet har i forbindelse hermed bemærket, at der ikke foreligger  

 tilkendegivelser fra andre arbejdsløshedskasser - eller fra  

 Landsarbejdsnævnet - der indicerer, at dette skulle være tilfældet.
 På denne baggrund har jeg ikke til hensigt på det foreliggende grundlag at  

 bringe lovens § 38 i anvendelse.
 Derimod har jeg anmodet Direktoratet for Arbejdsløshedsforsikringen om  

 fortsat og indtil videre at følge administrationen i kassen meget tæt for, i  

 det omfang det er muligt, at sikre, at reglerne vedrørende anvendelsen af  

 kassernes egne midler overholdes og i påkommende fald meddele kassen pålæg.
 Jeg skal gøre opmærksom på, at to af direktoratets trufne afgørelser  

 vedrørende edb-transaktioner og fordeling af omkostninger i en ejendom  

 beliggende Peder Hvitfeldts Stræde er anket til Arbejdsministeriet og for  

 tiden under behandling.
 Endvidere skal jeg gøre opmærksom på, at FFA har anlagt sag mod  

 Arbejdsministeriet med påstand om, at der ikke har været hjemmel til at  

 anfægte en godkendt administrationsaftale, og hermed at afgørelserne, der  

 pålægger kassen at kræve tilbagebetaling af for meget udbetalt  

 administrationsvederlag, ikke er gyldige.
 Endelig er jeg bekendt med, at Statsrevisorerne vil fremlægge en beretning  

 på baggrund af Rigsrevisionens undersøgelse om eventuel overførsel af midler  

 fra Firma-Funktionærernes Arbejdsløshedskasse til Sammenslutningen af  

 Firma-Funktionærer.
 På det således nu foreliggende grundlag skal jeg udtale følgende:
Efter min opfattelse er der tale om en meget beklagelig sag, der har  

 afdækket stærkt kritisable dispositioner i FFA.
Jeg skal i denne forbindelse  

 bemærke, at behandlingen af sagen har nødvendiggjort mange ressourcer, der  

 kunne have været anvendt til bedre formål.
 Jeg tillægger det meget stor betydning, at der tages skridt til, at  

 lignende sager ikke opstår i fremtiden.
Jeg skal ikke undlade at gøre opmærksom på, at sagskomplekset ikke kan  

 antages at være karakteristisk i forhold til administrationen i  

 arbejdsløshedskassesystemet i sin helhed.
Det bemærkes herved, at FFA's  

 medlemstal udgør ca. 23.000 ud af et samlet antal arbejdsløshedsforsikrede på  

 godt 2 millioner.
 Jeg har konstateret, at det må anses for ønskeligt, at der fastsættes mere  

 klare og præcise regler for samadministration mellem kasser og deres  

 korresponderende faglige organisationer, således at det i videst muligt  

 omfang sikres, at reglerne bliver kontrollerbare.
Jeg påtænker derfor her i efteråret at fremsætte lovforslag med henblik  

 på, at der skabes en klar hjemmel til at fastsætte nærmere regler om, under  

 hvilke betingelser en arbejdsløshedskasse kan lade andre varetage  

 administrationen.
I tilknytning hertil vil direktoratet gå i gang med at  

 revidere de gældende regler for samadministration.
Landsarbejdsnævnet vil  

 naturligvis blive inddraget i udarbejdelsen af disse regler.
Erfaringerne fra  

 den konkrete sag vil indgå i de samlede overvejelser.
Som jeg påpegede i forbindelse med min besvarelse af spørgsmålene nr.  

 1-41, er der i sagen vedrørende FFA og SFF tale om to foreningers egne midler  

 og ikke statslige midler.
Også for så vidt angår administrationen af en  

 kasses egne midler, må jeg som ansvarlig minister sikre, at lovens krav  

 overholdes, altså at der ikke uretmæssigt overføres midler fra  

 arbejdsløshedskasserne til f.eks. faglige organisationer.
Jeg mener dog også,  

 at de enkelte arbejdsløshedskassemedlemmer bør være sig deres ansvar bevidst,  

 og de bør i forbindelse hermed gøres bekendt med direktoratets anmærkninger  

 til kassens regnskab.
Med henblik på at sikre, at medlemmerne har de  

 nødvendige forudsætninger for at tage del i beslutningsprocessen i kasserne,  

 har jeg bedt direktoratet om at overveje, om der i ovenstående regler kan  

 udarbejdes regler om, at kasserne forpligtes til at gøre medlemmerne bekendt  

 med direktoratets anmærkninger.' I folketingsåret 1993-94 fremsatte forslagsstillerne beslutningsforslag  

 nr.
B 94, jf. ovenfor.
Forslaget var til 1. behandling den 6. maj 1994. Fra  

 førstebehandlingen er det værd at bemærke sig følgende udsagn fra nogle af  

 ordførerne:
 Helge Sander (V) (FF 10855):
». . . Hvis vi skal se på Fremskridtspartiets beslutningsforslag, må  

 vi altså sige, at i dag kan vi ikke sige ja til punkterne 1 og 2, men til  

 gengæld vil vi meget gerne støtte det tredje punkt i hr.
Kim Behnkes forslag,  

 som drejer sig om en uvildig undersøgelse.« Lilli Gyldenkilde (SF) (FF 10855):
»Som jeg tidligere har sagt i en kort bemærkning, kan vi ikke  

 tilslutte os beslutningsforslaget, som det foreligger, men jeg har gjort mig  

 til talsmand for, at vi nok skulle kunne blive enige om det sidste punkt i  

 det, nemlig at der nu skal foretages en uvildig undersøgelse.« I konsekvens af disse og mange andre udsagn valgte arbejdsministeren at  

 komme med følgende tilkendegivelse (FF 10849):
». . . På den baggrund vil jeg gerne tilkendegive, at jeg ikke har  

 nogen speciel hverken personlig eller politisk anfægtelse over at få  

 diskuteret under udvalgsarbejdet, hvorvidt vi skal have en uvildig  

 undersøgelse, for jeg er lige så interesseret som aktørerne her i dag i at få  

 afdækket sagen så præcist som overhovedet muligt.« Derefter blev beslutningsforslaget henvist til behandling i Folketingets  

 Arbejdsmarkedsudvalg.
Her blev der den 30. august 1994 stillet følgende  

 spørgsmål:
 Spørgsmål 2:
»Vil ministeren, jf. bemærkningerne fra 1. behandling af forslaget,  

 oversende udvalget et udkast til kommissorium for den undersøgelse af  

 forholdene i og omkring Firma-Funktionærernes Arbejdsløshedskasse?» Spørgsmål 3:
»Vil ministeren oversende et forslag til, hvem der skal forestå  

 ovenstående undersøgelse?» Spørgsmålene blev ikke besvaret.
 Spørgsmålene blev genstillet den 1. november 1994.
 Ministerens svar kom den 16. december 1994 (jf. almindelig del, bilag 101  

 i Folketingets Arbejdsmarkedsudvalg). Ministerens svar var:
». . . Under 1. behandlingen den 6. maj 1994 tilkendegav jeg, at jeg  

 ikke finder det påkrævet med en ny undersøgelse af forholdene i og omkring  

 Firma-Funktionærernes Arbejdsløshedskasse, der ligger ud over de  

 undersøgelser, Rigsrevisionen og statsrevisorerne har foretaget.
Jeg  

 tilkendegav også, at jeg ikke har nogen speciel anfægtelse over at få  

 diskuteret under udvalgsarbejdet, hvorvidt vi skal have en ny uvildig  

 undersøgelse.
Situationen er nu den, at beslutningsforslaget er bortfaldet,  

 og da jeg fortsat ikke finder en ny undersøgelse påkrævet, ser jeg ikke  

 anledning til at gå videre med sagen.« Ministerens tilsagn fra 1. behandling af B 94 den 6. maj 1994 stod ikke  

 længere ved magt.
Derfor må Folketinget med nærværende beslutningsforslag  

 pålægge ministeren at gennemføre den ønskede undersøgelse af FFA.
Der blev også stillet et nyt spørgsmål i Folketingets Arbejdsmarkedsudvalg  

 den 1. november 1994. Heri blev ministeren bedt om at give en opdateret  

 redegørelse for forholdene i og omkring FFA.
Ministerens svar var en  

 redegørelse fra DfA dateret den 16. december 1994 med en relativ grundig  

 opdatering af situationen omkring FFA og SFF.
Denne redegørelse er optrykt  

 som bilag 2 til forslaget.
Det fremgår tydeligt af denne nyeste redegørelse, at FFA og SFF fortsætter  

 med at anlægge sager mod dels DfA, dels Arbejdsministeriet, hver gang der  

 kommer påbud.
Det fremgår endvidere, at der langtfra er tale om nogen bedring  

 af adfærden i FFA og SFF.
Derfor må den eneste løsning være at få kortlagt  

 alle forhold omkring FFA og SFF i en ny og mere omfattende undersøgelse fra  

 Rigsrevisionen.
Der er ingen vej tilbage i denne sag.
Ministeren må pålægges at standse  

 FFA's »atypiske« adfærd - for at bruge Arbejdsministeriets ordvalg.  

 Forslaget er således kulminationen på et sagsforløb, der har stået på siden  

 1988 for sagens vedkommende og siden 1991 for ordførerens vedkommende.
Bemærkninger til forslagets enkelte punkter Til pkt. 1 Der skal gennemføres en tilbundsgående undersøgelse af relationerne mellem  

 FFA og SFF.
Undersøgelsen skal dække perioden januar 1988 til og med december  

 1994. Undersøgelsen skal indeholde følgende elementer:
 1) Der skal foretages en undersøgelse af FFA's administration set i  

 forhold til gældende lov og øvrige regler for arbejdsløshedskassers virke.
2) Der skal foretages en undersøgelse af relationerne mellem SFF og FFA  

 gennem efterprøvning af FFA's halvdel af dette samarbejde.
Forslagsstillerne  

 er opmærksom på, at fagforeninger (SFF) ikke er underlagt lovens regulering.  

 Man da alle transaktioner er gennemført over for FFA, er det muligt ad den  

 vej at få et samlet billede af de forhold mellem SFF og FFA, som har hersket  

 gennem 7 år.
3) Undersøgelsen skal endvidere afdække de forhold, som FFA har budt sine  

 medlemmer.
Er medlemmernes rettigheder som medlemmer af en  

 arbejdsløshedskasse blevet varetaget korrekt gennem disse år? 4) Undersøgelsen skal endelig give grundlag for at give en vurdering af,  

 hvorvidt FFA er berettiget til fortsat at drive  

 arbejdsløshedskassevirksomhed.
Til pkt. 2 Gennem det lange forløb med undersøgelser m.v. har der - specielt fra  

 Rigsrevisionen - været påpeget en række kritisable forhold i  

 Arbejdsministeriet og DfA.
For at få lukket sagen på værdig vis må ministeren  

 sikre gennemførelsen af en afsluttende undersøgelse af denne sag og det  

 offentliges rolle i sagens forløb.
Undersøgelsen skal være uvildig og kan  

 f.eks. gennemføres af Finansministeriet, som tidligere har bistået andre  

 ministerier med undersøgelser af konkrete sager.
Da Rigsrevisionen allerede  

 har gennemført en undersøgelse af dele af sagen, anses det ikke for værende  

 urealistisk, at denne undersøgelse kan foretages relativt hurtigt.
Bilag 1 Uddrag af Rigsrevisionens beretning af 10. november 1993 om  

 samadministration mellem arbejdsløshedskasser og andre foreninger, specielt  

 mellem Firma-Funktionærernes Arbejdsløshedskasse og Sammenslutningen af  

 Firma-Funktionærer II.
Resume og Rigsrevisionens bemærkninger 6. I kapitel III er regelsættet for og generelle forhold omkring  

 arbejdsløshedskasser kort omtalt.
 En arbejdsløshedskasse er i princippet en selvstændig privat forening og  

 dermed et selvstændigt retssubjekt, der er underlagt  

 arbejdsløshedsforsikringslovens regler, men som i øvrigt styres af  

 vedtægterne og de enkelte medlemmer (medlemsdemokratiet).
 Arbejdsløshedsforskringslovens afsnit III, kapitel 7, indeholder nærmere  

 regler for statsanerkendte arbejdsløshedskasser, mens kapitel 12 omhandler  

 arbejdsløshedskassernes økonomi.
 I sagen vedrørende FFA er de centrale bestemmelser  

 arbejdsløshedsforsikringslovens §§ 30 og 82, der bl.a. indeholder  

 bestemmelser om kassernes formål og om kassernes indtægt og formue.
 Der redegøres tillige for antallet af anerkendte arbejdsløshedskasser og  

 kassernes medlemsforhold i 1991 og 1992.
7. I den enkelte kasses vedtægt er der fastsat nærmere regler for  

 arbejdsløshedskassens virke.
Vedtægten skal være i overensstemmelse med en  

 standardvedtægt.
 Arbejdsløshedskassernes administrative forhold er siden 1. januar 1987  

 endvidere blevet reguleret i forskellige bekendtgørelser om de anerkendte  

 arbejdsløshedskassers økonomi og regnskabsvæsen m.v.  

 (økonomibekendtgørelserne). I økonomibekendtgørelserne har direktøren for  

 Arbejdsløshedsforsikringen bl.a. fastsat, at en arbejdsløshedskasses  

 administrationsudgifter skal holdes på et forsvarligt niveau og alene må  

 omfatte udgifter, der vedrører kassens drift.
 Ud over økonomibekendtgørelserne har DfA også udstedt bekendtgørelser om  

 forskud og om tilsyn med kassernes administration af  

 arbejdsløshedsforsikringsloven.
Bortset fra disse bestemmelser indeholder arbejdsløshedsforsikringsloven  

 ingen regler om kassernes tilrettelæggelse af administrationen.
De  

 statsanerkendte arbejdsløshedskasser udviser da også betydelige variationer  

 med hensyn til administrationens tilrettelæggelse.
8. I kapitel IV omtales samadministration og administrationsaftaler.
En  

 del arbejdsløshedskasser har ladet administrationen varetage i fællesskab med  

 eller af en faglig organisation med tilknytning til arbejdsløshedskassen, og  

 omfanget af denne samadministration beskrives.
 Med virkning fra 1. januar 1987 blev et cirkulære om  

 arbejdsløshedskassernes økonomi, regnskabsvæsen og øvrige administrative  

 forhold afløst af den første økonomibekendtgørelse.
Økonomibekendtgørelsernes regler om bl.a. samadministration og  

 administrationsaftaler og de ændringer, der er sket i bekendtgørelserne i  

 perioden 1987-1993 beskrives.
Bl.a. skal kassens bestyrelse, hvis kassens  

 administration helt eller delvis skal varetages af andre, forud for et  

 regnskabsår indgå en skriftlig administrationsaftale med ledelsen af den  

 forening eller den, der skal varetage administrationen.
De ændringer til  

 samadministrationen og til administrationsaftalernes indhold, der er sket i  

 økonomibekendtgørelserne i perioden 1987-1993, synes i et vist omfang at være  

 affødt af de problemer, DfA har haft i sagen om samadministrationen mellem  

 SFF og FFA, der omtales i kapitel V.
 Dette kan opfattes som et udtryk for, at direktoratet har haft svært ved  

 at administrere reglerne om samadministration og administrationsaftaler.  

 Rigsrevisionen finder, at det vil være hensigtsmæssigt, hvis DfA fortsætter  

 med løbende at ændre og ajourføre reglerne, så disse i videst muligt omfang  

 afpasses efter og er i overensstemmelse med det tilsyn, som direktoratet  

 reelt har mulighed for at udføre samtidig med, at de forbedrer og præciserer  

 direktoratets kontrolmuligheder.
Rigsrevisionen gav i notatet udtryk for, at det ville være ønskeligt, hvis  

 hjemmelen til samadministration blev fastsat i selve  

 arbejdsløshedsforsikringsloven.
Med virkning fra 1. juli 1993 er  

 arbejdsløshedsforsikringslovens § 88 ændret, så det udtrykkeligt nævnes, at  

 der kan fastsættes regler om, under hvilke betingelser en arbejdsløshedskasse  

 kan administreres af eller sammen med en faglig organisation.
DfA er i gang  

 med at revidere økonomibekendtgørelsen, herunder reglerne om  

 samadministration, og man forventer at afslutte arbejdet, så en ny  

 økonomibekendtgørelse kan træde i kraft den 1. januar 1994.
Kassens bidrag eller vederlag for en anden forenings eller andres  

 administration må ikke overstige de faktiske udgifter, der er forbundet med  

 administrationen, men må gerne være mindre.
I kapitlet redegøres for de  

 samlede administrationsudgifter pr. medlem i 1991 i de 39  

 arbejdsløshedskasser.
9. I kapitel V omtales FFA's samadministration med SFF, og der redegøres i  

 afsnit V.A for nogle principielle spørgsmål om samadministration og  

 administrationsaftaler, bl.a. om, hvorvidt reglerne om samadministration er i  

 strid med ordlyden af arbejdsløshedsforsikringslovens § 82 om ophævelse af  

 den fælles administration mellem SFF og FFA, samt om, hvorvidt spørgsmål, der  

 er blevet afgjort i forbindelse med fastlæggelsen og godkendelsen af de  

 generelle principper i administrationsaftalen, kan tages op til fornyet  

 overvejelse.
FFA har i forbindelse med sidstnævnte spørgsmål indstævnet  

 Arbejdsministeriet for Østre Landsret.
 Direktoratet finder det meget tvivlsomt, om der er hjemmel til at  

 forhindre en kasse i at indgå i et administrationsfællesskab med en faglig  

 organisation.
 Direktoratet fastholder sin ret til efterfølgende at anfægte  

 administrationsaftalen, hvis den hviler på bristede forudsætninger eller et  

 ukorrekt skøn.
 10. Derefter beskrives i afsnit V.B administrationsaftalerne mellem FFA og  

 SFF for regnskabsårene 1988, 1989 og 1990 og første halvdel af 1991. Fra 1.  

 juli 1991 har FFA indgået en ny administrationsaftale med SFF, så der nu kun  

 i meget begrænset omfang er samadministration mellem de to foreninger.
For årene 1985-1987, hvor der ikke forelå skriftlig administrationsaftale,  

 blev kassen belastet med ca. 61 pct. af fællesomkostningerne.
I  

 administrationsaftalen for 1988 blev fordelingsnøglen ændret.
Det nye  

 fordelingsprincip betød, at kassen blev belastet med ca. 81 pct. af  

 fællesomkostningerne.
 Rigsrevisionen har givet udtryk for, at DfA burde have skiret sig en bedre  

 dokumentation for fordelingsnøglen og de øvrige poster i  

 administrationsaftalen for 1988, inden denne blev godkendt af direktoratet.
 DfA fandt denne kritik uberettiget, idet man ved godkendelsen allerede var  

 i slutningen af 1988 og begyndelsen af 1989. DfA havde derfor fundet det mere  

 hensigtsmæssigt at koncentrere indsatsen om regnskabstallene.
 Rigsrevisionen er fortsat af den opfattelse, at en bedre dokumentation for  

 fordelingsnøglen m.v. inden godkendelse af administrationsaftalen formentlig  

 kunne have begrænset antallet og omfanget af DfA's efterfølgende  

 undersøgelser, ligesom retssagen mellem FFA og Arbejdsministeriet om  

 kompetencespørgsmålet måske kunne have været undgået.
 Rigsrevisionen gav også udtryk for, at uagtet DfA's undersøgelse har vist,  

 at en del af administrationsudgifterne kan fordeles mellem kassen og  

 fagforeningen i forholdet 81/19, burde det forhold, at FFA's andel steg med  

 33 pct. (fra 61 til 81 pct.), have indebåret, at direktoratet havde krævet en  

 mere indgående dokumentation for fordelingens korrekthed.
 Da adskillige kasser bliver administreret med tilskud fra de tilknyttede  

 fagforbund og derved betaler mindre til administrationen, end de faktiske  

 udgifter vedrørende administrationen udviser, havde DfA imidlertid anset  

 stigningen for uvæsentlig, hvis blot den nye fordeling ikke medførte, at FFA  

 blev pålignet administrationsudgifter, der ikke vedrørte  

 arbejdsløshedskassen.
11. DfA's tilsyn med arbejdsløshedskasserne er beskrevet i kapitel VI, der  

 også indeholder beskrivelse af nogle kompetencespørgsmål samt enkelte  

 spørgsmål og kritik i forbindelse med DfA's tilsyn med FFA.
Tilsynet i DfA er  

 delt op i et administrationstilsyn og i et regnskabstilsyn.
12. I afsnit VI.A redegøres for regnskabstilsynets organisation og  

 opgaver.
Regnskabstilsynet skal afprøve, om arbejdsløshedskasserne har  

 modtaget refusion fra staten efter gældende regler, og om reglerne for  

 aflæggelse af årsregnskab, regnskabsvæsen og revision i  

 arbejdsløshedskasserne overholdes.
Desuden skal det påses, at  

 arbejdsløshedskasserne i deres hele virksomhed overholder  

 økonomibestemmelserne i vedtægterne samt øvrige regler for  

 arbejdsløshedskassernes ledelse, økonomi og administration.
13. I afsnit VI.B redegøres detaljeret for tilsynets opgaver.
Tilsynet er  

 overvejende baseret på kontrol med reglernes overholdelse, regnskabsanalyse,  

 gennemgang af revisionsprotokollater m.v., mens det er kassens  

 statsautoriserede revisor, der står for og er ansvarlig for den egentlige  

 revision af kassens regnskab.
Direktoratets tilsyn er især koncentreret om  

 administrationen af de statslige midler, mens tilsynet, for så vidt angår  

 kassernes egne midler, er koncentreret om, hvorvidt  

 arbejdsløshedsforsikringslovens §§ 30 og 82 overholdes.
Tilsynet med  

 kassernes forbrug i øvrigt ligger hos kassernes medlemmer.
DfA giver i  

 redegørelsen udtryk for, at man med andre ord kan blande sig i udgifternes  

 art, men ikke i udgifternes størrelse.
 I tilknytning hertil bemærker Rigsrevisionen, at direktoratet efter  

 Rigsrevisionens opfattelse i et vist omfang har en tilsynsforpligtelse i  

 forbindelse med udgifternes omfang, idet det af økonomibekendtgørelserne også  

 fremgår, at arbejdsløshedskassens administrationsudgifter skal holdes på et  

 forsvarligt niveau.
14. Tillsynsforpligtelsen i forbindelse med administrationsaftaler  

 omfatter en undersøgelse af, om de udgiftsarter, der indgår i  

 administrationsaftalen, dækker udgifter, som kan afholdes i kasseregi.  

 Endvidere skal direktoratet forsøge at vurdere, om de anvendte  

 fordelingsnøgler kan anses for rimelige, men en sådan vurdering beror for en  

 række posters vedkommende på et skøn.
Direktoratet finder, at man (næppe)  

 hverken har pligt til - eller mulighed for - at foretage en nærmere  

 efterprøvelse af skønnet, medmindre det forekommer åbenbart forkert.  

 Direktoratet har derfor kun i ekstreme situationer mulighed for sagligt at  

 anfægte en foretagen fordeling, ligesom kassen/foreningen kun til en vis grad  

 vil kunne dokumentere, at en fordeling er korrekt.
15. I afsnit VI.C beskrives sanktionsmuligheder over for  

 arbejdsløshedskasserne.
Direktøren for Arbejdsløshedsforsikringen kan pålægge  

 kassen at ændre sine forretningsgange og sin struktur.
Arbejdsministeren kan  

 i medfør af arbejdsløshedsforsikringslovens § 38 bestemme, at anerkendelsen  

 af en kasse bortfalder, at statens refusion helt eller delvis bortfalder for  

 et regnskabsår, eller at statens refusion og forskud helt eller delvis  

 tilbageholdes.
Bestemmelserne er kun yderst sjældent blevet bragt i  

 anvendelse.
Der har været rejst krav om at bringe § 38 i anvendelse over for FFA.
DfA  

 finder det tvivlsomt, bl.a. efter at have konsulteret Kammeradvokaten, om der  

 er hjemmel til at fastsætte sanktion i medfør af nogen bestemmelse i § 38  

 over for FFA.
Arbejdsministeren giver herefter udtryk for, at han ikke har  

 til hensigt på det foreliggende grundlag at bringe lovens § 38 i anvendelse.
16. DfA's kompetence i forbindelse med kassernes vedtægter m.v. er omtalt  

 i afsnit VI.D.
Direktoratet var tidligere af den opfattelse, at direktoratet  

 havde afgørelseskompetence over for kasserne i sager vedrørende  

 fortolkning/overholdelse af kassernes vedtægter.
Efter en udtalelse fra  

 Arbejdsministeriet i 1990 har DfA dog indtaget den holdning, at direktoratet  

 ikke kan træffe afgørelse om spørgsmål, der skal afgøres på grundlag af  

 fravigelige vedtægtsbestemmelser og almindelige foreningsretlige regler, men  

 kun hvis det drejer sig om fortolkning af vedtægtsbestemmelser, som stammer  

 fra standardvedtægtens ufravigelige afsnit.
Ud over en række afgørelser vedrørende FFA har DfA kun behandlet få sager  

 om fortolkning/overholdelse af andre kassers vedtægter.
En sag mellem FFA og  

 FFA's tidligere formand om formandskabet i FFA omtales.
17. I afsnit VI.E omtales nogle problemer i forbindelse med DfA's tilsyn  

 over for FFA.
I november 1989 påbegyndte direktoratet en undersøgelse af  

 FFA's udgifter for 1988. Undersøgelsen blev senere udvidet til også at  

 omfatte 1989 og 1990. Der blev rejst forskellige spørgsmål om og kritik af  

 omfanget og effektiviteten af DfA's tilsyn.
Efter Rigsrevisionens vurdering har undersøgelsen været betydelig mere  

 omfattende end direktoratets normale tilsyn.
DfA har givet udtryk for, at der  

 har været tale om det mest dybtgående tilsyn med anvendelse af  

 administrationsmidler, direktoratet nogen sinde har foretaget i en  

 arbejdsløshedskasse.
18. Resultaterne af tilsynets konkrete undersøgelser omtales i kapitel  

 VII.
Generelt er det regnskabstilsynets indtryk, at kasser og forbund sørger  

 for at foretage en korrekt opgørelse og fordeling af fællesudgifterne.  

 Eventuelle fejl skyldes primært forståelses- og/eller  

 fortolkningsvanskeligheder, og langt de fleste fejl er blevet rettet uden  

 større diskussioner.
 19. I afsnit VII.A omtales de generelle problemstillinger, tilsynet er  

 stødt på, og i afsnit VII.B beskrives forhold omkring 7 arbejdsløshedskasser  

 ud over FFA, hvor der har været tale om egentlige problemer.
20. I afsnit VII.C omtales resultatet af tilsynets undersøgelse af FFA's  

 samadministration med SFF.
Der blev fremført en række påstande om, at SFF  

 havde misbrugt administrationsaftalerne til at tappe FFA for årlige beløb på  

 mellem 10 og 15 mio. kr.
Dette skulle bl.a. være sket ved, at  

 administrationsaftalerne for 1988, 1989 og 1990 indeholdt poster, der ikke  

 eller kun delvis vedrørte arbejdsløshedskassen, at nogle poster beløbsmæssigt  

 var sat for højt (overdebitering), og at den generelle fordelingsnøgle (81  

 pct. til FFA og 19 pct. til SFF) var forkert.
21. Direktoratet valgte at foretage en nærmere undersøgelse af udvalgte  

 regnskabsposter med udgangspunkt i regnskabsåret 1988. Undersøgelsen har for  

 en del posters vedkommende ikke givet anledning til nævneværdige bemærkninger  

 eller ændringer fra direktoratets side, mens direktoratet i en række andre  

 tilfælde har truffet egentlige afgørelser.
Det er direktoratets vurdering, at  

 den samlede regulering som følge af afgørelserne maksimalt vil udgøre 11-12  

 mio. kr. i FFA's favør.
 Nogle af afgørelserne er indbragt for Østre Landsret af FFA, hvor sagen  

 endnu ikke er afgjort.
Endvidere ankede FFA en række afgørelser til Arbejdsministeriet, hvor  

 reguleringen skulle have været sket i 1992. Ministeriet gav opsættende  

 virkning med reguleringen under forudsætning af, at der blev indgået en  

 aftale mellem SFF og FFA om rentebetaling.
I september 1993 har  

 Arbejdsministeriet tiltrådt direktoratets afgørelser, hvilket vil medføre  

 yderligere reguleringer.
Der kan ikke siges noget sikkert om størrelsen af  

 disse reguleringer, men direktoratet har tidligere skønnet, at der kan blive  

 tale om op til ca. 5 mio. kr. i FFA's favør.
 Endelig havde DfA oprindelig krævet kursusudgifter for første halvdel af  

 1988 fordelt mellem FFA og SFF, men Arbejdsministeriet har ændret afgørelsen,  

 så der nu ikke skal ske fordeling af kursusudgifterne.
22. Efter direktoratets opfattelse har der i sagen om FFA været tale om  

 overtrædelse af § 82 i arbejdsløshedsforsikringsloven.
Kammeradvokaten har  

 givet udtryk for, at der ikke var grundlag for at indgive politianmeldelse  

 mod FFA eller FFA's nuværende eller tidligere ledelse, og arbejdsministeren  

 har som tidligere omtalt ikke fundet grundlag for at bringe  

 arbejdsløshedsforsikringslovens § 38 i anvendelse.
Efter Rigsrevisionens opfattelse har direktoratet udført et stort arbejde  

 for at finde frem til de efter direktoratets opfattelse korrekte udgifter for  

 FFA.
Dette har efter Rigsrevisionens vurdering voldt direktoratet meget  

 besvær og været meget tidskrævende.
Som tidligere omtalt bør der efter  

 Rigsrevisionens opfattelse fastsættes regler om samadministration, som kan  

 administreres og kontrolleres.
23. Kapitel VIII omhandler statens økonomiske relationer til  

 arbejdsløshedskasserne og mellemregningskonti i forbindelse med  

 samadministration.
Statens indtægter i form af medlemsbidrag fra kasserne,  

 størrelsen af kontingent til administration, opkrævning af kontingent m.v.  

 beskrives nærmere.
Det er udelukkende medlemmerne, der har pligt til at dække kassernes  

 administrationsudgifter og økonomiske soliditet.
Hvis administrator opkræver  

 medlemskontingent for arbejdsløshedskassen, skal administrator nu stille  

 betryggende sikkerhed.
Nogle kasser, herunder FFA, har herefter valgt at lade  

 kontingentet indgå direkte på en konto tilhørende kassen, hvorfor der ikke  

 skal stilles sikkerhed i forbindelse med kontingentopkrævningen.
Direktoratet  

 anser denne metode for bedst, idet risikoen derved minimeres.
DfA har foretaget flere undersøgelser af mellemregningen mellem SFF og  

 FFA.
Direktoratets undersøgelser viste, at der var blevet administreret i  

 overensstemmelse med direktoratets regler.
 24. Direktoratet har tidligere givet udtryk for, at der i tilfælde af  

 administrators insolvens blot kan opkræves et nyt bidrag hos medlemmerne, så  

 staten ikke lider tab.
 Da kompetencen til at afgøre, om der skal opkræves et nyt bidrag, formelt  

 ligger hos kassen og kassens medlemmer og ikke hos DfA, fandt Rigsrevisionen  

 det tvivlsomt, om DfA kunne forlange, at kassen afkrævede medlemmerne et nyt  

 bidrag til dækning af kassens medlemsbidrag til staten.
 DfA har givet udtryk for, at man er enig i, at det er kassen, der afgør,  

 om der skal ske en ekstraopkrævning eller ej.
 25. Rigsrevisionen har tidligere givet udtryk for, at når FFA blev  

 pålignet en andel af afholdte finansieringsudgifter, skulle FFA også have en  

 andel i renteindtægter fra SFF's bankkonti, herunder også i renteindtægter  

 fra bankkonti, hvor det fælles kontingent blev indsat.
 DfA har hertil anført, at der, for så vidt angår FFA's andel af SFF's  

 renteudgift/-indtægt, er tale om nettorenter, og at det er i overensstemmelse  

 med gældende regler, at parterne ikke deler renteindtægter vedrørende fælles  

 kontingentopkrævning, forudsat kassens kontingent registreres på  

 mellemregningskonti, der administreres og afregnes i overensstemmelse med  

 gældende regler.
26. Kapitel IX beskriver arbejdsløshedskassernes revisionsforhold og  

 revisors opgaver.
I forbindelse med at SFF's og FFA's revisor fratrådte,  

 anmodede direktoratet ikke revisoren, men FFA om en redegørelse om baggrunden  

 for revisorens fratræden.
 Rigsrevisionen har givet udtryk for, at DfA under hensyn til sagens  

 karakter burde have søgt at indhente en skriftlig erklæring fra revisoren.  

 Hertil har DfA oplyst, at revisoren ikke ønskede at komme med en redegørelse,  

 og at direktoratet fandt det yderst tvivlsomt, om man havde hjemmel til at  

 kræve en sådan redegørelse.
 27. Rigsrevisionen gav i notatet om FFA udtryk for, at sagen om FFA er en  

 meget konkret og specifik sag rejst på grundlag af nogle meget konkrete  

 påstande og ønsker, men efter Rigsrevisionens opfattelse viser sagen, at der  

 er en del generelle problemer i forbindelse med direktoratets tilsyn og  

 reglerne omkring samadministration og administrationsaftaler.
 De generelle problemer er omtalt under de enkelte punkter, men kan her  

 sammenfattes til følgende problemstillinger:
 For det første har der manglet en direkte hjemmel i  

 arbejdsløshedsforsikringsloven til samadministration, både i tilfælde, hvor  

 en arbejdsløshedskasse bliver administreret af en anden forening og i de  

 tilfælde, hvor arbejdsløshedskassen administrerer for andre.
 Desuden synes økonomibekendtgørelsens regler om samadministration og  

 administrationsaftaler at forudsætte, at der er tale om konkrete udgifter og  

 fordelinger, som altid kan kontrolleres og efterprøves, selv om der i  

 virkeligheden ofte er tale om skøn, og det synes, som om DfA har haft  

 vanskeligt ved at udføre det tilsyn, som arbejdsløshedsforsikringsloven  

 foreskriver.
 Antallet af reguleringer og reguleringernes omfang i FFA-sagen synes at  

 pege på, at de samlede kontrolforanstaltninger vedrørende  

 arbejdsløshedskassernes økonomiske forhold, som er fastsat i love og  

 bekendtgørelser, ikke fungerer tilfredsstillende.
Det er derfor Rigsrevisionens opfattelse, at det er hensigtsmæssigt, at  

 hjemmelen til samadministration nu er blevet tydeliggjort i loven.
Det vil  

 yderligere være hensigtsmæssigt, hvis reglerne om samadministration og  

 administrationsaftaler bliver udformet, så direktoratet rent faktisk kan føre  

 en effektiv kontrol med overholdelsen af disse regler.
 Det kunne i den forbindelse overvejes, om Arbejdsministeriets og DfA's  

 tilsynsforpligtelse burde begrænses til kun at omfatte midler, der vedrører  

 statskassen - medlemsbidrag til staten og refusion af dagpenge m.v. - mens  

 det øvrige tilsyn med kassernes administrationsudgifter og eventuelt vederlag  

 til administrator kunne overlades til medlemmerne af den pågældende  

 arbejdsløshedskasse.
 28. Fra Arbejdsministeriets side er der bl.a. i forbindelse med besvarelse  

 af spørgsmål fra Folketingets Finansudvalg blevet givet udtryk for, at sagen  

 om FFA har afdækket stærkt kritisable dispositioner i kassen, og at  

 behandlingen af sagen har nødvendiggjort mange ressourcer, der kunne have  

 været anvendt til bedre formål.
 Arbejdsministeriet har derfor som tidligere nævnt foranlediget, at  

 arbejdsløshedsforsikringslovens § 88 nu er blevet ændret, så der er skabt  

 klar hjemmel til at fastsætte nærmere regler om, under hvilke betingelser en  

 arbejdsløshedskasse kan administreres af eller sammen med en faglig  

 organisation, samt nærmere regler om samadministrationen.
Det fremgår endvidere, at direktoratet er gået i gang med at revidere de  

 gældende regler for samadministration, og at direktoratet forventer, at en ny  

 økonomibekendtgørelse kan træde i kraft pr. 1. januar 1994.  

 Arbejdsministeriet har givet udtryk for, at reglerne skal bygge på den  

 praksis, der i dag er for samadministration, men at erfaringerne fra den  

 konkrete sag også vil indgå i de samlede overvejelser, ligesom der vil blive  

 taget hensyn til Rigsrevisionens kritik vedrørende kontrollen af de gældende  

 regler, således at DfA får bedre kontrolmuligheder.
Også for så vidt angår  

 administrationen af en kasses egne midler, vil ministeriet sikre, at lovens  

 krav overholdes, så der ikke uretmæssigt overføres midler fra  

 arbejdsløshedskasserne til f.eks. faglige organisationer.
De enkelte  

 arbejdsløshedskassemedlemmer bør i forbindelse hermed gøres bekendt med  

 direktoratets anmærkninger til kassens regnskab.
Med henblik på at sikre, at  

 medlemmerne har de nødvendige forudsætninger for at tage del i  

 beslutningsprocessen i kasserne, er direktoratet blevet bedt om at overveje,  

 om der i ovenstående regler kan udarbejdes regler om, at kasserne forpligtes  

 til at gøre medlemmerne bekendt med direktoratets anmærkninger.
 29. Rigsrevisionen har med tilfredshed noteret sig, at Arbejdsministeriet  

 synes at være indstillet på at udforme og ændre reglerne for  

 samadministration m.v., så de imødekommer Rigsrevisionens bemærkninger.
Bilag 2 Uddrag af arbejdsministerens besvarelse af spørgsmål 26 i  

 Arbejdsmarkedsudvalget (jf. alm. del, bilag 101) Redegørelse vedrørende administrationsfællesskabet mellem  

 Firma-Funktionærernes Arbejdsløshedskasse (FFA) og Sammenslutningen af  

 Firma-Funktionærer (SFF) Arbejdsministeriet bad med skrivelse af 4. november 1994 direktoratet om  

 et udkast til den redegørelse, Folketingets Arbejdsmarkedsudvalg har anmodet  

 om i spørgsmål nr. 26 af 1. november 1994 (Alm. del - bilag 37).
 Direktoratets redegørelse af 9. november 1994, opdateret med redegørelse  

 af 16. november 1994, er tidligere fremsendt til Arbejdsministeriet.
 Efter anmodning fra Arbejdsministeriet den 15. december 1994 har  

 direktoratet foretaget yderligere en opdatering af redegørelsen, der således  

 nu er ajourført i relation til Arbejdsministeriets seneste afgørelser.
 Nærværende redegørelse omhandler forhold, der enten endnu ikke har fundet  

 deres endelige afslutning, eller som er blevet afsluttet i løbet af 1994.
 De omtalte forhold er konstateret i forbindelse med direktoratets tilsyn  

 med FFA i årene 1988-1994.
 Redegørelsen er disponeret således:
 Pkt. 1-5. Herunder redegøres for alle uafsluttede forhold, hvor  

 direktoratets undersøgelser er påbegyndt i 1992 eller tidligere.
 Pkt. 6. Herunder redegøres for direktoratets opfølgning på de  

 »forhold«, der blev konstateret i 1994 af revisionsfirmaerne Price  

 Waterhouse/Seier-Petersen og City Revision A/S i forbindelse med den i  

 foråret 1994 gennemførte tilsynsundersøgelse.
 Det skal bemærkes, at der alene er tale om forhold, som revisorerne har  

 anbefalet direktoratet at følge op på eller overveje.
 Konklusionen på tilsynsundersøgelsen, jf. side 3 i den af de eksterne  

 revisorer udarbejdede rapport af 5. maj 1994, lyder således:
 »Generelt er det efter gennemgang og vurdering af kommissoriets  

 punkter vor opfattelse, at der ikke sker et økonomisk misbrug af FFA via  

 administrationsfællesskabet med SFF.
Samadministrationen mellem FFA og SFF er efter vor opfattelse nu  

 indskrænket til et niveau, hvor yderligere adskillelse under de givne  

 omstændigheder næppe vil være mulig uden væsentlige omkostninger til følge.  

 Fælles udnyttelse af personale, lokaler og servicefunktioner vil i relation  

 til en deling af omkostninger mellem 2 parter altid være forbundet med skøn,  

 som i sagens natur aldrig vil kunne blive 100 pct. nøjagtige.
Den almindelige  

 udvikling og tilpasning af de administrative funktioner vil endvidere til  

 stadighed indebære, at der skal foretages nye skøn og dermed nye fordelinger.
Bortset fra hvad der er anført nedenfor, er vi ikke stødt på forhold, som  

 giver os anledning til at anfægte de foretagne skøn.
Principperne for  

 fordeling af omkostninger, som der er enighed om mellem FFA og DfA, er ud  

 over det i det efterfølgende anførte ikke nærmere vurderet.
Vor gennemgang har alene afdækket følgende, som bør følges op eller  

 overvejes af DfA:» Herefter følger en opremsning af de »forhold«, der er omtalt  

 under pkt. 6 i nærværende redegørelse.
 Pkt. 7. Herunder redegøres for SFF's deponering af reguleringsbeløb og  

 rentegodtgørelse vedrørende afgørelser, hvor SFF har afvist at foretage  

 tilbagebetaling, før der foreligger en inappellabel retsafgørelse.
 Pkt. 8. Herunder redegøres for verserende retssager i relation til  

 FFA-sagen.
INDHOLDSFORTEGNELSE 1. Intern rente 2. »Peder Hvitfeldts Stræde 9« 3. Konstateret tab ved salg af ejendom 4. Bladudgifter 5. Lokaleudgifter vedrørende kassens ejendom 6. Opfølgning af tilsynsundersøgelsen a.
Løn til vicevært b.
Udgifter til porto og kontingentopkrævning c.
Sagsomkostninger d.
Gebyrer vedrørende jobsøgningskurser 7. Deponering af reguleringsbeløb og rentegodtgørelse 8. Status vedrørende retssager 1. Intern rente Direktoratet traf den 28. januar 1991 afgørelse om, at FFA ikke må betale  

 en andel af en beregnet intern rente, men alene af faktisk afholdte  

 finansieringsomkostninger, der vedrører den fælles drift.
 Afgørelsen blev den 23. april 1991 tiltrådt af Arbejdsministeriet,  

 hvorefter kassens advokat den 17. januar 1994 udtog stævning mod  

 Arbejdsministeriet med påstand om, at Arbejdsministeriet skal tilpligtes at  

 anerkende, at fordelingsgrundlaget kan indeholde en beregnet intern rente.
 Efterfølgende har advokaten den 20. juni 1994 stillet forslag om, at der  

 gives tilladelse til, at FFA/SFF med tilbagevirkende kraft kan anvende  

 renteprincipperne i bekendtgørelse nr. 74 af 28. januar 1994 om tilsynet med  

 de anerkendte arbejdsløshedskassers økonomi og regnskabsvæsen m.v., selv om  

 bekendtgørelsens § 15 først træder i kraft 1. januar 1995.
 Det skal indskydes, at der med virkning fra 1. januar 1995 ikke som  

 tidligere skal tages udgangspunkt i de faktisk afholdte renteudgifter, men  

 derimod i en intern rente, der beregnes med diskontoen + 2 pct.
 Direktoratet finder det imidlertid principielt betænkeligt at sammenblande  

 principperne i den gamle og den nye økonomibekendtgørelse, da der i den nye  

 bekendtgørelse er tale om et helt nyt beregningsprincip, som er afgørende  

 forskelligt fra det hidtil anvendte.
 Efter en drøftelse med Arbejdsministeriet har direktoratet meddelt kassens  

 advokat, at forslaget ikke kan imødekommes, og at finansieringsudgifter  

 fortsat indtil 1. januar 1995 skal opgøres og fordeles i overensstemmelse med  

 Arbejdsministeriets afgørelse af 23. april 1991.
 2. »Peder Hvitfeldts Stræde 9«.
 I perioden 1988-1. halvår 1991 har FFA og SFF på grundlag af en  

 »generel« fordelingsnøgle baseret på de ansattes tidsforbrug  

 fordelt de samlede driftsudgifter vedrørende SFF's ejendom »Peder  

 Hvitfeldts Stræde 9«, der anvendes som fælles regionskontor i København.
 Ved fordelingen blev der imidlertid ikke taget hensyn til, hvilke lokaler  

 kassen rent faktisk anvendte, lokalernes udlejningsværdi, at der var  

 uanvendte lokaler, og at nogle lokaler var udlejet til tredjemand.
 På baggrund af stedfundne undersøgelser med bistand fra Revisionsfirmaet  

 Price Waterhouse/Seier-Petersen og en af revisionsfirmaet valgt  

 statsautoriseret ejendomsmægler traf direktoratet den 16. marts 1992  

 afgørelse om følgende:
 - FFA må kun pålægges en udgiftsandel vedrørende lokaler, der anvendes af  

 FFA/SFF i fællesskab.
 - Der skal tages hensyn til, hvilke lokaler FFA rent faktisk anvender,  

 lokalernes udlejningsværdi, og at nogle lokaler er FFA uvedkommende.
 - Kassens andel af det i henhold til ovenstående opgjorte udgiftsgrundlag  

 skal beregnes ud fra den »generelle« fordelingsnøgle, der er  

 baseret på medarbejdernes tidsforbrug.
 Afgørelsen blev anket til Arbejdsministeriet, der efter anmodning fra  

 kassen tillagde anken opsættende virkning mht. betalingen på betingelse af,  

 at tilbagebetalingsbeløbet blev forrentet med Danmarks Nationalbanks diskonto  

 + 5 pct., hvilket SFF accepterede.
 Arbejdsministeriet tiltrådte den 8. september 1993 direktoratets  

 afgørelse.
 FFA har senere via sin advokat den 17. januar 1994 udtaget stævning mod  

 Arbejdsministeriet med påstand om, at Arbejdsministeriet skal tilpligtes at  

 anerkende, at udgifter vedrørende »Peder Hvitfeldts Stræde 9« i  

 årene 1988-1991 kan fordeles efter den metode, FFA alternativt stiller  

 forslag om i bilag 37 i stævningen.
 Reguleringsbeløbet for perioden 1988 til og med 1. halvår 1991 er i  

 overensstemmelse med afgørelsen opgjort til i alt kr. 1.034.000, som  

 SFF har deponeret i Amtssparekassen, indtil der foreligger en inappellabel  

 retsafgørelse.
 Vedrørende den efterfølgende periode har FFA/SFF trods afgørelsen fortsat  

 fordelt ejendommens samlede udgifter efter medlemstal, hvilket er  

 omtalt i den af Price Waterhouse/Seier-Petersen og City Revision A/S  

 udarbejdede rapport af 5. maj 1994 vedrørende den i foråret 1994 gennemførte  

 tilsynsundersøgelse.
 Under direktoratets opfølgning heraf har det vist sig, at man har fordelt  

 ejendommens samlede udgifter efter medlemstal, hvilket er en helt  

 tredje metode, der beløbsmæssigt stort set svarer til den  

 beregningsmetode, som er foreslået i stævningen.
 Direktoratet har herefter indskærpet over for FFA, at afgørelsens  

 principper, uanset at der føres retssag, også skal finde anvendelse i den  

 efterfølgende periode og har derfor pålagt FFA at stille krav om, at SFF skal  

 afregne eller deponere restbeløbet vedrørende 2. halvår 1991-1993.
 Restbeløbet for perioden 2. halvår 1991-1993 er herefter opgjort til  

kr. 377.498, som SFF med tillæg af renter kr. 36.092, i alt  

kr. 413.590, har deponeret til fordel for FFA den 17. august 1994.
 Under henvisning til pkt. 7 nedenfor skal det dog bemærkes, at  

 rentetillægget ikke er beregnet i overensstemmelse med den mellem FFA og SFF  

 indgåede renteaftale.
 Endvidere har kassens advokat med skrivelse af 20. juni 1994 foreslået  

 direktoratet, at der gives tilladelse til, at FFA/SFF kan anvende den  

 beregningsmetode, som fremgår af stævningen, idet FFA/SFF finder, at  

 afgørelsen ikke er i overensstemmelse med de faktiske forhold.
 Advokatens forslag vedrører først og fremmest perioden 2. halvår  

 1991-1993, men det er dog bemærket, at såfremt der gives tilladelse til, at  

 metoden også kan finde anvendelse i perioden 1988-1. halvår 1991, kan  

 retssagen om dette spørgsmål ophæves.
 Da der imidlertid ikke er fremkommet nye oplysninger i sagen eller i  

 øvrigt er sket væsentlige regelændringer på området, finder direktoratet ikke  

 grundlag for at anbefale Arbejdsministeriet at tage afgørelsen op til fornyet  

 overvejelse.
 Direktoratet har derfor meddelt kassen, at udgifter vedrørende »Peder  

 Hvitfeldts Stræde 9« skal opgøres og fordeles i overensstemmelse med  

 afgørelsen.
3. Konstateret tab ved salg af ejendom SFF solgte i 1991 ejendommen »Bygaden 27 i Vallensbæk« med et  

 tab på kr. 650.000, hvoraf FFA via administrationshonoraret for 1.  

 halvår 1991 blev pålagte at betale kr. 503.000, idet ejendommen ifølge  

 det oplyste blev benyttet af FFA og SFF i fællesskab.
 Det var FFA's og SFF's opfattelse, at der ved salg af aktiver, der er  

 anvendt i fællesskab, altid skal ske en forholdsmæssig deling af såvel  

 fortjeneste som tab.
 Dette gælder imidlertid kun, når der er tale om driftsmidler, hvor  

 afskrivninger løbende kan indregnes i fordelingsgrundlaget, hvorimod kassen  

 ikke må pålægges en andel af eventuelle afskrivninger på SFF's ejendom.
 Efter et tilsynsbesøg den 1. december 1992, hvor forholdet blev drøftet,  

 meddelte kassen, at man havde konstateret en fejl, som betød, at kassens  

 andel var blevet reduceret til kr. 284.000, idet SFF den 29. december  

 1992 havde tilbagebetalt kr. 219.000 til FFA.
 Direktoratet fandt imidlertid fortsat forholdet i strid med § 82 i  

 arbejdsløshedsforsikringsloven og traf derfor den 5. februar 1993 afgørelse  

 om, at SFF skulle tilbagebetale det resterende beløb, hvilket SFF gjorde den  

 30. april 1993.
 Afgørelsen blev anket til Arbejdsministeriet, der den 26. oktober 1994  

 tiltrådte direktoratets afgørelse.
4. Bladudgifter Direktoratet har den 22. juni 1993 truffet afgørelse om, at kassens andel  

 af bladudgifter i 1990 og fremover skal opgøres således:
- Vedrørende medlemsblade, der udsendes til alle FFA-medlemmer, kan kassen  

 betale en udgiftsandel, der maksimalt svarer til det relative omfang af  

 kassestof vægtet med forholdet mellem FFA's og SFF's medlemstal.
Dette gælder  

 således 2 bladudgivelser i perioden 1990-1992.
- Vedrørende udgifter til medlemsblade, hvor modtagelsen er betinget af  

 medlemskab af SFF, kan FFA ikke pålægges nogen andel.
Dette gælder således 16  

 bladudgivelser i perioden 1990-1992.
 Ifølge afgørelsen skulle reguleringen finde sted senest 30. juli 1993,  

 hvilket SFF imidlertid har afslået, før der foreligger en retsafgørelse.
 Efterfølgendse har direktoratet pålagt FFA at fremsende betalingspåkrav  

 til SFF med angivelse af, at manglende betaling medfører pligt til at betale  

 rente, jf. § 3, stk. 2, i lov om renter ved forsinket betaling m.v.
 Under direktoratets tilsynsbesøg den 7. april 1994 gav kassen udtryk for,  

 at det havde været enklere for kassen at administrere den fordelingsmetode,  

 som fremgår af § 15, stk. 9, nr. 3, i den nye økonomibekendtgørelse, der  

 imidlertid, for så vidt angår § 15, først træder i kraft 1. januar 1995.
 I henhold hertil skal bladudgifter med virkning fra 1. januar 1995  

 fordeles på grundlag af medlemstal, hvorimod der ifølge direktoratets  

 afgørelse tillige skal tages hensyn til forholdet mellem omfanget af FFA-stof  

 og SFF-stof i de enkelte blade.
 Det skal bemærkes, at der i de nugældende regler ikke er en eksakt  

 anvisning på fastsættelse af en fordelingsnøgle vedrørende bladudgifter, og  

 at bestemmelsen i den nye bekendtgørelse i enhver henseende er forenelig med  

 de nugældende regler.
 Under hensyn hertil samt kassens bemærkninger tilkendegav direktoratet  

 under tilsynsbesøget, at der ikke var noget til hinder for, at kassen kunne  

 vælge mellem de to metoder.
 Med skrivelse af 2. august 1994 har kassens advokat meddelt direktoratet,  

 at kassen ønsker at anvende den fordelingsmetode, der er angivet i den nye  

 bekendtgørelse.
 Kassen ønskede dog at opretholde klagen til Arbejdsministeriet, idet det  

 fortsat var kassens opfattelse, at der også skulle ske en fordeling af  

 udgifter vedrørende blade, der kun udsendes til organiserede FFA-medlemmer.
 Direktoratet har ikke fundet anledning til at træffe en ny afgørelse, idet  

 der kun er tale om en mindre tilføjelse til afgørelsen af 22. juni  

 1993, hvilket direktoratet har orienteret Arbejdsministeriet om.
 Arbejdsministeriet har den 26. oktober 1994 truffet afgørelse i ankesagen,  

 hvori Arbejdsministeriet giver FFA medhold i, at FFA med rette har betalt en  

 andel af samtlige blade, der indeholder kassestof.
 Herefter skal SFF ikke foretage tilbagebetaling til FFA vedrørende  

 bladudgifter i perioden efter 1. januar 1990. Derimod skal FFA efterbetale i  

 alt kr. 73.782 til SFF.
5. Lokaleudgifter vedrørende kassens ejendom FFA købte pr. 1. juli 1991 ejendommen »Overstræde 2 B«, der  

 sammen med SFF's lejemål anvendes til fælles hovedkontor i Odense.
 FFA har således med virkning fra 1. juli 1991 stillet lokaler til rådighed  

 for fælles reception, postforsendelse og indmeldelsesafdeling og har samtidig  

 afholdt og betalt alle udgifter vedrørende disse funktioner.
 Herudover er der i begrænset omfang sket en »bytning« af  

 lokaler, idet enkelte SFF-medarbejdere fysisk er placeret i FFA's ejendom og  

 enkelte FFA-medarbejdere i de af SFF lejede lokaler.
 Hertil har FFA forklaret, at årsagen til, at der ikke er foretaget nogen  

 egentlig opgørelse og deling af disse udgifter, er, at FFA/SFF var af den  

 opfattelse, at den gensidige benyttelse af lokaler gik lige op.
 Imidlertid var direktoratet efter en besigtigelse af ejendommen den 1.  

 december 1992 ikke enig i dette synspunkt og iværksatte derfor en  

 undersøgelse, der blev opdelt således:
a.
Fordeling af udgifter vedrørende reception, postforsendelse og  

 indmeldelse.
 b. »Huslejeregulering« vedrørende gensidig benyttelse af andre  

 lokaler.
a.
Efter at direktoratet havde taget problemet op i 1992, foreslog kassen,  

 at udgifterne blev fordelt på grundlag af forholdet mellem indgående  

 telefonsamtaler til henholdsvis FFA og SFF, hvilket ifølge det oplyste ville  

 medføre en fordeling i forholdet 90/10.
 Direktoratet fandt imidlertid ikke, at kassens forslag svarede til de  

 faktiske forhold, og traf derfor den 24. september 1993 afgørelse om, at alle  

 udgifter vedrørende reception, postforsendelse og indmeldelse skal fordeles  

 mellem FFA og SFF i forhold til medlemstal, hvilket ca. svarer til forholdet  

 62/38.
 Afgørelsen er anket til Arbejdsministeriet, og i den forbindelse har  

 kassens advokat bl.a. anført, at man vil kunne acceptere en fordelingsnøgle  

 på 78/22, svarende til den »generelle« fordelingsnøgle, hvis samme  

 fordelingsnøgle kan anvendes på udgifterne vedrørende lokalkontorerne, der nu  

 fordeles efter medlemstal.
 Efterfølgende har advokaten med skrivelse af 13. oktober 1994 påpeget, at  

 ovenstående støttes af Price Waterhouse/Seier-Petersen og City Revision A/S,  

 idet det fremgår af tilsynsrapporten af 5. maj 1994, at det er revisorernes  

 opfattelse, at FFA's andel formentlig er større end de ca. 62 pct., som er  

 resultatet af direktoratets afgørelse.
 Det er advokatens opfattelse, at nævnte rapport må tillægges betydelig  

 vægt, og han anmoder derfor igen Arbejdsministeriet om at træffe afgørelse  

 om, at fordelingsnøglen 78/22 kan finde anvendelse på alle kontorer og i  

 hvert fald som minimum på kontoret i Odense.
 Direktoratet er enig i, at resultatet af Price Waterhouse/Seier-Petersens  

 og City Revision A/S' undersøgelser må tillægges stor vægt, og at det således  

 må anses for sandsynligt, at den i afgørelsen fastlagte fordelingsnøgle  

 utilsigtet favoriserer FFA på bekostning af SFF, hvilket er meddelt  

 Arbejdsministeriet ifm. høring i ankesagen.
 Arbejdsministeriets afgørelse i ankesagen foreligger endnu ikke.
 Reguleringsbeløbet for årene 1990-1993 er i henhold til direktoratets  

 afgørelse opgjort til kr. 1.476.755, hvoraf kun kr. 102.000  

 p.t. er afregnet til FFA.
 Arbejdsministeriet har den 12. december 1994 truffet afgørelse i ankesagen  

 og ændret direktoratets afgørelse således, at den generelle fordelingsnøgle  

 kan anvendes på fordelingen af udgifter til reception, postforsendelse og  

 indmeldelse på hovedkontoret i Odense fra og med 1. juli 1991.
 Det endelige reguleringsbeløb er endnu ikke gjort op, men direktoratet  

 skønner, at det i alt vil udgøre ca. kr. 650.000 i FFA's favør, hvoraf  

 som allerede nævnt kr. 102.000 er afregnet.
b.
For så vidt angår »huslejereguleringen« vedrørende de øvrige  

 lokaler, blev direktoratet og FFA enige om, at reguleringen skal beregnes  

 således:
 - Beregningen baseres på et realistisk skøn over det anvendte antal (m2)  

 pr. medarbejder.
 - SFF's (m2)-pris beregnes ud fra den kontraktligt fastsatte husleje og  

 diverse andre omkostninger, der kan henføres til lokalerne.
- FFA's (m2)-pris beregnes ud fra prioritetsrenter, skatter og diverse andre omkostninger, der kan henføres til lokalerne.
 Huslejereguleringen er for perioden 2. halvår 1991-1993 opgjort til i alt  

kr. 423.053 i SFF's favør.
 Direktoratet har ved sin godkendelse betinget, at reguleringen tidligst  

 kan foretages samtidig med SFF's betaling til FFA vedrørende reception,  

 postforsendelse og indmeldelse, jf. pkt. 5.a. ovenfor.
 Under tilsynsbesøget den 7. april 1994 blev det konstateret, at der ved  

 beregningen fejlagtigt ikke var taget hensyn til en af FFA aflønnet vicevært.  

 Dette forhold er nærmere beskrevet under pkt. 6.a. nedenfor.
6. Opfølgning af tilsynsundersøgelsen Som opfølgning på tilsynsundersøgelsen i foråret 1994 har direktoratet  

 nærmere undersøgt/overvejet følgende forhold:
a.
Løn til vicevært.
b.
Udgifter til porto og kontingentopkrævning.
c.
Sagsomkostninger.
d.
Gebyrer vedrørende jobsøgningskurser.
a.
Løn til vicevært Under tilsynsbesøget den 7. april 1994 konstaterede de eksterne revisorer,  

 at lønnen til en af FFA 100 pct. aflønnet vicevært for ejendommen  

 »Overstræde 2 B« ikke indgik i beregningen af den indbyrdes  

 »huslejeregulering«, jf. pkt. 5.b. ovenfor.
 FFA har såvel under tilsynsbesøget som efterfølgende forklaret, at der er  

 tale om en fejl, som vil blive rettet.
 I fortsættelse heraf har kassen med skrivelse af 16. maj 1994 fremsendt en  

 opgørelse over reguleringsbeløbene for 2. halvår 1991, 1992 og 1993.
 Direktoratet var imidlertid ikke helt enig i opgørelse, idet der ikke var  

 taget højde for, at viceværten fungerer som en slags altmuligmand i såvel  

 FFA's ejendom som SFF's lejemål.
 Direktoratet meddelte derfor kassen, at det var direktoratets opfattelse,  

 at der skulle ske en egentlig fordeling af lønnen til viceværten i forhold  

 til det antal (m2), som parterne hver især råder over.
 Kassen tilsluttede sig direktoratets synspunkt.
 Efter enkelte småjusteringer blev reguleringen for perioden 2. halvår  

 1991-1993 herefter opgjort til i alt kr. 124.170 i FFA's favør, som  

 SFF har afregnet med kr. 31.385 den 20. maj 1994 og kr. 92.785  

 den 15. august 1994.
 Fremover vil viceværtens løn blive indregnet i de (m2)-priser, der ligger  

 til grund for den under pkt. 5.b. ovenfor omtalte  

 »huslejeregulering«.
b.
Udgiftger til porto og kontingentopkrævning De eksterne revisorer har i forbindelse med tilsynsundersøgelsen  

 konstateret, at man under et har henført udgifter til porto og  

 kontingentudskrivning til edb-udgifter, der er fordelt mellem FFA og SFF i  

 forholdet 90/10.
 Revisorerne har i tilsynsrapporten bemærket, at direktoratet bør overveje  

 (især for portodelen), om disse udgifter ikke burde fordeles i forhold til  

 medlemstal.
 Med hensyn til kontingentudskrivningen finder direktoratet, at det er  

 rimeligt, at FFA har betalt 90 pct. af udgifterne, idet der i gældende regler  

 er fastsat forskellige fordyrende krav, som reelt er SFF uvedkommende.
 Der er således tale om specifikationskrav og krav til opkrævningsformer og  

 afregningstidspunkter.
 Hertil kommer, at administrationen af et FFA-medlem i al almindelighed er  

 forholdsvis dyrere end af et SFF-medlem.
 Vedrørende portodelen var det derimod umiddelbart direktoratets  

 opfattelse, at udgifterne burde fordeles efter medlemstal, da der er tale om  

 en medlemsrelateret udgift.
 Kassen har imidlertid fastholdt, at den foretagne fordeling er korrekt.
 Direktoratet har fået oplyst, at portoen ifølge GiroBank udgør kr.  

 3,50 pr. opkrævning, hvilket på årsbasis svarer til ca. kr.  

 330.000, hvoraf kassen har betalt 90 pct. svarende til ca. kr.  

 297.000.
 Hvis portodelen blev fordelt efter medlemstal, skulle FFA betale ca. 62  

 pct. svarende til ca. kr. 205.000.
 Forholdet drejer sig således om en forskel på ca. kr. 92.000.
 Kassen har imidlertid påpeget, at SFF samtidig betaler en for stor andel  

 af udgifterne til edb-revision og løn til edb-programmør, hvor fordelingen  

 ifølge det oplyste er i SFF's disfavør.
 Endvidere er en årlig indtægt på ca. kr. 100.000 vedrørende  

 rykkergebyrer ikke fordelt mellem FFA og SFF, selv om SFF reelt burde have  

 andel heri.
 Under hensyn hertil har direktoratet efter omstændighederne godkendt, at  

 også portoudgiften henføres til edb-posten og dermed fordeles i forholdet  

 90/10.
 Direktoratet har i sine overvejelser lagt vægt på, at portoen ikke  

 opkræves særskilt, og at der samtidig er andre småposter i SFF's disfavør.
 Direktoratet har dog pålagt kassen at underrette direktoratet, hvis disse  

 forhold ændres, idet fordelingen i så fald må tages op til fornyet  

 overvejelse.
 Det er direktoratets principielle opfattelse, at alle indtægter, der har  

 tilknytning til fordelte fællesudgifter, altid skal fordeles mellem parterne,  

 medmindre der som i den foreliggende situation er særlige omstændigheder, der  

 taler for noget andet.
c.
Sagsomkostninger Vedrørende de anlagte retssager mod Arbejdsministeriet har de eksterne  

 revisorer bemærket, at det synes mest naturligt, at sagsomkostningerne blev  

 afholdt af SFF, da det må anses for usædvanligt, at man anlægger retssag med  

 påstand om, at man er uberettiget til at modtage en omkostningsrefusion.
 Hertil skal direktoratet bemærke, at kassen som part efter dansk rets  

 almindelige regler har ret til at få afprøvet forvaltningsakters  

 lovlighed/rigtighed ved domstolene.
 Retssagerne vedrører afgørelser, hvormed direktoratet/Arbejdsministeriet  

 har pålagt kassen at kræve allerede foretagne dispositioner ændret.
 Sagsanlæggene er en følge af, at FFA og SFF begge er af den opfattelse, at  

 afgørelserne er forkerte og i øvrigt et indgreb i en lovligt indgået aftale.
 Alternativt kunne kassen have valgt at anlægge sag mod SFF med påstand om  

 tilbagebetaling i overensstemmelse med de trufne afgørelser.
 Om en sådan fremgangsmåde ville medføre mindre eller større  

 sagsomkostninger for FFA end sagsanlæg mod ministeriet, afhænger af de  

 respektive sagers endelige udfald ved retten.
 Direktoretet vil derfor for nærværende ikke foretage sig yderligere.
d.
Gebyrer vedrørende jobsøgningskurser I forbindelse med kassens forberedelser til tilsynsbesøget den 7. april  

 1994 konstaterede man, at FFA i en periode fejlagtigt ikke var blevet  

 faktureret et grundgebyr pr. kursist i forbindelse med afholdte  

 jobsøgningskurser.
 Kassen omtalte fejlen under tilsynsbesøget og har efterfølgende med  

 skrivelse af 19. september 1994 orienteret direktoratet om, at der er tale om  

 132 gebyrer a kr. 600 svarende til i alt kr. 79.200, som FFA  

 har besluttet at efterbetale til SFF.
 Da det er direktoratets opfattelse, at konstaterede fejl bør rettes,  

 uanset om de er i FFA's eller SFF's favør, har direktoratet ikke haft  

 indvendinger imod denne disposition.
 Direktoratet har dog bedt om at få bekræftet, at kassen ikke på anden vis  

 har været med til at betale udgifter, som helt eller delvist er dækket af  

 gebyret, samt at gebyret ikke bekøbsmæssigt overstiger kassens reelle andel  

 af de faktisk afholdte udgifter vedrørende de pågældende kurser.
 Dette er blevet bekræftet med skrivelse af 18. oktober 1994 fra kassens  

 advokat.
7. Deponering af reguleringsbeløb og rentegodtgørelse Direktoratet traf den 2. januar 1992 4 edb-afgørelser vedrørende perioden  

 1985-1991, som i ankesagerne er tiltrådt af Arbejdsministeriet den 8.  

 september 1993.
 For så vidt angår disse edb-afgørelser og afgørelsen vedrørende  

 »Peder Hvitfeldts Stræde 9«, jf. pkt. 2 ovenfor, har SFF afvist at  

 foretage tilbagebetaling, før der foreligger en inappellabel retsafgørelse.
 SFF har dog ved indsættelse på en konto i Amtssparekassen deponeret de  

 opgjorte reguleringsbeløb samt den beregnede rentegodtgørelse til fordel for  

 FFA.
 Den deponerede rentegodtgørelse er vedrørende de første deponeringer  

 beregnet med diskontoen + 5 pct., hvilket er i overensstemmelse med den  

 indgåede renteaftale.
 Efter anmodning fra kassen tillagde Arbejdsministeriet i begge de nævnte  

 sager anken opsættende virkning med hensyn til betalingen på betingelse af,  

 at FFA og SFF indgik en renteaftale, der forpligtede SFF til at forrente  

 kassens tilgodehavende med diskontoen + 5 pct.
 Rentekravet blev fastsat til diskontoen + 5 pct., fordi en retslig  

 inddrivelse af beløbet ville have medført, at kassens tilgodehavende skulle  

 have været forrentet med diskontoen + 5 pct., jf. rentelovens bestemmelser om  

 procesrenter.
Imidlertid mener FFA nu, at der i forhold til en sag vedrørende en  

 arbejdsløshedskasse er sket en ulovlig forskelsbehandling.
Direktoratet har i  

 den pågældende sag truffet afgørelse om en forrentning med diskontoen + 2  

 pct., dvs. 3 pct. mindre end der blev stillet krav om i relation til  

 renteaftalen mellem FFA og SFF.
 Dette har medført, at kassen har klaget til Arbejdsministeriet over  

 ulovlig forskelsbehandling, og at den deponerede rentegodtgørelse vedrørende  

 »Peder Hvitfeldts Stræde 9« for perioden 2. halvår 1991-1993, jf.  

 pkt. 2 ovenfor, kun er beregnet med diskontoen + 2 pct.
 Direktoratet har pålagt kassen at stille krav om, at rentegodtgørelsen  

 skal beregnes i overensstemmelse med renteaftalen, og at det resterende  

 rentebeløb skal deponeres til fordel for FFA.
 Restbeløbet er herefter opgjort til kr. 10.481, som SFF har  

 deponeret til fordel for FFA den 15. november 1994.
 Endelig kan det oplyses, at Arbejdsministeriet har afvist kassens klage  

 over forskelsbehandling, idet der i den anden sag er tale om en helt anden  

 situation, som ikke med rette kan sammenlignes med FFA-sagerne.
 Den samlede deponering kan specificeres således:
Udg. »Peder Hvitfeldts Stræde 9« 8. Status vedrørende retssager 1. Verserende sager mellem FFA og Arbejdsministeriet:
1. FFA mod Arbejdsministeriet ved stævning af december 1991 med  

 påstand om, a. at fordeling af udgiftsposten »Løn og honorarer til formand,  

 direktør og sekretariatschef« kan ske i overensstemmelse med  

 administrationsaftaler for årene 1988, 1989 og 1990, b. at fordeling af udgiftsposten »Skriftlig orientering ekskl.  

 bladomkostninger« kan ske i overensstemmelse med administrationsaftaler  

 for årene 1988, 1989 og 1990, og c. at fordeling af udgiftsposten »Bladomkostninger« kan ske i  

 overensstemmelse med administrationsaftaler for årene 1988, 1989 og 1990.
 2. FFA mod Arbejdsministeriet ved stævning af 17. januar 1994 med  

 påstand om, at en beregnet intern rente for regnskabsåret 1988 på kr.  

 2.385.825 og for regnskabsåret 1989 på kr. 2.121.000 kan indgå i  

 fordelingsgrundlaget for de respektive regnskabsår mellem FFA og SFF.
3. FFA mod Arbejdsministeriet ved stævning af 17. januar 1994 med  

 påstand om, a. at fordelingen af udgiftsposterne »Køb af maskintid« og  

 »Forrentning« kan ske i overensstemmelse med årsregnskaber for de  

 respektive regnskabsår 1985 - 1990, subsidiært at ovennævnte udgiftsposter kan indgå i fordelingsgrundlaget  

 for de respektive regnskabsår 1985 - 1990 med i alt kr. 1.614.974, b. at fordelingen af udgiftsposten »Salget af SFF's gamle edb-anlæg i  

 1985« kan ske i overensstemmelser med sagsøgers årsregnskab for 1985, og c. at fordelingen af udgifterne vedrørende ejendommen »Peder  

 Hvitfeldts Stræde 9« kan ske i henhold til en af kassen senere  

 udarbejdet opgørelse.
 Idet sagsøger har anmodet om udsættelse med afgivelse af replik, har Østre  

 Landsret udsat behandlingen af ovennævnte sager til 30. november 1994.
 2. Andre sager:
 1. FFA anlagde den 19. december 1990 ved retten i Rudkøbing sag mod den  

 tidligere formand, Jørgen Tauber Lassen, med påstand om, at han forbydes  

 under nogen form at foregive at optræde som formand for eller i anden  

 lederposition i relation til FFA.
 A-kassen fik ikke medhold i denne påstand, og dommen blev derfor af FFA  

 anket til Østre Landsret.
 Herefter har landsretten den 1. juni 1994 afsagt dom, hvorefter Jørgen  

 Tauber Lassen er tilpligtet at anerkende, at han fra den 10. marts 1990 ikke  

 længere var formand i Firma-Funktionærernes Arbejdsløshedskasse.
 Direktoratet har af FFA fået oplyst, at Jørgen Tauber Lassen har søgt  

 Justitsministeriet om 3. instans-bevilling, men at han har fået afslag.
 2. Jørgen Tauber Lassen har anlagt sag mod SFF for uberettiget  

 bortvisning.
 Østre Landsret har den 22. december 1993 afsagt dom, hvorefter  

 Sammenslutningen af Firma-Funktionærer skal betale Jørgen Tauber Lassen en  

 godtgørelse på i alt kr. 932.475,33 med tillæg af sædvanlig  

 procesrente fra 10. marts 1990.
 Godtgørelsen dækker løn i opsigelsesperioden, pensionsgodtgørelse, leje af  

 sommerhus og sagsomkostninger.
 Den udbetalte godtgørelse er i overensstemmelse med den indgåede  

 administrationsaftale og gældende regler betalt med 50 pct. af FFA.
 Sagen er af Jørgen Tauber Lassen indbragt for Højesteret med påstand om  

 godtgørelse efter funktionærlovens § 2 B.
 3. Herudover verserer der følgende uafsluttede injuriesager med relation  

 til FFA-sagen:
 - Formand Arne Frederiksen mod Højesteretssagfører Claus Christensen.
 - Højesteretssagfører Claus Christensen ved retten i Frederiksberg mod  

 direktør Troels Nørgaard.
- FFA/SFF, Arne Frederiksen og John Hansen mod Ekstra Bladet ved Bent  

 Falbert og Nils Chr.
Nilson.
 - SFF, Arne Frederiksen og John Hansen mod Kim Behnke, MF.
 Direktoratet har ikke ud over ovennævnte retssager egentligt kendskab til  

 andre verserende sager med relation til FFA-sagen.
