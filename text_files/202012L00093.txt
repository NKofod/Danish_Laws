Fremsat den 12. november 2020 af udlændinge- og integrationsministeren (Mattias Tesfaye) Forslag til Lov om ændring af udlændingeloven (Gebyr på ansøgninger om Working Holiday-tilladelser og indførelse af afvisningshjemmel hvis en kvote på antallet af Working Holiday-tilladelser udnyttes m.v.) § 1 I udlændingeloven, jf. lovbekendtgørelse nr. 1513 af 22. oktober 2020, foretages følgende ændringer:
 1. I § 9 h, stk. 1, indsættes efter nr. 7 som nyt nummer:
»8) opholdstilladelse efter § 9 l, stk. 1, 1. pkt.,« Nr. 8-19 bliver herefter nr. 9-20.
 2. I § 9 h, stk. 1, nr. 14, der bliver nr. 15, ændres »nr. 4-9« til: »nr. 4-10«.
 3. I § 9 h, stk. 1, nr. 15, der bliver nr. 16, ændres »nr. 10 og 11« til: »nr. 11 og 12«.
 4. I § 9 h, stk. 1, nr. 17, der bliver nr. 18, ændres »nr. 10« til: »nr. 11«.
 5. I § 9 h, stk. 1, nr. 18, der bliver nr. 19, ændres »nr. 1-9 og 11« til: »nr. 1-10 og 12«.
 6. I § 9 h, stk. 4, 1. pkt., ændres »nr. 4-9, 14 og 16« til: »nr. 4-10, 15 og 17«.
 7. I § 9 h, stk. 4, 2. pkt., ændres »10-13 og 15« til: »11-14 og 16«.
 8. I § 9 h, stk. 4, 3. pkt., ændres »nr. 17-19« til: »nr. 18-20«.
 9. I § 9 h, stk. 7, indsættes efter »§ 9 k, stk. 2, 1. pkt., og stk. 3,«: »§ 9 l, stk. 2 og 3,«.
 10. I § 9 h, stk. 13, 2. pkt., ændres »nr. 4-9, 14 og 16« til: »nr. 4-10, 15 og 17«.
 11. I § 9 h, stk. 13, 3. pkt., ændres »12, 13, 18 og 19« til: »13, 14, 19 og 20«.
 12. I § 9 h, stk. 13, 4. pkt., ændres »nr. 10, 11, 15 og 17« til: »nr. 11, 12, 16 og 18«.
 13. I § 9 l, stk. 1, indsættes som 3. pkt.:
»Der kan i aftalen være fastsat en kvote for, hvor mange opholdstilladelser der kan gives i en nærmere fastsat periode.« 14. I § 9 l, stk. 2, indsættes før 1. pkt. som nyt punktum:
»Ansøgning om opholdstilladelse efter stk. 1 skal indgives i overensstemmelse med aftalen.«, i 1. pkt., der bliver 2. pkt., ændres »Ansøgning om opholdstilladelse efter stk. 1 kan kun indgives her i landet« til: »Kan ansøgningen ifølge aftalen indgives her i landet, kan dette dog kun ske«, og i 2. pkt., der bliver 3. pkt., ændres »1. pkt.« til: »2. pkt.« 15. I § 9 l, stk. 3, ændres i 1. pkt. »1. pkt.« til: »2. pkt.«, og i 2. pkt., ændres »2. pkt.« til: »3. pkt.« 16. I § 9 l indsættes som stk. 4:
»Stk. 4. Er der fastsat en kvote for, hvor mange opholdstilladelser, der kan gives i en nærmere fastsat periode, afvises en ansøgning, der indgives, når kvoten for den pågældende periode er udnyttet.
Udnyttes kvoten ikke, falder den bort.« 17. I § 9 l indsættes som stk. 5:
»Stk. 5. Udlændinge- og integrationsministeren kan fastsætte nærmere regler om administrationen af kvoter efter stk. 4, 1. pkt.« 18. To steder ændres i § 46, stk. 2. 1. pkt, »§ 9 h, stk. 1, nr. 4-9, 14 og 16« til: »§ 9 h, stk. 1, nr. 4-10, 15 og 17«.
§ 2 Stk. 1.  Loven træder i kraft den 1. januar 2021.
Stk. 2. Loven finder ikke anvendelse for udlændinge, der inden den 1. januar 2021 har indgivet ansøgning om opholdstilladelse.
For disse udlændinge finder de hidtil gældende regler anvendelse.
§ 3 Loven gælder ikke for Færøerne og Grønland, men kan ved kongelig anordning helt eller delvis sættes i kraft for Færøerne og Grønland med de ændringer, som de henholdsvis færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning og baggrund Danmark har bilaterale aftaler om Working Holiday med syv lande (Argentina, Australien, Canada, Chile, Japan, New Zealand og Sydkorea). Working Holiday-aftalerne skal give unge mennesker fra de lande, som har indgået aftalerne, en bedre mulighed for at lære hinandens kultur og levevis at kende og dermed fremme den gensidige forståelse mellem landene.
Anvendelsen af ordningen er steget markant gennem de seneste år, og den stigende udvikling kan tilskrives, at flere unge fra især Argentina og dernæst Chile har gjort brug af ordningen.
Regeringen (Socialdemokratiet), Socialistisk Folkeparti, Enhedslisten og Dansk Folkeparti indgik den 18. december 2019 aftale om justeringer af Working Holiday-ordningen.
Det fremgår af aftalen, at aftalepartierne er enige om en række initiativer, der skal imødegå udviklingen på området.
Et af initiativerne omhandler et forslag om indførelse af gebyr på ansøgninger om opholdstilladelse til Working Holiday-ophold.
Dette initiativ forudsætter ændring af udlændingeloven.
 Der henvises til afsnit 2.1.
Et andet initiativ omhandler et forslag om at indføre en årlig kvote på 150 opholdstilladelser til Working Holiday-ophold i Danmark til statsborgere fra henholdsvis Argentina og Chile.
Tildelingen af tilladelser til statsborgere fra Argentina og Chile skal ske efter først til mølle-princippet.
Udenrigsministeriet og Udlændinge- og Integrationsministeriet har på baggrund af aftalen igangsat de relevante procedurer med henblik på, at den aftalte kvote kan indføres.
 Der henvises til afsnit 2.2.
 Formålet med lovforslaget er at udmønte de initiativer i aftalen, som kræver ændring af udlændingeloven samt sikre et regelgrundlag, der understøtter administrationen af ordningen.
2. Lovforslagets hovedpunkter 2.1. Indførelse af gebyr på ansøgninger om Working Holiday-tilladelser 2.1.1. Gældende ret Det følger af udlændingelovens § 9 h, stk. 1, at en udlænding senest samtidig med indgivelse af ansøgning om visse typer af opholdstilladelse skal betale et gebyr, medmindre Danmarks internationale forpligtelser eller EU-reglerne kan tilsige andet.
 I § 9 h, stk. 1, nr. 1-19, er det reguleret, hvilke typer af ansøgninger om opholdstilladelse, der er gebyrpålagt.
 De gebyrpålagte ansøgninger om opholdstilladelse, der skal indgives til Styrelsen for International Rekruttering og Integration følger af § 9 h, stk. 1, nr. 4 (der omhandler ansøgning om opholdstilladelse på baggrund af beskæftigelse og på baggrund af ansættelse på forskningscenteret European Spallation Source (ESS) i Sverige), nr. 5 (der omhandler ansøgning om opholdstilladelse som studerende, herunder ph.d.-studerende, og autorisationsophold), nr. 6 (der omhandler ansøgning om opholdstilladelse som au pair), nr. 7 (der omhandler ansøgning om opholdstilladelse som praktikant), nr. 8 og 9 (der omhandler ansøgning om opholdstilladelse som medfølgende familiemedlem til henholdsvis en udenlandsk arbejdstager og en udenlandsk studerende), nr. 14 (der omhandler ansøgning om forlængelse af opholdstilladelse efter de nævnte typer af opholdstilladelse) samt nr. 16 (der omhandler ansøgning om opholdstilladelse til et jobsøgningsophold).
 Af § 9 h, stk. 4, 1. pkt., fremgår, at størrelsen af gebyrerne efter § 9 h, stk. 1, nr. 4-9, 14 og 16, fastsættes således, at de svarer til omkostningerne ved Styrelsen for International Rekruttering og Integrations behandling af ansøgninger om opholdstilladelse og forlængelse af opholdstilladelse.
 Størstedelen af Styrelsen for International Rekruttering og Integrations sagsbehandling er således gebyrfinansieret.
 Der betales ikke i dag gebyr for at indgive ansøgning om opholdstilladelse eller forlængelse af opholdstilladelse efter § 9 l, stk. 1, 1. pkt., med henblik på et Working Holiday-ophold.
Efter udlændingelovens § 9 l, stk. 1, 1. pkt., kan der efter ansøgning gives opholdstilladelse til en udlænding, der ifølge en aftale mellem Danmark og en anden stat, jf. § 45, er berettiget til et længerevarende ferieophold her i landet og i forbindelse hermed er berettiget til at arbejde her i landet i et nærmere afgrænset omfang.
Det følger af § 9 l, stk. 1, 2. pkt., at opholdstilladelse gives på de betingelser, som aftalen opstiller.
 Som nævnt har Danmark indgået Working Holiday-aftaler med Argentina, Australien, Canada, Chile, Japan, New Zealand og Sydkorea.
2.1.2. Ministeriets overvejelser og den foreslåede ordning Det fremgår af aftale om justeringer af Working Holiday-ordningen, at aftalepartierne er enige om, at der skal lægges et omkostningsbestemt gebyr på ansøgninger om opholdstilladelse til Working Holiday-ophold, og at gebyret skal dække de omkostninger, som Styrelsen for International Rekruttering og Integration har i forbindelse med sagsbehandlingen af ansøgninger om Working Holiday-ophold.
Det fremgår endvidere af aftalen, at gebyret forventeligt vil blive i samme størrelsesorden som studiesagerne.
Det foreslås på den baggrund, at der indføres gebyrbetaling på ansøgninger om opholdstilladelse og forlængelse af opholdstilladelse med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
Det svarer til, hvad der i øvrigt gælder for ansøgninger om opholdstilladelse, der indgives til Styrelsen for International Rekruttering og Integration, jf. herved § 9 h, stk. 1.
 Det foreslås samtidig, at en klage til Udlændingenævnet over en afgørelse truffet af Styrelsen for International Rekruttering og Integration på baggrund af en ansøgning om Working Holiday-ophold også skal gebyrpålægges, jf. § 9 h, stk. 5, 2. pkt.
Da sagsbehandlingen af ansøgninger om opholdstilladelse og forlængelse af opholdstilladelse med henblik på et Working Holiday-ophold i indhold svarer til den sagsbehandling, der finder sted i forbindelse med Styrelsen for International Rekruttering og Integrations behandling af ansøgninger om studieopholdstilladelse m.v., forudsættes det, at gebyret fastsættes til samme gebyrsats som for studiesager.
Gebyret for at indgive ansøgning om opholdstilladelse og forlængelse af opholdstilladelse som studerende er i 2020 fastsat til 1.900 kr., jf. § 5, stk. 3, nr. 2, i bekendtgørelse nr. 1019 af 23. juni 2020 om indbetaling og tilbagebetaling af gebyrer for at indgive ansøgninger og klager på studie- og erhvervsområdet m.v. (gebyrbekendtgørelsen).
En udlænding kan være undtaget fra gebyrbetaling, hvis Danmarks internationale forpligtelser eller EU-reglerne kan tilsige det.
Det betyder eksempelvis, at indholdet af den konkrete Working Holiday-aftale vil have betydning for, om der kan opkræves gebyr for indgivelse af en ansøgning om opholdstilladelse.
Japanske statsborgere, der søger om opholdstilladelse med henblik på et Working Holiday-ophold, vil f.eks. ikke skulle betale gebyr.
Det fremgår således af artikel 1 i bekendtgørelse af ordning af 28. juni 2007 med Japan om tilladelse til begrænset arbejde under ferieophold (arbejdsferie), jf. bekendtgørelse nr. 4 af 13. februar 2019, at Danmarks regering forpligter sig til vederlagsfrit at udstede tilladelse til arbejdsferie med gyldighed i 1 (et) år fra udstedelsesdatoen efter ansøgning fra japanske statsborgere, som opfylder betingelserne herfor.
Der kan på den baggrund kun opkræves gebyr for ansøgning om opholdstilladelse fra japanske statsborgere, hvis Working Holiday-aftalen med Japan ændres.
Regeringen har iværksat indledende foranstaltninger til en sådan ændring.
 Det bemærkes, at de øvrige Working Holiday-aftaler ikke har tilsvarende bestemmelser, og statsborgere fra de øvrige Working Holiday-lande vil derfor som udgangspunkt skulle betale gebyr for at ansøge og for at klage over et eventuelt afslag.
2.2. Forslag om indførelse af afvisningshjemmel, hvis kvoten på antallet af Working Holiday-tilladelser er udnyttet 2.2.1. Gældende ret Efter udlændingelovens § 9 l, stk. 1, 1. pkt., kan der efter ansøgning gives opholdstilladelse til en udlænding, der ifølge en aftale mellem Danmark og en anden stat, jf. § 45, er berettiget til et længerevarende ferieophold her i landet og i forbindelse hermed er berettiget til at arbejde her i landet i et nærmere afgrænset omfang (Working Holiday-ophold). Det følger af § 9 l, stk. 1, 2. pkt., at opholdstilladelse gives på de betingelser, som aftalen opstiller.
Det følger af udlændingelovens § 9 l, stk. 2, 1. pkt., at ansøgning om opholdstilladelse efter § 9 l, stk. 1, kun kan indgives her i landet, hvis udlændingen har lovligt ophold, dvs. ophold på grundlag af et visum eller et visumfrit ophold, ophold i medfør af EU-reglerne eller ophold på grundlag af en opholdstilladelse, og hvis ingen særlige grunde taler herimod.
Har udlændingen ikke lovligt ophold, kan ansøgning om opholdstilladelse ikke indgives her i landet, medmindre opholdet skyldes omstændigheder, der ikke kan lægges udlændingen til last, eller der foreligger ganske særlige grunde, herunder hvis Danmarks internationale forpligtelser kan tilsige det.
Dette følger af § 9 l, stk. 2, 2. pkt.
 Det fremgår af artikel 9 (a) i bekendtgørelse af aftalememorandum af 3. maj 2011 med Argentina om tilladelse til begrænset arbejde under ferieophold (arbejdsferie), jf. bekendtgørelse nr. 12 af 3. juni 2019, at det årlige antal tilladelser til arbejdsferie, som kan udstedes af parterne i henhold til dette aftalememorandum, fastsættes af parterne ved fælles aftalememorandum gennem udveksling af diplomatiske noter.
 Af artikel 10 (2) i bekendtgørelse af aftalememorandum af 8. december 2008 med Chile om tilladelse til begrænset arbejde under ferieophold (arbejdsferie), jf. bekendtgørelse nr. 11 af 23. maj 2019, følger, at ændringer i dette aftalememorandum til enhver tid kan forhandles og aftales skriftligt mellem de to regeringer.
En udlænding, der til Styrelsen for International Rekruttering og Integration indgiver ansøgning om opholdstilladelse eller forlængelse af opholdstilladelse, skal senest samtidig med indgivelse af ansøgningen betale et gebyr, medmindre Danmarks internationale forpligtelser eller EU-reglerne kan tilsige andet.
Dette følger af udlændingelovens § 9 h, stk. 1, nr. 4 (der omhandler ansøgning om opholdstilladelse på baggrund af beskæftigelse og på baggrund af ansættelse på forskningscenteret European Spallation Source (ESS) i Sverige), nr. 5 (der omhandler ansøgning om opholdstilladelse som studerende, herunder ph.d.-studerende, og autorisationsophold), nr. 6 (der omhandler ansøgning om opholdstilladelse som au pair), nr. 7 (der omhandler ansøgning om opholdstilladelse som praktikant), nr. 8 og 9 (der omhandler ansøgning om opholdstilladelse som medfølgende familiemedlem til henholdsvis en udenlandsk arbejdstager og en udenlandsk studerende), nr. 14 (der omhandler ansøgning om forlængelse af opholdstilladelse efter de nævnte typer af opholdstilladelse) samt nr. 16 (der omhandler ansøgning om opholdstilladelse til et jobsøgningsophold).
 Spørgsmålet om, hvornår et indbetalt gebyr tilbagebetales er reguleret i gebyrbekendtgørelsen.
 Det følger således af gebyrbekendtgørelsens § 8, stk. 1, at gebyr, der er indbetalt for indgivelse af en ansøgning som nævnt i bekendtgørelsens § 5, stk. 2, nr. 1 (beskæftigelse og ansættelse på ESS i Sverige) og nr. 2 (jobsøgningsophold), og stk. 3-5 (etableringskort, Start Up-ordningen, studie m.v., au pair, praktikant og medfølgende familiemedlemmer til udenlandske arbejdstagere og udenlandske studerende), tilbagebetales, hvis 1) ansøgningen er indgivet af en person, der ikke er berettiget til at indgive ansøgningen, 2) Danmarks internationale forpligtelser eller EU-reglerne kan tilsige, at ansøgningen skal tillades indgivet uden betaling af gebyr, jf. udlændingelovens § 9 h, stk. 1, 3) ansøgningen afvises efter udlændingelovens § 9 h, stk. 8, 1. pkt. (om afvisning af en ansøgning, hvis der ikke er betalt gebyr), eller 4) ansøgningen afvises på andet grundlag end manglende gebyrbetaling.
 Det følger af gebyrbekendtgørelsens § 8, stk. 2, at ved tilbagebetaling efter bekendtgørelsens § 8, stk. 1, nr. 4, refunderes det indbetalte gebyr fratrukket et beløb, jf. udlændingelovens § 9 h, stk. 7, som med virkning for gebyrer indbetalt i perioden 1. juli  31. december 2020 udgør 875 kr.
2.2.2. Ministeriets overvejelser og den foreslåede ordning Det fremgår af aftale om justeringer af Working Holiday-ordningen, at aftalepartierne er enige om at indføre en årlig kvote på 150 opholdstilladelser til Working Holiday-ophold i Danmark til statsborgere fra henholdsvis Argentina og Chile, og at tildelingen af tilladelser til statsborgere fra Argentina og Chile skal ske efter først til mølle-princippet.
 Udenrigsministeriet og Udlændinge- og Integrationsministeriet har på baggrund af aftalen igangsat de relevante procedurer med henblik på, at den aftalte kvote kan indføres, jf. herved artikel 9 (a) i Working Holiday-aftalen med Argentina og artikel 10 (2) i Working Holiday-aftalen med Chile.
Når kvoten er indført vil Styrelsen for International Rekruttering og Integration kunne meddele op til 150 opholdstilladelser til statsborgere fra henholdsvis Argentina og Chile om året efter først til mølle-princippet.
Det foreslås i den forbindelse, at udlændinge- og integrationsministeren bemyndiges til at kunne fastsætte nærmere regler om administration af en kvote, når en sådan er fastsat.
Udlændinge- og integrationsministeren vil med hjemmel i den foreslåede bemyndigelsesbestemmelse således bl.a. kunne fastsætte regler om administration af kvoten på op til 150 opholdstilladelser til statsborgere fra henholdsvis Argentina og Chile.
Det forventes, at der bl.a. vil blive fastsat regler om, at kvoterne på op til 150 årlige opholdstilladelser til statsborgere for Argentina og Chile vil blive fordelt henover året.
Hermed sikres det, at ansøgerne kan søge om opholdstilladelse hen over året og ikke kun i starten af året.
Samtidig sikres det, at Styrelsen for International Rekruttering og Integration, der tager imod ansøgninger i Danmark, og Udenrigsministeriets repræsentationer, der tager imod ansøgninger i udlandet, ikke modtager et stort antal ansøgninger inden for kort tid i starten af året, men at ansøgningerne fordeles hen over året.
Bemyndigelsesbestemmelsen vil også kunne benyttes, hvis der fremadrettet måtte blive fastsat en kvote på en allerede indgået Working Holiday-aftale, eller hvis der i forbindelse med indgåelse af en eventuel ny Working Holiday-aftale måtte blive fastsat en kvote.
 Med lovforslaget foreslås det, at ansøgninger om opholdstilladelse til et Working Holiday-ophold skal gebyrpålægges, medmindre Danmarks internationale forpligtelser eller EU-reglerne kan tilsige andet, jf. herved lovforslagets § 1, nr. 1, og afsnit 2.1.
Meddeler Styrelsen for International Rekruttering og Integration afslag på opholdstilladelse til et Working Holiday-ophold efter de eksisterende regler, vil ansøger ikke få et indbetalt gebyr tilbagebetalt.
Dette vil også gælde, hvis Styrelsen for International Rekruttering og Integration meddeler afslag på opholdstilladelse til et Working Holiday-ophold, fordi kvoten for det pågældende land er udnyttet.
 Da Styrelsen for International Rekruttering og Integration i praksis ikke vil kunne give en angivelse af, hvornår en kvote præcis er udnyttet, og da styrelsen vil have en yderst begrænset sagsbehandling af en ansøgning, der indgives efter, at en kvote eventuelt er udnyttet, foreslås det, at styrelsen får hjemmel til at afvise en ansøgning, der indgives, når kvoten er udnyttet.
 Det foreslås også, at en afvisning begrundet i, at en kvote er udnyttet, skal medføre, at ansøger får sit gebyr fuldt tilbagebetalt.
Forslagene betyder, at en udlænding, der indgiver ansøgning om opholdstilladelse til et Working Holiday-ophold, når en kvote er udnyttet, vil få ansøgningen afvist af Styrelsen for International Rekruttering og Integration, og at styrelsen i den forbindelse vil tilbagebetale det fulde ansøgningsgebyr til udlændingen.
Afvisningshjemlen vil både omfatte en ansøgning, der indgives, når kvoten allerede er udnyttet på ansøgningstidspunktet, og en ansøgning, der indgives, inden kvoten er udnyttet, men hvor kvoten udnyttes, inden der er truffet afgørelse på baggrund af ansøgningen.
Det foreslås, at forslaget om fuld tilbagebetaling af ansøgningsgebyret, når en kvote er udnyttet, udmøntes ved, at der med hjemmel i bemyndigelsesbestemmelsen i udlændingelovens § 9 h, stk. 15, i gebyrbekendtgørelsens § 8, stk. 1, bliver fastsat regler om, at gebyr, der er indbetalt for indgivelse af en ansøgning om opholdstilladelse til et Working Holiday-ophold, tilbagebetales, hvis ansøgningen afvises som følge af, at en kvote er udnyttet.
De gældende bestemmelser i gebyrbekendtgørelsens § 8, stk. 1, nr. 1-4, om tilbagebetaling af gebyr i andre tilfælde videreføres uændret.
Det bemærkes, at forslaget i første omgang kun vil have betydning for ansøgere fra Argentina og Chile.
Indføres der kvoter på andre aftaler  eksisterende eller fremtidige  vil forslaget dog også få betydning for disse ansøgere, såfremt en kvote udnyttes.
En afvisning begrundet i, at en kvote er udnyttet, vil kunne påklages til Udlændingenævnet, jf. udlændingelovens § 46 a.
Udlændingen vil skulle betale gebyr herfor, jf. udlændingelovens § 9 h, stk. 5, 2. pkt.
Det foreslås endelig, at de gældende regler for indgivelse af ansøgning om opholdstilladelse til et Working Holiday-ophold præciseres, således at det kommer til at fremgå direkte af bestemmelsen i § 9 l, stk. 2, at ansøgning om opholdstilladelse skal indgives i overensstemmelse med aftalen.
Den gældende regel om, at indgivelse af en ansøgning i Danmark skal ske under lovligt ophold, medmindre opholdet skyldes omstændigheder, der ikke kan lægges udlændingen til last, eller der foreligger ganske særlige grunde, herunder hvis Danmarks internationale forpligtelser kan tilsige det, videreføres uændret.
Det bemærkes, at Udenrigsministeriet og Udlændinge- og Integrationsministeriet i forbindelse med de igangsatte procedurer for indførelsen af den aftalte kvote samtidig har taget initiativ til, at Working Holiday-aftalerne med Argentina og Chile ændres, således at ansøgninger om opholdstilladelse til Working Holiday-ophold fra argentinske og chilenske statsborgere kun vil kunne indgives i henholdsvis Argentina og Chile.
Hermed understøttes et enstrenget system for indgivelse af ansøgninger, hvilket vil give myndighederne mulighed for at fastslå rækkefølgen af de indgivne ansøgninger og dermed at lukke for modtagelsen af ansøgninger, når kvoterne er udnyttet.
Samtidig har Udenrigsministeriet og Udlændinge- og Integrationsministeriet igangsat procedure for at præcisere de resterende Working Holiday-aftaler, dvs. aftalerne indgået med Australien, Canada, Japan, New Zealand og Sydkorea, med henblik på, at det klart og entydigt kommer til at fremgå af aftalerne, at ansøgning om opholdstilladelse fra disse statsborgere kan indgives i Danmark.
3. Økonomiske konsekvenser og implementeringskonsekvenser for det offentlige Lovforslaget vurderes samlet set ikke at have væsentlige nettoøkonomiske konsekvenser for det offentlige.
På Udlændinge- og Integrationsministeriets område forventes lovforslagets element om indførelse af gebyr på ansøgninger om Working Holiday-tilladelser at medføre en moderat stigning i gebyrindtægter i Styrelsen for International Rekruttering og Integration.
Gebyrindtægterne modsvares af de omkostninger til sagsbehandling, som styrelsen har i forbindelse med administration af ordningen.
Lovforslagets element om indførelse af gebyr for indgivelse af ansøgninger om Working Holiday-tilladelser forventes samlet set at være udgiftsneutralt.
Lovforslagets element om indførelse af afvisningshjemmel, hvis kvoten på antallet af Working Holiday-tilladelser er udnyttet, forventes at medføre yderst begrænsede merudgifter til sagsbehandling i Styrelsen for International Rekruttering og Integration, herunder begrænset øget administration i forbindelse med tilbagebetaling af gebyr.
Merudgifterne afholdes inden for styrelsens eksisterende økonomiske ramme.
På Udenrigsministeriets område forventes indførelsen af en kvote på 150 meddelte Working Holiday-tilladelser til argentinske statsborgere at medføre en ikke uvæsentlig nedgang i gebyrindtægter.
Flere af Udenrigsministeriets repræsentationer har gebyrpålagt sagsbehandling forbundet med indgivelse af ansøgninger om Working Holiday-tilladelser, og denne gebyrpålagte sagsbehandling omhandler især ansøgninger indgivet af argentinske statsborgere.
På baggrund af tal fra 2019 vurderes det, at en kvote på 150 meddelte Working Holiday-tilladelser til argentinske statsborgere fra 1. januar 2021 vil medføre en nedgang i gebyrindtægter for Udenrigsministeriet på mere end 2 mio. kr. i forhold til gebyrindtægterne i 2019. Denne nedgang i gebyrindtægter forventes at være større end, hvad der kan håndteres alene ved en tilpasning af antallet af lokaltansatte årsværk på ambassaden i Buenos Aires i forhold til 2019-niveauet.
Den resterende finansiering findes inden for Udenrigsministeriets egen driftsramme.
 Lovforslaget medfører implementeringskonsekvenser for det offentlige i form af den foreslåede indførelse af gebyr for indgivelse af ansøgninger om Working Holiday-tilladelser.
 Den foreslåede indførelse af gebyr for indgivelse af ansøgning om Working Holiday-tilladelse forventes ikke at have digitaliseringsmæssige konsekvenser.
Lovforslaget medfører endvidere implementeringskonsekvenser for det offentlige i form af indførelse af afvisningshjemmel, hvis kvoten på antallet af Working Holiday-tilladelser er udnyttet.
Indførelse af gebyr for indgivelse af ansøgninger om Working Holiday-tilladelser kan håndteres indenfor rammerne af de eksisterende IT-systemer. Ændringerne vurderes at medføre helt begrænsede administrative konsekvenser for det offentlige.
 Lovforslaget vurderes samlet set at følge principperne for digitaliseringsklar lovgivning.
 4. Økonomiske og administrative konsekvenser for erhvervslivet m.v.
 Lovforslaget vurderes ikke at have økonomiske og administrative konsekvenser for erhvervslivet m.v.
5. Administrative konsekvenser for borgerne Lovforslaget vurderes ikke at have administrative konsekvenser for borgerne.
6. Klima- og miljømæssige konsekvenser Lovforslaget har ikke klima- og miljømæssige konsekvenser.
7. Forholdet til EU-retten Lovforslaget har ikke EU-retlige aspekter.
 8. Hørte myndigheder og organisationer m.v.
 Et udkast til lovforslag har i perioden fra den 31. august 2020 til den 28. september 2020 været sendt i høring hos følgende myndigheder og organisationer m.v.:
Advokatrådet (Advokatsamfundet), Amnesti NU, Amnesty International, Asylret, Bedsteforældre for Asyl, Beskæftigelsesrådet, Bygge-, Anlægs- og Trækartellet, Centralorganisationernes Fællesudvalg CFU, Danes Worldwide, Danmarks Biblioteksforening, Danmarks Rederiforening, Danmarks Rejsebureau Forening, Dansk Arbejdsgiverforening, Dansk Byggeri, Dansk Erhverv, Dansk Flygtningehjælp, DFUNK  Dansk Flygtningehjælp Ungdom, Dansk Landbrug, Dansk PEN, Dansk Socialrådgiverforening, Danske Advokater, Danske Regioner, Danske Universiteter, Den Danske Helsinki-Komité for Menneskerettigheder, Den Katolske Kirke i Danmark, DI  Dansk Industri, DIGNITY  Dansk Institut Mod Tortur, Dokumentations- og Rådgivningscentret om Racediskrimination, FH Fagbevægelsens Hovedorganisation, Finansrådet, Finanssektorens Arbejdsgiverforening, Folkehøjskolernes Forening i Danmark, Foreningen af Udlændingeretsadvokater, Færøernes Landsstyre, Naalakkersuisut (Grønlands Selvstyre), HK/Danmark, HK/Kommunal, HK/Privat, Håndværksrådet, Indvandrermedicinsk klinik, Odense Universitetshospital, Indvandrerrådgivningen, Institut for Menneskerettigheder, International Community/Erhverv Aarhus, Kirkernes Integrationstjeneste, KL (Kommunernes Landsforening), Knud Vilby (på vegne af Fredsfonden), Kristelig Arbejdsgiverforening, Kristelig Fagbevægelse, Kvindernes Internationale Liga for Fred og Frihed (Kvindefredsligaen), Københavns Byret, Landbrug og Fødevarer, Landsforeningen Adoption & Samfund, Landsforeningen af Forsvarsadvokater, Landsorganisation af kvindekrisecentre (LOKK), Ledernes Hovedorganisation, Mellemfolkeligt Samvirke, Plums Fond for fred, økologi og bæredygtighed (Tidl.
Fredsfonden), PROSA  Forbundet af It-professionelle, PRO-Vest, Præsidenten for Vestre Landsret, Præsidenten for Østre Landsret, Refugees Welcome, Retspolitisk Forening, Røde Kors, Rådet for Etniske Minoriteter, Sammenslutningen af Landbrugets Arbejdsgiverforeninger, SOS Racisme, Trykkefrihedsselskabet, Udlændingenævnet, Work-live-stay southern Denmark, Ældresagen, Ægteskab uden grænser, Aarhus Erhverv / International Community og 3 F.
Bemærkninger til lovforslagets enkelte bestemmelser Til § 1 Til nr. 1 Det følger af udlændingelovens § 9 h, stk. 1, at en udlænding senest samtidig med indgivelse af ansøgning om visse typer af opholdstilladelse skal betale et gebyr, medmindre Danmarks internationale forpligtelser eller EU-reglerne kan tilsige andet.
I § 9 h, stk. 1, nr. 1-19, er det reguleret, hvilke typer af ansøgninger om opholdstilladelse, der er gebyrpålagt.
De gebyrpålagte ansøgninger om opholdstilladelse, der skal indgives til Styrelsen for International Rekruttering og Integration, følger af § 9 h, stk. 1, nr. 4-9.
Størrelsen af gebyrerne efter bl.a. § 9 h, stk. 1, nr. 4-9, fastsættes således, at de svarer til omkostningerne ved Styrelsen for International Rekruttering og Integrations behandling af ansøgninger om opholdstilladelse og forlængelse af opholdstilladelse, jf. herved § 9 h, stk. 4, 1. pkt.
Størstedelen af Styrelsen for International Rekruttering og Integrations sagsbehandling er således gebyrfinansieret.
 Der betales ikke i dag gebyr for at indgive ansøgning om opholdstilladelse eller forlængelse af opholdstilladelse efter § 9 l, stk. 1, 1. pkt., med henblik på et Working Holiday-ophold.
 Med den foreslåede bestemmelse i § 9 h, stk. 1, nr. 8, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
Da sagsbehandlingen af ansøgninger om opholdstilladelse med henblik på et Working Holiday-ophold i indhold svarer til den sagsbehandling, der finder sted i forbindelse med Styrelsen for International Rekruttering og Integrations behandling af ansøgninger om studieopholdstilladelse m.v., forudsættes det, at gebyret fastsættes til samme gebyrsats som for studiesager.
Gebyret for at indgive ansøgning om opholdstilladelse og forlængelse af opholdstilladelse som studerende er i 2020 fastsat til 1.900 kr., jf. gebyrbekendtgørelsens § 5, stk. 3, nr. 2.
En udlænding kan være undtaget fra gebyrbetaling, hvis Danmarks internationale forpligtelser eller EU-reglerne kan tilsige det.
Det betyder eksempelvis, at indholdet af den konkrete Working Holiday-aftale vil have betydning for, om der kan opkræves gebyr for indgivelse af en ansøgning om opholdstilladelse.
Japanske statsborgere, der søger om opholdstilladelse med henblik på et Working Holiday-ophold, vil f.eks. ikke skulle betale gebyr.
Det fremgår således af artikel 1 i bekendtgørelse af ordning af 28. juni 2007 med Japan om tilladelse til begrænset arbejde under ferieophold (arbejdsferie), jf. bekendtgørelse nr. 4 af 13. februar 2019, at Danmarks regering forpligter sig til vederlagsfrit at udstede tilladelse til arbejdsferie med gyldighed i 1 (et) år fra udstedelsesdatoen efter ansøgning fra japanske statsborgere, som opfylder betingelserne herfor.
Der kan på den baggrund kun opkræves gebyr for ansøgning om opholdstilladelse fra japanske statsborgere, hvis Working Holiday-aftalen med Japan ændres.
Regeringen har iværksat indledende foranstaltninger til en sådan ændring.
 Det bemærkes, at de øvrige Working Holiday-aftaler ikke har tilsvarende bestemmelser, og statsborgere fra de øvrige Working Holiday-lande vil derfor som udgangspunkt skulle betale gebyr.
Til nr. 2 Det følger af udlændingelovens § 9 h, stk. 1, at en udlænding senest samtidig med indgivelse af ansøgning om visse typer af opholdstilladelse skal betale et gebyr, medmindre Danmarks internationale forpligtelser eller EU-reglerne kan tilsige andet.
I § 9 h, stk. 1, nr. 1-19, er det reguleret, hvilke typer af ansøgninger om opholdstilladelse, der er gebyrpålagt.
De gebyrpålagte ansøgninger om opholdstilladelse, der skal indgives til Styrelsen for International Rekruttering og Integration følger af § 9 h, stk. 1, nr. 4-9. Det følger af § 9 h, stk. 1, nr. 14, at ansøgninger om forlængelse af opholdstilladelse nævnt i § 9 h, stk. 1, nr. 4-9, er gebyrpålagt, medmindre Danmarks internationale forpligtelser eller EU-reglerne kan tilsige andet.
 Der betales ikke i dag gebyr for at indgive ansøgning om opholdstilladelse eller forlængelse af opholdstilladelse efter § 9 l, stk. 1, 1. pkt., med henblik på et Working Holiday-ophold.
 Med den foreslåede bestemmelse i § 9 h, stk. 1, nr. 8, jf. lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
 Med den foreslåede ændring af § 9 h, stk. 1, nr. 14, der bliver nr. 15, foreslås det, at der indføres gebyrbetaling på ansøgninger om forlængelse af opholdstilladelse med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
Da sagsbehandlingen af ansøgninger om forlængelse af opholdstilladelse med henblik på et Working Holiday-ophold i indhold svarer til den sagsbehandling, der finder sted i forbindelse med Styrelsen for International Rekruttering og Integrations behandling af ansøgninger om studieopholdstilladelse m.v., forudsættes det, at gebyret fastsættes til samme gebyrsats som for studiesager.
Gebyret for at indgive ansøgning om opholdstilladelse og forlængelse af opholdstilladelse som studerende er i 2020 fastsat til 1.900 kr., jf. gebyrbekendtgørelsens § 5, stk. 3, nr. 2.
En udlænding kan være undtaget fra gebyrbetaling, hvis Danmarks internationale forpligtelser eller EU-reglerne kan tilsige det.
Det betyder eksempelvis, at indholdet af den konkrete Working Holiday-aftale vil have betydning for, om der kan opkræves gebyr for indgivelse af en ansøgning om forlængelse af opholdstilladelse.
Japanske statsborgere, der søger om forlængelse af opholdstilladelse med henblik på et Working Holiday-ophold, vil f.eks. ikke skulle betale gebyr.
Det fremgår således af artikel 1 i bekendtgørelse af ordning af 28. juni 2007 med Japan om tilladelse til begrænset arbejde under ferieophold (arbejdsferie), jf. bekendtgørelse nr. 4 af 13. februar 2019, at Danmarks regering forpligter sig til vederlagsfrit at udstede tilladelse til arbejdsferie med gyldighed i 1 (et) år fra udstedelsesdatoen efter ansøgning fra japanske statsborgere, som opfylder betingelserne herfor.
Der kan på den baggrund kun opkræves gebyr for ansøgning om forlængelse af opholdstilladelse fra japanske statsborgere, hvis Working Holiday-aftalen med Japan ændres.
Regeringen har iværksat indledende foranstaltninger til en sådan ændring.
 Det bemærkes, at de øvrige Working Holiday-aftaler ikke har tilsvarende bestemmelser, og statsborgere fra de øvrige Working Holiday-lande vil derfor som udgangspunkt skulle betale gebyr for at indgive ansøgning om forlængelse af opholdstilladelse.
Til nr. 3 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Det følger af udlændingelovens § 9 h, stk. 1, nr. 15, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om forlængelse af opholdstilladelse efter § 9 h, stk. 1, nr. 10 og 11.
 Med lovforslagets § 1, nr. 3, foreslås det som en konsekvens af lovforslagets § 1, nr. 1 i § 9 h, stk. 1, nr. 15, der bliver nr. 16, at ændre henvisningen til nr. 10 og 11 til nr. 11 og 12.
Til nr. 4 Det følger af udlændingelovens § 9 h, stk. 1, nr. 17, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om tidsubegrænset opholdstilladelse efter § 9 q, stk. 8 (om tidsubegrænset opholdstilladelse til tidligere diplomater m.v.), hvis udlændingen har opholdstilladelse efter bestemmelsen, der er nævnt i nr. 10 (om opholdstilladelse til tidligere diplomater m.v.).
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Med lovforslagets § 1, nr. 4, foreslås det som en konsekvens heraf i § 9 h, stk. 1, nr. 17, der bliver nr. 18, at ændre henvisningen til nr. 10 til nr. 11.
Til nr. 5 Det følger af udlændingelovens § 9 h, stk. 1, nr. 18, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om tidsubegrænset opholdstilladelse, hvis udlændingen har opholdstilladelse efter en af de bestemmelser, der er nævnt i nr. 1-9 (om familiesammenføring, familiemæssig tilknytning til en herboende person, religiøs forkynder, beskæftigelse og ESS i Sverige, studie m.v., au pair, praktikant, medfølgende familie til udenlandske arbejdstagere og udenlandske studerende) og nr. 11 (om familie til en tidligere diplomat m.v.).
 Med den foreslåede bestemmelse i § 9 h, stk. 1, nr. 8, jf. lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
 Opholdstilladelse med henblik på Working Holiday-ophold, jf. § 9 l, stk. 1, kan i princippet også danne grundlag for en ansøgning om tidsubegrænset opholdstilladelse, hvis udlændingen i øvrigt opfylder betingelserne herfor, jf. § 11.
 Med lovforslagets § 1, nr. 5, foreslås det derfor i § 9 h, stk. 1, nr. 18, der bliver nr. 19, at ændre henvisningen til nr. 1-9 til nr. 1-10.
 Forslaget indebærer, at en udlænding med opholdstilladelse efter § 9 l, stk. 1, 1. pkt., med henblik på Working Holiday-ophold, skal betale gebyr for at indgive ansøgning om tidsubegrænset opholdstilladelse, medmindre Danmarks internationale forpligtelser eller EU-reglerne kan tilsige andet.
 Med forslaget om at indsætte et nyt nr. 8 i § 9 h, stk. 1, jf. lovforslagets § 1, nr. 1, bliver nr. 8-19 til nr. 9-20. Som en konsekvens heraf foreslås det ligeledes med lovforslagets § 1, nr. 5, at ændre henvisningen i § 9 h, stk. 1, nr. 18, der bliver nr. 19, fra nr. 11 til nr. 12.
Til nr. 6 Det følger af § 9 h, stk. 4, 1. pkt., at størrelsen af gebyrerne efter § 9 h, stk. 1, nr. 4-9, 14 og 16, fastsættes således, at de svarer til omkostningerne ved Styrelsen for International Rekruttering og Integrations behandling af ansøgninger om opholdstilladelse og forlængelse af opholdstilladelse.
 Med den foreslåede bestemmelse i § 9 h, stk. 1, nr. 8, jf. lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
Med den foreslåede ændring af § 9 h, stk. 1, nr. 14, der bliver nr. 15, jf. lovforslagets § 1, nr. 2, foreslås det, at der indføres gebyrbetaling på ansøgninger om forlængelse af opholdstilladelse med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet Med lovforslagets § 1, nr. 6, foreslås det som en konsekvens heraf i § 9 h, stk. 4, 1. pkt., at ændre henvisningen til nr. 1-9 og 14 til nr. 1-10 og 15.
 Forslaget indebærer, at størrelsen af det foreslåede gebyr på ansøgninger om opholdstilladelse og forlængelse af opholdstilladelse med henblik på Working Holiday-ophold, skal fastsættes, så det svarer til omkostningerne ved Styrelsen for International Rekruttering og Integrations sagsbehandling.
 Med forslaget om at indsætte et nyt nr. 8 i § 9 h, stk. 1, jf. lovforslagets § 1, nr. 1, bliver nr. 8-19 til nr. 9-20. Som en konsekvens heraf foreslås det ligeledes med lovforslagets § 1, nr. 6, i § 9 h, stk. 4, 1. pkt., at ændre henvisningen til nr. 16 til nr. 17.
Til nr. 7 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Det følger af udlændingelovens § 9 h, stk. 4, 2. pkt., at størrelsen af gebyrerne efter § 9 h, stk. 1, nr. 1-3, 10-13 og 15, fastsættes således, at de svarer til Udlændingestyrelsens behandling af ansøgninger om opholdstilladelse og forlængelse af opholdstilladelse.
 Med lovforslagets § 1, nr. 7, foreslås det som en konsekvens af lovforslagets § 1, nr. 1, i § 9 h, stk. 4, 2. pkt., at ændre henvisningen til 10-13 og 15 til 11-14 og 16.
Til nr. 8 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Det følger af udlændingelovens § 9 h, stk. 4, 3. pkt., at størrelsen af gebyrerne efter § 9 h, stk. 1, nr. 17-19, fastsættes således, at de svarer til omkostningerne ved behandlingen af ansøgninger om tidsubegrænset opholdstilladelse.
 Med lovforslagets § 1, nr. 8, foreslås det som en konsekvens af lovforslagets § 1, nr. 1, i § 9 h, stk. 4, 3. pkt., at ændre henvisningen til nr. 17-19 til nr. 18-20.
Til nr. 9 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Det følger bl.a. af udlændingelovens § 9 h, stk. 7, at en udlænding, der indgiver ansøgning om opholdstilladelse og i den forbindelse indbetaler gebyr, skal have gebyret tilbagebetalt fratrukket et beløb, hvis ansøgningen afvises, fordi ansøger ikke har lovligt ophold, og der ikke foreligger omstændigheder, der kan begrunde, at ansøgningen alligevel skal tages under behandling, jf. herved § 9, stk. 25 (familiesammenføring), § 9 a, stk. 5-7 (beskæftigelse), § 9 c, stk. 6 (ganske særlige grunde og friby-ordningen), § 9 f, stk. 9 (religiøse forkyndere), § 9 i, stk. 4 og 5 (studie), § 9 j, stk. 2 og 3 (au pair), § 9 k, stk. 2, 1. pkt., og stk. 3 (praktikanter og volontører), § 9 m, stk. 2 og 3 (medfølgende familie til udenlandske arbejdstagere), § 9 n, stk. 2 og 3 (medfølgende familie til udenlandske studerende), og § 9 q, stk. 10-12 (tidligere diplomater m.v. samt disses medfølgende familie). Beløbet, der skal fratrækkes, udgør for perioden 1. juli til 31. december 2020 875 kr., jf. gebyrbekendtgørelsens § 9, stk. 2.
 Med lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
 Reglerne om afvisning af en ansøgning om opholdstilladelse til et Working Holiday-ophold, hvis ansøger ikke har lovligt ophold, og der ikke foreligger omstændigheder, der kan begrunde, at ansøgningen alligevel skal tages under behandling, er indeholdt i udlændingelovens § 9 l, stk. 2 og 3.
 Med forslaget i lovforslagets § 1, nr. 9, foreslås det, som en konsekvens af forslaget i § 1, nr. 1, at indsætte en henvisning til afvisningsbestemmelserne i § 9 l, stk. 2 og 3, i § 9 h, stk. 7.
 Forslaget indebærer, at en udlænding, der indgiver ansøgning om opholdstilladelse til et Working Holiday-ophold og i den forbindelse indbetaler gebyr, skal have gebyret tilbagebetalt fratrukket et beløb, hvis ansøgningen afvises, fordi ansøger ikke har lovligt ophold, og der ikke foreligger omstændigheder, der kan begrunde, at ansøgningen alligevel skal tages under behandling.
Til nr. 10 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
De gebyrpålagte ansøgninger om opholdstilladelse og forlængelse af opholdstilladelse, der skal indgives til Styrelsen for International Rekruttering og Integration følger af § 9 h, stk. 1, nr. 4-9, 14 og 16. Der skal således betales gebyr for at indgive ansøgning om opholdstilladelse efter bl.a. § 9 a, stk. 2, nr. 10 (etableringskortet) og 11 (Start Up-ordningen), jf. § 9 h, stk. 1, nr. 4, og for at indgive ansøgning om opholdstilladelse efter § 9 i, stk. 1, 1. pkt. (studie), stk. 2 (ph.d.-studerende) og stk. 3 (autorisationsophold), jf. § 9 h, stk. 1, nr. 5.
 Det følger af gebyrbekendtgørelsens § 5, stk. 3, at der med virkning for perioden 1. juli til 31. december 2020 skal betales et gebyr på 1.900 kr. for at indgive ansøgning om opholdstilladelse og forlængelse af opholdstilladelse efter udlændingelovens § 9 a, stk. 2, nr. 10 (etableringskortet) og 11 (Start Up-ordningen), samt udlændingelovens § 9 i, stk. 1, 1. pkt. (studie), stk. 2 (ph.d.-studerende) og stk. 3 (autorisationsophold).
 Det fremgår af § 9 h, stk. 13, 2. pkt., at bl.a. beløb fastsat efter stk. 1, nr. 4-9, 14 og 16, reguleres fra og med 2016 en gang årligt den 1. januar efter satsreguleringsprocenten, jf. lov om en satsreguleringsprocent.
Med den foreslåede bestemmelse i § 9 h, stk. 1, nr. 8, jf. lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse med henblik på Working Holiday-ophold, jf. § 9 l, stk. 1, medmindre Danmarks internationale forpligtelser eller EU-reglerne kan tilsige andet.
Da sagsbehandlingen af ansøgninger om opholdstilladelse med henblik på et Working Holiday-ophold i indhold svarer til den sagsbehandling, der finder sted i forbindelse med Styrelsen for International Rekruttering og Integrations behandling af ansøgninger om studieopholdstilladelse m.v., forudsættes det, at gebyret fastsættes til den samme gebyrsats som for studiesager m.v., jf. herved gebyrbekendtgørelsens § 5, stk. 3.
 Med lovforslagets § 1, nr. 10, foreslås det som en konsekvens heraf, at ændre henvisningen i § 9 h, stk. 13, 2. pkt., fra nr. 4-9 til nr. 4-10.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Med lovforslagets § 1, nr. 10, foreslås det som en konsekvens heraf ligeledes i § 9 h, stk. 13, 2. pkt., at ændre henvisningen til nr. 14 og 16 til nr. 15 og 17.
Til nr. 11 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Det følger af udlændingelovens § 9 h, stk. 13, 3. pkt., at beløb fastsat efter § 9 h, stk. 1, nr. 1-3, 12, 13, 18 og 19, fra og med 2017 reguleres en gang årligt den 1. januar efter satsreguleringsprocenten, jf. lov om en satsreguleringsprocent.
 Med lovforslagets § 1, nr. 11, foreslås det som en konsekvens af lovforslagets § 1, nr. 1, i § 9 h, stk. 13, 3. pkt., at ændre henvisningen til 12, 13, 18 og 19 til 13, 14, 19 og 20.
Til nr. 12 Det følger af udlændingelovens § 9 h, stk. 1, nr. 1-19, at udlændingen senest samtidig med indgivelse af ansøgning, medmindre Danmarks internationale forpligtelser eller EU-reglerne kan tilsige andet, skal betale et gebyr for indgivelse af ansøgning om opholdstilladelse og forlængelse af opholdstilladelse samt for at indgive ansøgning om tidsubegrænset opholdstilladelse.
 Med lovforslagets § 1, nr. 1, foreslås det at indsætte et nyt nr. 8 i § 9 h, stk. 1, hvorefter nr. 8-19 bliver nr. 9-20.
 Det følger af udlændingelovens § 9 h, stk. 13, 4. pkt., at beløb fastsat efter § 9 h, stk. 1, nr. 10, 11, 15 og 17, fra og med 2019 reguleres en gang årligt den 1. januar efter satsreguleringsprocenten, jf. lov om en satsreguleringsprocent.
 Med lovforslagets § 1, nr. 12, foreslås det som en konsekvens af lovforslagets § 1, nr. 1, i § 9 h, stk. 13, 4. pkt., at ændre henvisningen til nr. 10, 11, 15 og 17 til nr. 11, 12, 16 og 18.
Til nr. 13 Det fremgår af aftale om justeringer af Working Holiday-ordningen, at aftalepartierne er enige om at indføre en årlig kvote på 150 opholdstilladelser til Working Holiday-ophold i Danmark til statsborgere fra henholdsvis Argentina og Chile.
Udenrigsministeriet og Udlændinge- og Integrationsministeriet har på baggrund af aftalen igangsat de relevante procedurer med henblik på, at den aftalte kvote kan indføres.
 Når kvoten er indført vil Styrelsen for International Rekruttering og Integration kunne meddele op til 150 opholdstilladelser til statsborgere fra henholdsvis Argentina og Chile om året.
 Med det foreslåede nye § 9 l, stk. 1, 3. pkt., foreslås det, at det i § 9 l, stk. 1, præciseres, at der i en Working Holiday-aftale kan være fastsat en kvote for, hvor mange opholdstilladelser der kan gives i en nærmere fastsat periode.
Til nr. 14 Det følger af udlændingelovens § 9 l, stk. 2, 1. pkt., at ansøgning om opholdstilladelse efter § 9 l, stk. 1, kun kan indgives her i landet, hvis udlændingen har lovligt ophold, dvs. ophold på grundlag af et visum eller et visumfrit ophold, ophold i medfør af EU-reglerne eller ophold på grundlag af en opholdstilladelse, og hvis ingen særlige grunde taler herimod.
Har udlændingen ikke lovligt ophold, kan ansøgning om opholdstilladelse ikke indgives her i landet, medmindre opholdet skyldes omstændigheder, der ikke kan lægges udlændingen til last, eller der foreligger ganske særlige grunde, herunder hvis Danmarks internationale forpligtelser kan tilsige det.
Dette følger af § 9 l, stk. 2, 2. pkt.
 Med det foreslåede nye § 9 l, stk. 2, 1. pkt., foreslås det, at ansøgning om opholdstilladelse til et Working Holiday ophold efter § 9 l, stk. 1, skal indgives i overensstemmelse med aftalen.
 Med forslaget præciseres det direkte i § 9 l, stk. 2, at ansøgning om opholdstilladelse skal indgives i overensstemmelse med den konkrete Working Holiday-aftale.
Den gældende regel om, at indgivelse af en ansøgning i Danmark skal ske under lovligt ophold, medmindre opholdet skyldes omstændigheder, der ikke kan lægges udlændingen til last, eller der foreligger ganske særlige grunde, herunder hvis Danmarks internationale forpligtelser kan tilsige det, videreføres uændret.
Som en konsekvens af forslaget i § 9 l, stk. 2, 1. pkt., foreslås det dog, at det i § 9 l, stk. 2, 1. pkt., der bliver 2. pkt., præciseres, at hvis ansøgning ifølge aftalen kan indgives her i landet, skal dette ske under lovligt ophold, medmindre opholdet skyldes omstændigheder, der ikke kan lægges udlændingen til last, eller der foreligger ganske særlige grunde, herunder hvis Danmarks internationale forpligtelser kan tilsige det.
 Endelig foreslås det, som en konsekvens af den foreslåede nye bestemmelse i § 9 l, stk. 2, 1. pkt., at henvisningen til 1. pkt. i § 9 l, stk. 2, 2. pkt., der bliver 3 pkt., ændres til 2. pkt.
Til nr. 15 Det følger af udlændingelovens § 9 l, stk. 3, 1. pkt., at en ansøgning om forlængelse af en opholdstilladelse efter § 9 l, stk. 1, skal indgives før tilladelsens udløb, for at udlændingen kan anses for at have lovligt ophold efter § 9 l, stk. 2, 1. pkt.
Det følger af § 9 l, stk. 3, 2. pkt., at § 9 l, stk. 2, 2. pkt., finder tilsvarende anvendelse.
 Med lovforslagets § 1, nr. 14, foreslås det bl.a. at indsætte et nyt 1. pkt. i § 9 l, stk. 2.
 Med lovforslagets § 1, nr. 15, foreslås det som en konsekvens heraf i § 9 l, stk. 3. 1. pkt., at ændre henvisningen til 1. pkt. til 2. pkt., og i § 9 l, stk. 3, 2. pkt. at ændre henvisningen til 2. pkt. til 3. pkt.
Til nr. 16 Det fremgår af aftale om justeringer af Working Holiday-ordningen, at aftalepartierne er enige om at indføre en årlig kvote på 150 opholdstilladelser til Working Holiday-ophold i Danmark til statsborgere fra henholdsvis Argentina og Chile, og at tildelingen af tilladelser til statsborgere fra Argentina og Chile skal ske efter først til mølle-princippet.
Udenrigsministeriet og Udlændinge- og Integrationsministeriet har på baggrund af aftalen igangsat de relevante procedurer med henblik på, at den aftalte kvote kan indføres.
 Når kvoten er indført vil Styrelsen for International Rekruttering og Integration kunne meddele op til 150 opholdstilladelser til statsborgere fra henholdsvis Argentina og Chile om året.
 Med den foreslåede bestemmelse i udlændingelovens § 9 l, stk. 4, 1. pkt., foreslås det, at er der fastsat en kvote for, hvor mange opholdstilladelser, som der kan gives i en nærmere fastsat periode, afvises en ansøgning, der indgives, når kvoten for den pågældende periode er udnyttet.
Forslaget betyder, at en udlænding, der indgiver ansøgning om opholdstilladelse til et Working Holiday-ophold, når en kvote er udnyttet, vil få ansøgningen afvist af Styrelsen for International Rekruttering og Integration.
Afvisningshjemlen vil både omfatte en ansøgning, der indgives, når kvoten allerede er udnyttet på ansøgningstidspunktet, og en ansøgning, der indgives inden kvoten er udnyttet, men hvor kvoten udnyttes, inden der er truffet afgørelse på baggrund af ansøgningen.
Det bemærkes, at forslaget i første omgang kun vil have betydning for ansøgere fra Argentina og Chile.
Indføres der kvoter på andre aftaler  eksisterende eller fremtidige  vil forslaget dog også få betydning for disse ansøgere, såfremt en kvote udnyttes.
 Med den foreslåede bestemmelse i udlændingelovens § 9 l, stk. 4, 2. pkt., foreslås det, at udnyttes kvoten ikke, falder den bort.
 En kvote, der ikke udnyttes, vil således ikke blive overført til den næstekommende periode men falde bort.
En afvisning begrundet i, at en kvote er udnyttet, vil kunne påklages til Udlændingenævnet, jf. udlændingelovens § 46 a.
Udlændingen vil skulle betale gebyr herfor, jf. udlændingelovens § 9 h, stk. 5, 2. pkt.
Til nr. 17 Med den foreslåede bestemmelse i udlændingelovens § 9 l, stk. 5, foreslås det, at udlændinge- og integrationsministeren skal kunne fastsætte nærmere regler om, hvordan en kvote efter den foreslåede bestemmelse i § 9 l, stk. 4, 1. pkt., skal administreres.
 Forslaget indebærer, at udlændinge- og integrationsministeren vil blive bemyndiget til at kunne fastsætte nærmere regler om administrationen af en kvote, når en sådan er fastsat.
Udlændinge- og integrationsministeren vil med hjemmel i den foreslåede bemyndigelsesbestemmelse således bl.a. kunne fastsætte regler om administration af kvoten på op til 150 opholdstilladelser til statsborgere fra Argentina og Chile.
Det forventes, at der bl.a. vil blive fastsat regler om, at kvoterne på op til 150 årlige opholdstilladelser til statsborgere for Argentina og Chile vil blive fordelt henover året.
Hermed sikres det, at ansøgerne kan søge om opholdstilladelse hen over året og ikke kun i starten af året.
Samtidig sikres det, at Styrelsen for International Rekruttering og Integration, der tager imod ansøgninger i Danmark, og Udenrigsministeriets repræsentationer, der tager imod ansøgninger i udlandet, ikke modtager et stort antal ansøgninger inden for kort tid i starten af året, men at ansøgningerne fordeles hen over året.
 Bemyndigelsesbestemmelsen vil også kunne benyttes, hvis der fremadrettet måtte blive fastlagt en kvote på en allerede indgået Working Holiday-aftale, eller hvis der i forbindelse med indgåelse af en eventuel ny Working Holiday-aftale måtte blive fastlagt en kvote.
Til nr. 18 Det følger af udlændingelovens § 9 h, stk. 1, at en udlænding senest samtidig med indgivelse af ansøgning om visse typer af opholdstilladelse skal betale et gebyr, medmindre Danmarks internationale forpligtelser eller EU-reglerne kan tilsige andet.
I § 9 h, stk. 1, nr. 1-19, er det reguleret, hvilke typer af ansøgninger om opholdstilladelse, der er gebyrpålagt.
De gebyrpålagte ansøgninger om opholdstilladelse og forlængelse af opholdstilladelse, der skal indgives til Styrelsen for International Rekruttering og Integration følger af § 9 h, stk. 1, nr. 4-9, 14 og 16.
 Der betales ikke i dag gebyr for at indgive ansøgning om opholdstilladelse eller forlængelse af opholdstilladelse efter § 9 l, stk. 1, 1. pkt.,  med henblik på et Working Holiday-ophold.
 Det følger af udlændingelovens § 46, stk. 2, 1. pkt., at afgørelser efter bl.a. § 9 h, stk. 1, nr. 4-9, 14 og 16, træffes af Styrelsen for International Rekruttering og Integration.
 Med den foreslåede bestemmelse i § 9 h, stk. 1, nr. 8, jf. lovforslagets § 1, nr. 1, foreslås det, at der indføres gebyrbetaling på ansøgninger om opholdstilladelse efter § 9 l, stk. 1, 1. pkt., med henblik på Working Holiday-ophold, medmindre Danmarks internationale forpligtelser eller EU-reglerne kan tilsige andet.
 Med lovforslagets § 1, nr. 18, foreslås det derfor i § 46, stk. 2, 1. pkt., at ændre henvisningen til nr. 4-9 til nr. 4-10. Forslaget indebærer, at afgørelser efter den foreslåede bestemmelse i § 9 h, stk. 1, nr. 8, vil blive truffet af Styrelsen for International Rekruttering og Integration.
 Med forslaget om at indsætte et nyt nr. 8 i § 9 h, stk. 1, jf. lovforslagets § 1, nr. 1, bliver nr. 8-19 til nr. 9-20.
 Som en konsekvens heraf foreslås det ligeledes med lovforslagets § 1, nr. 16, i § 46, stk. 2, 1. pkt., at ændre henvisningen til nr. 14 og 16 til nr. 15 og 17.
§ 2 Med den foreslåede bestemmelse i § 2, stk. 1, foreslås det, at loven skal træde i kraft den 1. januar 2021.
Med de foreslåede bestemmelser i § 2, stk. 2, 1. og 2. pkt., foreslås det, at loven ikke skal finde anvendelse for udlændinge, der inden den 1. januar 2021 har indgivet ansøgning om opholdstilladelse.
For disse udlændinge foreslås det, at de hidtil gældende regler skal finde anvendelse.
 Forslagene betyder, at forslaget om, at indføre gebyr for ansøgninger om opholdstilladelse til Working Holiday-ophold ikke vil finde anvendelse på udlændinge, der har indgivet ansøgning om opholdstilladelse efter § 9 l, stk. 1, 1. pkt., inden den 1. januar 2021. For disse udlændinge vil de hidtil gældende regler finde anvendelse.
§ 3 Efter udlændingelovens § 66 gælder udlændingeloven ikke for Færøerne og Grønland, men kan ved kongelig anordning helt eller delvis sættes i kraft for disse landsdele med de afvigelser, som de særlige færøske eller grønlandske forhold tilsiger.
 Den foreslåede bestemmelse, der vedrører lovens territoriale gyldighedsområde, betyder, at lovens § 1 ikke gælder for Færøerne og Grønland, men ved kongelig anordning kan sættes helt eller delvist i kraft for Færøerne og Grønland med de ændringer, som de henholdsvis færøske og grønlandske forhold tilsiger.
