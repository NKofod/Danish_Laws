Fremsat den 3. oktober 2001 af  

 justitsministeren (Frank Jensen) Forslag til Lov om ændring af lov om køb (Revision af regler om  

 forbrugerkøb mv.)1) § 1 I lov om køb, jf. lovbekendtgørelse nr. 28 af 21. januar  

 1980, som ændret senest ved lov nr. 391 af 14. juni 1995, foretages  

 følgende ændringer:
 1. § 1, stk. 2, affattes således:
»Stk. 2. I forbrugerkøb, jf. § 4 a, kan § 2,  

 stk. 1, § 4 a, § 50, §§ 55-58, § 74 og § 75,  

 § 76, stk. 1, nr. 1-3, og stk. 2-3, §§ 77-79, § 80,  

 stk. 1, og §§ 81-86 dog ikke fraviges til skade for  

 køberen.« 2. § 1 a, stk. 3, affattes således:
»Stk. 3. §§ 5, 10 og 11, § 17, stk. 2,  

 § 42, § 43, stk. 1-2, § 44, §§ 47-49 og 52-54  

 gælder ikke i forbrugerkøb.« 3. § 2 affattes således:
»§ 2. Bestilling af genstande, som først skal  

 fremstilles, anses i denne lov for køb.
Uden for forbrugerkøb  

 gælder dette dog kun, såfremt den overvejende del af de for  

 fremstillingen nødvendige materialer skal ydes af den, der har  

 påtaget sig fremstillingen.
 Stk. 2. Loven gælder ikke for opførelse af  

 bygning eller andet anlæg på fast ejendom.
Stk. 3. Hvad der i denne lov er bestemt om køb, finder  

 tilsvarende anvendelse på bytte.« 4. I § 54, stk. 1, ændres »et år« til:  

 »to år«.
 5. Efter § 75 indsættes:
»Salgsgenstandens  

 overensstemmelse med aftalen (mangler) § 75 a.
Salgsgenstanden skal med hensyn til art, mængde,  

 kvalitet og andre egenskaber stemme overens med aftalen, og køberen  

 skal i forbindelse med købet have de fornødne oplysninger med  

 henblik på montering, anvendelse, opbevaring og vedligeholdelse af  

 salgsgenstanden.
Stk. 2. Medmindre andet følger af parternes aftale,  

 skal salgsgenstanden 1)	have en sådan holdbarhed og øvrige egenskaber samt  

 emballering, som køberen efter salgsgenstandens karakter og forholdene  

 i øvrigt havde rimelig grund til at forvente, 2)	være egnet til formål, som genstande af den  

 pågældende type sædvanligvis anvendes til, 3)	være egnet til køberens særlige formål,  

 hvis sælgeren har bestyrket køberens forventning herom, og 4)	have samme egenskaber som en vareprøve eller model, som  

 sælger har forelagt køberen ved købets  

 indgåelse.« 6. Overskriften før § 76 udgår.
 7. §§ 76-77 affattes således:
»§ 76. Der foreligger en mangel ved salgsgenstanden,  

 hvis 1)	genstanden ikke svarer til den betegnelse, hvorunder den er solgt,  

 eller sælgeren i øvrigt ved købets afslutning har givet  

 urigtige eller vildledende oplysninger, medmindre disse ikke kan antages at  

 have haft betydning for køberens bedømmelse af genstanden, 2)	sælgeren eller et tidligere salgsled har givet oplysninger som  

 nævnt i nr. 1 på varens indpakning, i annoncer eller i andre  

 meddelelser, der er beregnet til at komme til almenhedens eller  

 køberens kundskab, 3)	sælgeren har forsømt at give køberen oplysning  

 om forhold, der har haft betydning for køberens bedømmelse af  

 genstanden, og som sælgeren kendte eller burde kende, eller 4)	genstanden i øvrigt er af anden eller ringere beskaffenhed  

 eller brugbarhed, end den ifølge aftalen og de foreliggende  

 omstændigheder skulle være, herunder hvis kravene i § 75 a  

 ikke er opfyldt.
 Stk. 2. Køberen kan ikke påberåbe sig en  

 urigtig eller vildledende oplysning, der er rettet senest ved  

 indgåelsen af aftalen.
 Stk. 3. Forhold ved materialer fremskaffet af køberen  

 kan ikke påberåbes som en mangel, medmindre sælgeren har  

 tilsidesat sin vejledningspligt.
 § 77. Bestemmelser i aftalen om, at køberen ikke kan  

 påberåbe sig mangler ved salgsgenstanden og andre almindelige  

 forbehold, såsom at salgsgenstanden er solgt som den er og forefindes,  

 kan ikke gøres gældende over for køberen.
Stk. 2. Ved køb af brugte genstande på offentlig  

 auktion, hvor køberen har mulighed for selv at være til stede,  

 kan køberen kun påberåbe sig, at der foreligger en mangel,  

 hvis dette følger af § 76, stk. 1, nr. 1-3, eller hvis  

 genstanden er i væsentlig ringere stand, end køberen under  

 hensyn til omstændighederne havde grund til at regne med.« 8. Efter § 77 indsættes:
»§ 77 a.
Afgørelsen af, om salgsgenstanden lider af en  

 mangel, træffes ud fra dens beskaffenhed på tidspunktet for  

 risikoens overgang.
Forelå der på dette tidspunkt en mangel,  

 hæfter sælgeren herfor, også selv om den først viser  

 sig senere.
 Stk. 2. Svarer salgsgenstanden ikke til, hvad der kan  

 kræves efter §§ 75 a-77, og skyldes dette, at sælgeren ikke  

 har opfyldt sine forpligtelser efter aftalen, foreligger der, uanset  

 stk. 1, altid en mangel.
 Stk. 3. Viser salgsgenstandens manglende overensstemmelse med  

 kravene i § 75 a og § 76 sig inden seks måneder efter  

 leveringen, formodes den manglende overensstemmelse at have været til  

 stede på det i stk. 1 nævnte tidspunkt, medmindre denne  

 formodning er uforenelig med salgsgenstandens eller den manglende  

 overensstemmelses art.
§ 77 b.
Køberen kan ikke påberåbe sig en  

 mangel, som køberen var eller måtte være bekendt med ved  

 aftalens indgåelse, medmindre der er holdepunkt herfor i aftalen, eller  

 sælgeren har handlet i strid med almindelig hæderlighed.« 9. §§ 78-79 affattes således:
»Køberens mangelsbeføjelser § 78. Lider salgsgenstanden af en mangel, har køberen  

 valget mellem 1)	afhjælpning af mangelen, 2)	levering af en anden genstand, der stemmer overens med aftalen  

 (omlevering), 3)	et passende afslag i købesummen, eller 4)	ophævelse af købet, hvis mangelen ikke er  

 uvæsentlig.
Stk. 2. Køberen kan ikke kræve omlevering eller  

 afhjælpning, hvis gennemførelse af den valgte beføjelse  

 er umulig eller vil påføre sælgeren uforholdsmæssige  

 omkostninger.
Der skal herved tages hensyn til salgsgenstandens værdi  

 uden mangler, mangelens betydning, og om anden beføjelse kan  

 gennemføres uden væsentlig ulempe for køberen.
 Stk. 3. Tilbyder sælgeren afhjælpning eller  

 omlevering, kan køberen ikke kræve et passende afslag i  

 købesummen eller ophævelse af købet.
 Stk. 4. Sælgeren skal opfylde krav eller tilbud om  

 afhjælpning eller omlevering inden rimelig tid, uden udgift og uden  

 væsentlig ulempe for køberen, jf. § 79. Sker dette ikke,  

 kan køberen kræve et passende afslag i købesummen,  

 ophævelse af købet, omlevering eller, for så vidt dette  

 kan ske uden uforholdsmæssige omkostninger, lade mangelen  

 afhjælpe for sælgerens regning.
 § 79. Ved afgørelsen af, om afhjælpning eller  

 omlevering er sket inden rimelig tid, jf. § 78, stk. 4, tages  

 navnlig hensyn til genstandens art, mangelens beskaffenhed og køberens  

 behov for genstanden, herunder om sælgeren for egen regning har stillet  

 en erstatningsgenstand til køberens rådighed.
Stk. 2. Køberen kan holde købesummen tilbage,  

 indtil krav eller tilbud om afhjælpning eller omlevering er opfyldt.  

 Må mangelen anses for uvæsentlig, kan køberen dog ikke  

 tilbageholde et beløb, som åbenbart overstiger, hvad det vil  

 koste at afhjælpe mangelen.« 10. § 81 affattes således:
»§ 81. Vil køberen påberåbe sig en mangel,  

 skal han give sælgeren meddelelse herom inden rimelig tid, efter at han  

 har opdaget mangelen.
I modsat fald taber han retten til at  

 påberåbe sig mangelen.
Meddelelse givet inden to måneder,  

 efter at køberen opdagede mangelen, er altid rettidig.« 11. I § 83, stk. 1, ændres »et år«  

 til: »to år«.
 12. § 85 affattes således:
»§ 85. Vil køberen påberåbe sig en mangel  

 over for en producent eller en anden erhvervsdrivende, der i forbindelse med  

 købet har påtaget sig at afhjælpe eventuelle mangler, skal  

 han give sælgeren eller den anden erhvervsdrivende meddelelse herom  

 inden rimelig tid, efter at han har opdaget mangelen.
I modsat fald taber han  

 retten til at påberåbe sig mangelen.
Meddelelse givet inden to  

 måneder, efter at køberen opdagede mangelen, er altid  

 rettidig.« 13. Efter § 86 indsættes:
»Visse lovvalgsaftaler § 87. Er det i en aftale bestemt, at lovgivningen i et land  

 uden for Det Europæiske Økonomiske Samarbejdsområde skal  

 finde anvendelse på aftalen, kan forbrugeren tillige  

 påberåbe sig ufravigelige bestemmelser i lovgivningen om mangler  

 i et land inden for Det Europæiske Økonomiske  

 Samarbejdsområde, hvis det uden lovvalgsaftalen ville være dette  

 lands lovgivning, der gjaldt for aftalen.« § 2 Loven træder i kraft den 1. januar 2002 og finder anvendelse  

 på køb, der indgås efter lovens ikrafttræden.
§ 3 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, som de særlige færøske og grønlandske  

 forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Indledning 5 2.
Justitsministeriets arbejdsgruppe om gennemførelse  

 af forbrugerkøbsdirektivet i dansk ret 6 3.
Nordisk samarbejde 6 4.
Forbrugerkøbsdirektivet 6 5.
Lovforslagets hovedindhold 8 5.1.
Købsbegrebet 8 5.1.1.
Bestillingskøb 8 5.1.1.1.
Gældende ret 8 5.1.1.2.
Forbrugerkøbsdirektivet 8 5.1.1.3.
Lovforslagets udformning 9 5.1.2.
Køb med installationspligt 9 5.1.2.1.
Gældende ret 9 5.1.2.2.
Forbrugerkøbsdirektivet 10 5.1.2.3.
Lovforslagets udformning 10 5.2.
Mangelsbegrebet 11 5.2.1.
Gældende ret 11 5.2.2.
Forbrugerkøbsdirektivet 13 5.2.3.
Lovforslagets udformning 14 5.3.
Tidspunktet for mangelsvurderingen og bevisbyrden for  

 tilstedeværelsen af en mangel 15 5.3.1.
Gældende ret 15 5.3.2.
Forbrugerkøbsdirektivet 16 5.3.3.
Lovforslagets udformning 17 5.4.
Forbrugerens mangelsbeføjelser 17 5.4.1.
Gældende ret 17 5.4.2.
Forbrugerkøbsdirektivet 19 5.4.3.
Lovforslagets udformning 20 5.4.3.1.
Ændringer, der er nødvendige for at  

 gennemføre direktivet 20 5.4.3.2.
Ændringer, der ikke er nødvendige for at  

 gennemføre direktivet 21 5.5.
Reklamationsregler 22 5.5.1.
Gældende ret 22 5.5.2.
Forbrugerkøbsdirektivet 24 5.5.3.
Lovforslagets udformning 24 5.6.
Lovvalg 25 5.6.1.
Gældende ret 25 5.6.2.
Forbrugerkøbsdirektivet 25 5.6.3.
Lovforslagets udformning 25 5.7.
Forholdet til tidligere salgsled 26 6.
 Lovforslagets økonomiske og administrative  

 konsekvenser mv.
26 6.1.
Økonomiske og administrative konsekvenser for det  

 offentlige 26 6.1.1.
Forbrugerklagenævnet 26 6.1.2.
Information til forbrugerne om de nye regler 27 6.2.
Økonomiske og administrative konsekvenser for  

 erhvervslivet 27 6.3.
Miljømæssige konsekvenser 28 6.4.
EU-retlige aspekter 28 6.5.
Lovforslagets konsekvenser i  

 hovedtræk 28 7.
Høring 29 1. Indledning Formålet med lovforslaget er navnlig at  

 gennemføre et EF-direktiv fra 1999 om visse aspekter af  

 forbrugerkøb og garantier i forbindelse hermed (Europa-Parlamentets og  

 Rådets direktiv 99/44/EF, herefter kaldet  

 forbrugerkøbsdirektivet). Forbrugerkøbsdirektivet, der er  

 optrykt som bilag til lovforslaget, skal være gennemført i  

 national ret senest den 1. januar 2002.
Direktivet indeholder dels civilretlige regler om mangler  

 ved salgsgenstanden, dels visse markedsføringsretlige regler om  

 anvendelsen af skriftlige garantier mv.
Efter direktivet kan medlemslandene  

 fastsætte eller opretholde regler, der giver forbrugeren en bedre  

 beskyttelse, end hvad der følger af direktivets regler  

 (minimumsdirektiv).
 Direktivets regler om garantier (artikel 6) er  

 gennemført i dansk ret ved lov nr. 342 af 2. juni 1999 om  

 ændring af markedsføringsloven.
Direktivet regulerer alene forbrugerkøb, og  

 lovforslaget indeholder navnlig forslag til ændring i købelovens  

 særlige regler om forbrugerkøb.
Der foreslås dog  

 også en forlængelse af reklamationsfristen i civilkøb og  

 handelskøb fra 1 år til 2 år.
 Lovforslaget indeholder følgende  

 hovedelementer:
 Mangelsbegrebet i forbrugerkøb suppleres af en ny  

 bestemmelse, der angiver visse positivt formulerede kriterier om  

 salgsgenstandens egenskaber, som skal være opfyldt, medmindre andet  

 følger af parternes aftale.
I forbrugerkøb vil et generelt forbehold fra  

 sælgers side for eventuelle mangler ved salgsgenstanden ikke kunne  

 gøres gældende over for køber.
En sælger kan med  

 andre ord ikke afskære køberens indsigelser vedrørende  

 mangler ved at sælge varen »som den er og forefindes« eller med andre  

 tilsvarende generelle forbehold.
Der kan fortsat tages et konkret forbehold  

 fra sælgers side.
Der foreslås en ny bestemmelse om køberens  

 undersøgelsespligt i forbrugerkøb.
Efter denne bestemmelse  

 afskæres forbrugeren alene fra at påberåbe sig mangler mv.,  

 som forbrugeren  kendte eller måtte kende til, mens der  

 ikke kan lægges vægt på, om forbrugeren burde have  

 været bekendt med det pågældende forhold.
Der foreslås en ny bestemmelse, hvorefter en  

 mangel, som viser sig inden for de første 6 måneder, skal  

 formodes at have været til stede allerede på  

 leveringstidspunktet.
For så vidt angår mangler, som viser sig  

 senere, er det fortsat forbrugeren, der efter almindelige bevisregler har  

 bevisbyrden for, at den påberåbte mangel forelå på  

 leveringstidspunktet.
Hvis salgsgenstanden er mangelfuld, har forbrugeren  

 efter forslaget som udgangspunkt ret til at vælge mellem at få  

 leveret en ny vare (omlevering) eller at få varen repareret  

 (afhjælpning). Denne valgmulighed har forbrugeren ikke i dag, hvis  

 sælgeren tilbyder afhjælpning.
Sælgeren er dog ikke  

 forpligtet til at følge forbrugerens valg, hvis dette er umuligt eller  

 vil påføre sælgeren uforholdsmæssige  

 omkostninger.
Efter den gældende købelov skal forbrugeren  

 for at kunne gøre mangelsbeføjelse gældende, reklamere  

 over for sælger inden rimelig tid efter, at han har eller burde have  

 opdaget manglen.
Efter forslaget vil en reklamation inden for 2 måneder  

 fra det tidspunkt, hvor forbrugeren faktisk opdagede den  

 pågældende mangel, altid være rettidig.
Fristen for at klage over mangler ved salgsgenstanden  

 forlænges fra 1 år til 2 år efter, at forbrugeren har  

 modtaget varen (den absolutte reklamationfrist). Fristen kan ikke fraviges  

 til skade for køberen.
Reklamationsfristen udvides tilsvarende uden  

 for forbrugerkøb.
Her er reklamationsfristen dog gjort fravigelig,  

 dvs. de erhvervsdrivende kan indbyrdes aftale en anden reklamationsfrist.
Købelovens anvendelsesområde udvides ved  

 bestillingskøb.
Efter forslaget vil der i forbrugerkøb fremover  

 foreligge et bestillingskøb omfattet af købelovens regler,  

 uanset om det er forbrugeren eller sælgeren, som leverer det materiale,  

 der er nødvendigt for at fremstille genstanden.
Uden for  

 forbrugerkøb er et bestillingskøb som hidtil kun omfattet af  

 købeloven, såfremt den overvejende del af de for fremstillingen  

 nødvendige materialer ydes af den, der har påtaget sig  

 fremstillingen.
 Der indføjes en bestemmelse, hvorefter en  

 forbruger uanset en aftale om, at lovgivningen i et land uden for Det  

 Europæiske Økonomiske Samarbejdsområde skal finde  

 anvendelse på aftalen, altid kan påberåbe sig ufravigelige  

 bestemmelser i lovgivningen om mangler i et land inden for Det  

 Europæiske Økonomiske Samarbejdsområde, hvis det uden  

 lovvalgsaftalen ville være dette lands lovgivning, der gjaldt for  

 aftalen.
2. Justitsministeriets arbejdsgruppe om gennemførelse af  

 forbrugerkøbsdirektivet i dansk ret Efter vedtagelsen af forbrugerkøbsdirektivet  

 nedsatte Justitsministeriet en arbejdsgruppe om gennemførelse af  

 forbrugerkøbsdirektivet i dansk ret.
Arbejdsgruppen, der har haft  

 professor Peter Møgelvang-Hansen som formand samt repræsentanter  

 for Dommerforeningen, Advokatrådet og Justitsministeriet, fik til  

 opgave navnlig at overveje, hvilke lovgivningsmæssige initiativer der  

 bør tages for at gennemføre de civilretlige dele af direktivet.  

 Arbejdsgruppen har endvidere kunnet foreslå andre ændringer af  

 forbrugerkøbsreglerne, mens ændringer i reglerne om handels- og  

 civilkøb har kunnet overvejes i det omfang, det hænger naturligt  

 sammen med gennemførelsen af forbrugerkøbsdirektivets  

 bestemmelser, herunder navnlig bestemmelserne om reklamationsfrist i  

 tilfælde af mangler ved salgsgenstanden.
Justitsministeriet nedsatte samtidig en følgegruppe  

 med repræsentanter for berørte myndigheder samt en række  

 erhvervs- og forbrugerorganisationer.
Arbejdsgruppen har løbende  

 forelagt sine overvejelser for denne følgegruppe, der også har  

 haft lejlighed til at stille forslag over for arbejdsgruppen.
 Arbejdsgruppen afgav i juni 2001 betænkning nr.  

 1403/2001 om gennemførelse af forbrugerkøbsdirektivet (herefter  

 kaldet betænkningen).
 Lovforslaget svarer med enkelte ændringer til  

 arbejdsgruppens lovudkast.
3. Nordisk samarbejde Danmark, Sverige og Finland som EU-medlemmer samt Norge og  

 Island i kraft af aftalen om Det Europæiske Økonomiske  

 Samarbejde (EØS-aftalen) er alle forpligtet til at gennemføre  

 forbrugerkøbsdirektivet.
 Fortolkningen af direktivet og gennemførelsen heraf  

 er blevet drøftet på en række møder mellem  

 embedsmænd fra de nordiske lande.
4. Forbrugerkøbsdirektivet Formålet med forbrugerkøbsdirektivet er en  

 indbyrdes tilnærmelse af medlemsstaternes love og administrative  

 bestemmelser om visse aspekter ved køb af forbrugsvarer og om  

 garantier i forbindelse hermed for at sikre, at der fastsættes et  

 ensartet minimumsniveau for forbrugerbeskyttelse inden for rammerne af det  

 indre marked (artikel 1, stk. 1).
 Direktivet vedrører navnlig  

 spørgsmålet om de lovbestemte mangelsregler i  

 forbrugerkøb, men indeholder dog også regler om de  

 handelsmæssige garantier.
Direktivets anvendelsesområde er begrænset til  

 forbrugerkøb.
Ved »forbruger« forstås en fysisk person, der i  

 forbindelse med de aftaler, der er omfattet af direktivet, ikke handler som  

 led i sit erhverv.
Begrebet »sælger« defineres som en fysisk eller  

 juridisk person, der ved en købsaftale handler som led i sit erhverv.  

 Købsaftaler, som indgås mellem erhvervsdrivende som led i deres  

 erhverv (handelskøb), eller som en forbruger indgår med en  

 ikke-erhvervsdrivende (civilkøb), er således ikke omfattet af  

 direktivet (artikel 1, stk. 2, litra a og c).
Direktivets anvendelsesområde er endvidere  

 begrænset til aftaler om køb af forbrugsvarer. »Forbrugsvarer«  

 er i direktivet defineret som enhver løsøregenstand undtagen  

 varer, der sælges på tvangsauktion eller i øvrigt i  

 henhold til lov.
Undtaget er endvidere salg af vand og gas, medmindre disse  

 varer sælges i afmålte mængder, samt salg af elektricitet  

 (artikel 1, stk. 2, litra b).
 Efter direktivet er det som udgangspunkt ikke  

 afgørende, om der er tale om køb af nye eller brugte genstande.  

 Direktivet finder endvidere anvendelse, uanset om salgsgenstanden efter sin  

 art har en kort holdbarhed, eller om der er tale om et varigt  

 forbrugsgode.
 Medlemsstaterne kan dog fastsætte, at reglerne ikke  

 omfatter brugte genstande, som sælges på en offentlig auktion,  

 hvor forbrugerne har mulighed for selv at være til stede under  

 auktionen (artikel 1, stk. 3).
 Aftaler om levering af varer, der først skal  

 tilvirkes, anses som aftaler om køb af forbrugsvarer (artikel 1,  

 stk. 4).
 Hovedindholdet i direktivet er som nævnt regler om  

 mangler i forbrugerkøb.
Efter direktivet skal det fastsættes, at  

 sælgeren har pligt til at levere forbrugeren en vare, der er i  

 overensstemmelse med købsaftalen.
Varen skal således være  

 kontraktmæssig (artikel 2, stk. 1).
 Kravet om kontraktmæssighed suppleres af en  

 formodningsregel, hvorefter varen formodes at være i overensstemmelse  

 med købsaftalen, hvis den lever op til visse nærmere angivne  

 krav (artikel 2, stk. 2).
Varen formodes at være kontraktmæssig, hvis  

 den er i overensstemmelse med sælgerens beskrivelse af  

 den og har den beskaffenhed, der svarer til en vareprøve eller model,  

 som sælgeren har forelagt forbrugeren er egnet til et særligt formål, som  

 forbrugeren ønsker, den skal anvendes til, når han har gjort  

 sælgeren bekendt hermed på tidspunktet for aftalens  

 indgåelse, og sælgeren har accepteret dette er egnet til det formål, som varer af samme type  

 sædvanligvis anvendes til har den beskaffenhed og brugbarhed, der er  

 sædvanlig for varer af samme type, og som forbrugeren med rimelighed  

 kan forvente under hensyntagen til varens art og i givet fald de oplysninger  

 om varens konkrete egenskaber, der er afgivet offentligt om varen af  

 sælgeren, producenten eller dennes repræsentant, navnlig i  

 reklamer eller gennem mærkning.
I præamblens pkt. 8 anføres, at elementerne i  

 formodningsreglen er kumulative.
Hvis et af elementerne er åbenlyst  

 uanvendeligt i en given situation, finder de øvrige elementer stadig  

 anvendelse.
 Der er ikke tale om manglende kontraktmæssighed i  

 direktivets forstand, hvis forbrugeren på det tidspunkt, aftalen blev  

 indgået, havde kendskab til eller ikke med rimelighed kunne være  

 ubekendt med den manglende overensstemmelse, eller hvis den manglende  

 overensstemmelse skyldes materialer leveret af forbrugeren (artikel 2,  

 stk. 3).
I vurderingen af spørgsmålet om  

 kontraktmæssighed indgår som nævnt, om varen har den  

 beskaffenhed og brugbarhed, forbrugeren med rimelighed kan forvente, bl.a.  

 under hensyn til eventuelle oplysninger om varens konkrete egenskaber, der er  

 afgivet offentligt af sælgeren, producenten eller dennes  

 repræsentant.
Efter artikel 2, stk. 4, skal sælgeren  

 imidlertid ikke være bundet af sådanne oplysninger, hvis  

 sælgeren godtgør, at han ikke havde kendskab til eller ikke med rimelighed  

 kunne have haft kendskab til den pågældende oplysning den fejlagtige oplysning var rettet ved indgåelsen  

 af købsaftalen den fejlagtige oplysning ikke kan antages at have haft  

 betydning for forbrugerens beslutning om at købe varen.
Manglende kontraktmæssighed, der skyldes forkert  

 installation af varen, sidestilles med varens manglende  

 kontraktmæssighed, når installationen er foretaget af  

 sælgeren eller på dennes vegne.
Tilsvarende gælder, hvis  

 forbrugeren selv har installeret en vare, der er beregnet hertil, og den  

 ukorrekte installation skyldes en fejl i installationsvejledningen (artikel  

 2, stk. 5).
 Sælgeren skal over for forbrugeren være  

 ansvarlig for, at varen er kontraktmæssig ved leveringen (artikel 3,  

 stk. 1).
 Er dette ikke tilfældet, skal forbrugeren have ret  

 til at få forbrugsvaren bragt i overensstemmelse med købsaftalen  

 ved gratis afhjælpning eller omlevering eller til et passende afslag i  

 prisen, eller til at hæve købet med hensyn til de leverede varer  

 (artikel 3, stk. 2, sammenholdt med artikel 1, stk. 2, litra  

 f).
Forbrugeren har i første omgang krav på, at  

 sælgeren uden vederlag enten afhjælper manglen eller foretager  

 omlevering.
Forbrugeren har valgfrihed mellem disse mangelsbeføjelser,  

 medmindre den valgte beføjelse er umulig eller uforholdsmæssig  

 for sælgeren (artikel 3, stk. 3-4).
Et krav om afhjælpning eller omlevering betragtes  

 som uforholdsmæssigt, hvis der herved påføres  

 sælgeren omkostninger, der i forhold til omkostningerne ved den  

 alternative beføjelse er urimelige.
Ved vurderingen af, om  

 omkostningerne ved en given beføjelse sammenlignet med den alternative  

 beføjelse er urimelige, skal der tages hensyn til værdien af  

 varen, hvis den havde været kontraktmæssig, manglens betydning,  

 og om den alternative beføjelse vil kunne gennemføres uden  

 væsentlig ulempe for forbrugeren.
 Såfremt forbrugerens krav om omlevering eller  

 afhjælpning ikke er uforholdsmæssigt, skal kravet opfyldes inden  

 rimelig tid og uden væsentlig ulempe for forbrugeren, idet der herved  

 skal tages hensyn til varens art og forbrugerens formål med at anskaffe  

 varen.
Hvis forbrugeren ikke er berettiget til at kræve  

 omlevering eller afhjælpning, eller hvis sælgeren ikke har  

 afhjulpet manglen inden for rimelig tid eller uden væsentlig ulempe for  

 forbrugeren, kan forbrugeren kræve et passende afslag i prisen eller  

 hæve købet.
Forbrugeren kan dog ikke gøre  

 hævebeføjelsen gældende, hvis manglen er uvæsentlig  

 (artikel 3, stk. 5-6).
 Direktivet berører ikke udøvelsen af andre  

 rettigheder, som forbrugeren har efter nationale retsregler om ansvar i og  

 uden for kontrakt (artikel 8, stk. 1). Der henvises herved også  

 til præamblens pkt. 6.
 Efter direktivet skal det sikres, at en sælger, der  

 er ansvarlig over for forbrugeren for en mangel, som skyldes en handling  

 eller undladelse, der er begået af producenten, et tidligere led i  

 salgskæden eller en anden mellemmand, skal have adgang til at rejse  

 krav mod den ansvarlige person i aftalekæden i overensstemmelse med  

 national lovgivning (artikel 4).
 Direktivet indeholder endvidere en række fristregler  

 (artikel 5).
 Hvis der i national ret er fastsat en frist, inden for  

 hvilken forbrugeren skal gøre sine mangelsbeføjelser  

 gældende, må denne frist ikke være kortere end 2 år  

 regnet fra varens levering (den absolutte reklamationsfrist   artikel 5,  

 stk. 1).
 Medlemsstaterne har også mulighed for at  

 fastsætte en relativ reklamationsfrist, hvorefter forbrugeren for at  

 kunne gøre brug af sine misligholdelsesbeføjelser i anledning  

 af en mangel skal underrette sælgeren om manglen senest 2 måneder  

 efter, at forbrugeren har opdaget den (artikel 5, stk. 2).
 Direktivet indeholder desuden en formodningsregel,  

 hvorefter en manglende overensstemmelse, der viser sig senest 6 måneder  

 fra varens levering, formodes at have eksisteret på  

 leveringstidspunktet, medmindre denne formodning er uforenelig med varens  

 eller den manglende overensstemmelses art (artikel 5, stk. 3). Er dette  

 ikke tilfældet, er det altså sælger, der har bevisbyrden  

 for, at en fejl ved varen, der viser sig inden for den angivne frist, ikke  

 var til stede ved leveringen, men skyldes efterfølgende  

 omstændigheder.
 I direktivet er endvidere fastsat en række krav til  

 en garanti (artikel 6). Kravene er i hovedsagen af  

 markedsføringsretlig karakter, og bestemmelsen i artikel 6 er på  

 denne baggrund gennemført i dansk ret ved lov nr. 342 af 2. juni 1999,  

 hvorved garantibestemmelsen i markedsføringslovens § 4 blev  

 udbygget med visse indholdsmæssige krav til  

 garantierklæringer.
 Herudover fastslår direktivet, at forbrugerens og  

 sælgerens forudgående aftaler, der direkte eller indirekte  

 ophæver eller begrænser de rettigheder, forbrugeren har efter  

 direktivet, skal være uden retsvirkning for forbrugeren i henhold til  

 national lovgivning (ufravigelighed - artikel 7, stk. 1).
 Ved købsaftaler om brugte genstande kan det i  

 national lovgivning tillades, at parterne kan indgå aftale om en  

 kortere reklamationsfrist end de 2 år, der er angivet i artikel 5,  

 stk. 1. Fristen skal dog mindst være 1 år.
 Hvis en købsaftale har nær tilknytning til en  

 medlemsstats område, kan forbrugeren ikke ved aftale om, at  

 lovgivningen i et tredjeland skal finde anvendelse, fratages den beskyttelse,  

 der følger af direktivet (artikel 7, stk. 2).
 Efter direktivet kan medlemsstaterne fastsætte eller  

 opretholde bestemmelser, der giver forbrugeren en bedre beskyttelse end den,  

 der følger af direktivet (minimumsdirektiv   artikel 8,  

 stk. 2).
 Direktivet skal som nævnt være  

 gennemført i national ret senest den 1. januar 2002 (artikel 11,  

 stk. 1).
 Der henvises i øvrigt til betænkningen side  

 13-20.
5. Lovforslagets hovedindhold 5.1. Købsbegrebet 5.1.1. Bestillingskøb 5.1.1.1. Gældende ret Efter købelovens § 2, stk. 1, 1. pkt.,  

 anses bestilling af genstande, der først skal tilvirkes, som  

 køb, såfremt det for tilvirkningen fornødne stof skal  

 ydes af den, der har påtaget sig tilvirkningen  

 (»bestillingskøb«).
 Købelovens anvendelsesområde omfatter  

 således også visse blandede aftaler, hvori der indgår dels  

 et købselement, dels et tjenesteydelseselement (såkaldt  

 værksleje).
Efter ordlyden omfatter købelovens § 2,  

 stk. 1, 1. pkt., tilfælde, hvor tilvirkeren leverer det materiale,  

 der er nødvendigt for fremstillingen af varen.
I retspraksis antages  

 det, at der foreligger et bestillingskøb omfattet af bestemmelsen,  

 selv om bestilleren leverer en del af det nødvendige materiale, hvis  

 blot tilvirkeren leverer den væsentligste del.
Hvis bestilleren leverer  

 hele eller en væsentlig del af det nødvendige materiale, falder  

 aftalen dog uden for købelovens anvendelsesområde.
Købelovens § 2, stk. 1, 1. pkt.,  

 vedrører bestilling af genstande, der først skal tilvirkes.
Det  

 er således en forudsætning, at tilvirkeren fremstiller en ny  

 genstand.
Aftaler om reparationer eller omdannelser af genstande, der  

 tilhører bestilleren, er ikke omfattet af bestemmelsen, uanset hvem af  

 parterne, der leverer det materiale, der skal anvendes i forbindelse med  

 reparationen mv.
Aftaler om reparation mv. reguleres af almindelige  

 obligationsretlige principper, herunder i vidt omfang analogier fra  

 købeloven.
 Der henvises i øvrigt til betænkningen side  

 21-25.
5.1.1.2. Forbrugerkøbsdirektivet Efter forbrugerkøbsdirektivets artikel 1,  

 stk. 4, skal aftaler om levering af varer, som først skal  

 tilvirkes, ved anvendelsen af direktivet anses som aftaler om køb af  

 forbrugsvarer.
Det er således efter direktivet uden betydning, om det  

 er bestilleren eller tilvirkeren, der skal levere de materialer, der er  

 nødvendige for fremstillingen af den pågældende vare.  

 Bestemmelsen går dermed videre end købelovens gældende  

 definition af bestillingskøb, idet den forudsætter, at en  

 forbruger i relation til spørgsmål om mangler,  

 mangelsbeføjelser, reklamationsfrister mv. skal have en beskyttelse  

 svarende til direktivets regler, uanset om forbrugeren selv leverer det  

 materiale, der er nødvendigt for at fremstille varen.
Direktivet  

 regulerer således også tilfælde, der efter gældende  

 dansk ret betragtes som en aftale om tjenesteydelse.
5.1.1.3. Lovforslagets  

 udformning Da forbrugerkøbsdirektivet forudsætter, at  

 forbrugerens retsstilling er den samme ved aftaler om køb af  

 genstande, der skal tilvirkes, som ved et almindeligt køb, finder  

 arbejdsgruppen, at gennemførelse af direktivet kræver en  

 ændring af definitionen af bestillingskøb i forbrugerforhold.  

 Definitionen bør efter arbejdsgruppens opfattelse ændres i  

 overensstemmelse med artikel 1, stk. 4, således at det ikke  

 tillægges vægt, hvem af parterne der leverer det  

 nødvendige materiale.
Arbejdsgruppen bemærker, at det fortsat vil  

 være en forudsætning for lovens anvendelse, at tilvirkeren  

fremstiller en genstand, jf. herved direktivets formulering »levering  

 af varer «.
Såfremt dette element ikke i den konkrete situation  

 må anses som det væsentligste element i aftalen, vil forholdet  

 derfor fortsat falde uden for købelovens anvendelsesområde.
Arbejdsgruppen foreslår på den baggrund at  

 udvide definitionen af bestillingskøb inden for forbrugerkøb,  

 således at der foreligger et køb, uanset hvem der leverer  

 materialerne.
Arbejdsgruppen foreslår endvidere at præcisere  

 ordlyden af definitionen uden for forbrugerkøb, således at der i  

 overensstemmelse med den gældende retstilstand foreligger et  

 bestillingskøb i alle tilfælde, hvor tilvirkeren fremskaffer den  

overvejende del af de nødvendige materialer, jf. pkt. 5.1.1.1.  

 ovenfor Der henvises til betænkningen side 26-28.
 Justitsministeriet kan tilslutte sig arbejdsgruppens  

 synspunkter, og lovforslaget er udformet i overensstemmelse med  

 arbejdsgruppens lovudkast.
 Der henvises til lovforslagets § 1, nr. 3 (den  

 foreslåede § 2, stk. 1).
5.1.2. Køb med installationspligt 5.1.2.1. Gældende ret Købeloven regulerer ikke afgrænsningen mellem  

 køb og tjenesteydelsesaftaler i tilfælde, hvor sælgeren i  

 forbindelse med leveringen af salgsgenstanden har påtaget sig  

 yderligere arbejde som f.eks. at installere eller montere det solgte.
Det antages imidlertid i almindelighed, at en sådan  

 blandet aftale må kategoriseres på grundlag af, hvor  

 væsentlige de enkelte elementer i sælgers forpligtelse er.
Har  

 sælger påtaget sig at installere eller montere salgsgenstanden,  

 og må dette betragtes som en biforpligtelse, anses aftalen i sin helhed  

 for en købsaftale.
Omvendt kan tjenesteydelsen fremstå som det  

 væsentligste element i aftalen.
Der kan også forekomme  

 tilfælde, hvor aftalen må »deles op«, således at der  

 foreligger en købsaftale vedrørende salgsgenstanden, og en  

 tjenesteydelsesaftale for så vidt angår installationen.
I tilfælde, hvor installationen betragtes som et  

 accessorium til selve købsaftalen, skelnes der ikke mellem, om en  

 eventuel mangel knytter sig til salgsgenstanden som sådan eller til  

 tjenesteydelsen, og vurderingen af, om manglen er væsentlig, sker i  

 forhold til den samlede ydelse.
Hvis der sker skade på salgsgenstanden  

 som følge af forsømmelse fra sælger eller dennes folk i  

 forbindelse med salgsgenstandens installation, kan forbrugeren over for  

 sælgeren gøre dette forhold gældende som en  

 køberetlig mangel, jf. købelovens § 44, såfremt  

 sælgers forsømmelse må anses for at være sket i  

 forbindelse med opfyldelsen af aftalen.
Forbrugeren kan, ligeledes under  

 henvisning til § 44, påberåbe sig køberetlige regler  

 om mangler, hvis sælger eller dennes folk ikke har udført  

 installationen fagmæssigt korrekt, selv om salgsgenstanden som  

 sådan ikke er blevet påført en skade.
Salgsgenstanden har  

 i så fald ikke den brugbarhed eller beskaffenhed, som den ifølge  

 aftalen skulle have, jf. købelovens § 76, stk. 1, nr. 4.
Foretager forbrugeren efter købets indgåelse  

 selv en fejlagtig installation af salgsgenstanden, er dette som udgangspunkt  

 sælgeren uvedkommende.
Skyldes den fejlagtige installation imidlertid  

 en fejl i en installationsvejledning, kan dette udgøre en  

 køberetlig mangel, hvis den fejlbehæftede brugsanvisning er  

 udleveret i forbindelse med købet, og oplysningerne heri har  

 været af betydning for forbrugerens bedømmelse af det solgte.  

 Det kan også i sig selv medføre, at der foreligger en mangel,  

 hvis sælgeren ved eller bør vide, at brugsanvisningen er  

 fejlbehæftet, men undlader at give forbrugeren oplysninger om dette til  

 trods for, at oplysningen må forventes at ville have betydning for  

 forbrugerens bedømmelse af det solgte.
 Indgår brugsanvisningen ikke i det materiale, der  

 stilles til forbrugerens rådighed i forbindelse med købet, vil  

 der formentlig foreligge en mangel, hvis forbrugeren ikke kan få den  

 fulde nytte af salgsgenstanden uden en brugsanvisning.
 Der kan også foreligge en mangel, hvis anvendelse af  

 salgsgenstanden i overensstemmelse med en fejlbehæftet brugsanvisning  

 medfører, at varen ikke fungerer efter hensigten.
 Efter Forbrugerklagenævnets praksis kan der  

 endvidere foreligge en mangel, hvis brugsanvisningen ikke er udformet  

 på sproget i det land, hvor varen sælges, uanset om den i  

 øvrigt er uden fejl, jf. betænkningen side 31.
 Der henvises i øvrigt til betænkningen side  

 28-31.
5.1.2.2. Forbrugerkøbsdirektivet Efter forbrugerkøbsdirektivets artikel 2,  

 stk. 5, 1. pkt., skal en manglende overensstemmelse med aftalen, der  

 skyldes forkert installation af forbrugsvaren, betragtes som varens manglende  

 overensstemmelse, når installation af varen indgår som en del af  

 købsaftalen og er udført af sælger eller af andre  

 på sælgers vegne.
Bestemmelsen vedrører således tilfælde,  

 hvor sælger har påtaget sig dels at levere en vare, dels at  

 installere den.
I disse situationer skal en manglende overensstemmelse, der  

 skyldes forkert installation, betragtes som varens manglende  

 overensstemmelse, således at forbrugeren kan gøre brug af  

 mangelsbeføjelserne i medfør af direktivets artikel 3.
 Arbejdsgruppen antager i betænkningen (side 31 f),  

 at bestemmelsen også finder anvendelse i tilfælde, hvor den  

 fejlagtige installation ikke har resulteret i en defekt vare.
Arbejdsgruppen lægger endvidere til grund, at der  

 med bestemmelsens formulering »forkert installation« sigtes til enhver form  

 for objektivt fejlagtig installation, uanset om der er noget at bebrejde  

 sælgeren eller ej.
Bestemmelsen rækker således formentlig  

 videre end købelovens § 44, hvorefter forhold indtruffet efter  

 risikoens overgang kun kan udgøre en mangel, hvis sælgeren har  

 udvist forsømmelse.
 Artikel 2, stk. 5, 2. pkt., omhandler den situation,  

 hvor forbrugeren selv installerer en genstand, der er beregnet hertil.  

 Såfremt der er fejl i installationsvejledningen, skal forbrugeren i et  

 sådant tilfælde kunne gøre mangelsbeføjelser  

 gældende.
5.1.2.3. Lovforslagets  

 udformning Ifølge forbrugerkøbsdirektivets artikel 2,  

 stk. 5, 1. pkt., kan forbrugeren gøre mangelsbeføjelser  

 gældende i tilfælde af forkert installation af forbrugsvaren,  

 hvis installation indgår i købsaftalen og er udført af  

 sælger eller på dennes vegne.
Bestemmelsen indebærer, at  

 der i tilfælde, hvor installationsforpligtelsen indgår som led i  

 købsaftalen, skal være regler, der giver forbrugeren en  

 beskyttelse svarende til direktivets bestemmelser.
Direktivet angiver ikke,  

 hvornår der må anses for samlet set at foreligge en  

 købsaftale.
 Gennemførelse af denne del af direktivet  

 forudsætter efter arbejdsgruppens opfattelse ikke en ændring af  

 købsbegrebet, og det vil således være muligt at opretholde  

 den gældende praksis, hvorefter væsentligheden af de forskellige  

 elementer, der indgår i sælgers forpligtelse, er afgørende  

 for, om den samlede aftale betragtes som et køb eller en aftale om en  

 tjenesteydelse.
Arbejdsgruppen anfører, at de gældende regler  

 allerede i dag i vid udstrækning må antages at føre til,  

 at sælgers fejlagtige installation eller fejlagtige  

 installationsvejledning kan udløse mangelsbeføjelser for  

 forbrugeren.
Arbejdsgruppen har imidlertid overvejet, om der bør  

 foretages ændringer i købeloven for at skabe større  

 klarhed om reguleringen af disse spørgsmål og sikre, at  

 direktivet gennemføres korrekt.
Arbejdsgruppen foreslår at supplere det  

 gældende mangelsbegreb med en bestemmelse, hvorefter forbrugeren i  

 forbindelse med købet skal forsynes med de fornødne oplysninger  

 om bl.a. salgsgenstandens montering.
En sådan oplysningspligt for  

 sælgeren vil i givet fald kunne ses som et civilretligt modstykke til  

 markedsføringslovens § 3, hvorefter sælger er forpligtet  

 til ved tilbuds afgivelse, ved aftalens indgåelse eller efter  

 omstændighederne ved leveringen om nødvendigt at give  

 forbrugeren en forsvarlig vejledning om navnlig brugsegenskaber, holdbarhed,  

 farlighed og vedligeholdelsesmuligheder.
 Arbejdsgruppen foreslår endvidere at indføje  

 en bestemmelse, hvorefter sælgers manglende opfyldelse af sine  

 forpligtelser efter aftalen i alle tilfælde kan udgøre en  

 køberetlig mangel, også selv om den manglende opfyldelse  

 først sker efter, at risikoen for varens hændelige undergang  

 eller beskadigelse er overgået til forbrugeren.
Disse regler vil bl.a. betyde, at sælgeren må  

 sikre sig, at forbrugeren i forbindelse med købet i fornødent  

 omfang vejledes om varens montering, hvis køberen selv skal installere  

 den.
Tilsidesætter sælgeren forpligtelsen hertil, foreligger der  

 en mangel, idet sælgeren herved ikke har opfyldt sine forpligtelser  

 efter aftalen.
Efter arbejdsgruppens opfattelse vil det med sådanne  

 bestemmelser endvidere klart fremgå, at forbrugeren kan gøre  

 mangelsbeføjelser gældende i anledning af sælgerens  

 fejlagtige installation, idet sælgerens forpligtelse efter en aftale om  

 køb med installationspligt vil være fejlfri levering og  

 montering af salgsgenstanden.
Forbrugerens mangelsbeføjelser vil i  

 så fald bero på, at sælgeren ikke har opfyldt sine  

 forpligtelser efter aftalen, og det vil ikke have nogen betydning, om dette  

 skyldes forhold, der kan bebrejdes sælgeren.
Hermed sikres det, at  

 direktivets artikel 2, stk. 5, gennemføres korrekt, jf. pkt.  

 5.1.2.2. ovenfor.
 Arbejdsgruppen bemærker, at den nuværende  

 retsstilling, hvorefter det i sig selv betragtes som en mangel, hvis  

 forbrugeren får udleveret en instruktionsvejledning, der nok er  

 fejlfri, men er udformet på et sprog, som forbrugeren ikke kan  

 forventes at forstå, vil kunne opretholdes på grund af  

 direktivets minimumsbestemmelse.
 Der henvises til betænkningen side 32-34.
 Justitsministeriet er enig i arbejdsgruppens vurdering og  

 forslag, og lovforslaget er udformet i overensstemmelse hermed.
 Der henvises til lovforslagets § 1, nr. 5 og 8 (de  

 foreslåede § 75 a, stk. 1, 2. led, og § 77 a,  

 stk. 2).
5.2.  

 Mangelsbegrebet 5.2.1. Gældende ret Mangelsdefinitionen i købelovens § 76 Købelovens særlige afsnit om  

 forbrugerkøb indeholder i §§ 76 og 77 en egentlig  

 mangelsdefinition.
I § 76, stk. 1, nr. 1-3, angives nogle specielle  

 situationer, hvor der foreligger en mangel, mens stk. 1, nr. 4,  

 indeholder en almindelig mangelsdefinition.
Efter § 76, stk. 1, nr. 1, foreligger der en  

 mangel, hvis varen ikke svarer til den betegnelse, hvorunder den er solgt,  

 eller sælgeren i øvrigt ved købets afslutning har givet  

 urigtige eller vildledende oplysninger, der kan antages at have haft  

 betydning for forbrugerens bedømmelse af genstanden.
Bestemmelsen kan  

 ikke fraviges til skade for forbrugeren, jf. købelovens § 1,  

 stk. 2. Oplysninger skal være fremsat af sælger over for den  

 pågældende forbruger.
Bestemmelsen omfatter udsagn med »sandhedsværdi«,  

 mens såkaldte almindelige anprisninger, dvs. forherligende ytringer,  

 som ikke formidler nogen information om den udbudte ydelse, falder udenfor.  

 Bestemmelsen omfatter kun sælgers positive tilkendegivelser og ikke  

 (rene) fortielser.
Fortielser kan imidlertid efter omstændighederne  

 medføre, at der foreligger en mangel i medfør af  

 købelovens § 76, stk. 1, nr. 3, jf. herom nedenfor.
Købelovens § 76, stk. 1, nr. 1,  

 fastsætter, at urigtige eller vildledende oplysninger fra sælger  

 kun kan anses for en mangel, hvis de kan antages at have haft betydning for  

 forbrugerens bedømmelse af det solgte.
Forbrugeren har bevisbyrden  

 for, at dette er tilfældet.
 Beviskravene i så henseende er imidlertid  

 forholdsvis lempelige, idet det anses for tilstrækkeligt, at de  

 pågældende oplysninger i almindelighed er egnede til at  

 påvirke efterspørgslen efter varer af den pågældende  

 art, og at der ikke foreligger omstændigheder, der peger i retning af,  

 at forbrugeren ikke har været bekendt med oplysningerne eller ikke har  

 lagt vægt herpå, jf. betænkning nr. 845/1978 om  

 forbrugerkøb side 68.
Efter købelovens § 76, stk. 1, nr. 2,  

 foreligger der endvidere en mangel, hvis sælger eller et tidligere  

 salgsled har givet oplysninger som nævnt i nr. 1 på varens  

 indpakning, i annoncer eller i andre meddelelser, der er beregnet til at  

 komme til almenhedens eller køberens kundskab.
Bestemmelsen kan ikke  

 fraviges til skade for forbrugeren, jf. købelovens § 1,  

 stk. 2.
 Bestemmelsen omfatter i modsætning til nr. 1  

 oplysninger, der ikke nødvendigvis er rettet mod den  

 pågældende køber, men mod en ubestemt kreds af  

 personer.
 Bestemmelsen omfatter desuden oplysninger fra en videre  

 personkreds end nr. 1, der kun vedrører sælgers oplysninger.  

 Efter nr. 2 kan også oplysninger fra et tidligere salgsled, dvs.  

 producent, importør, grossist m.fl., konstituere en mangel, der kan  

 gøres gældende mod sælger, uanset om sælger kendte  

 eller burde kende til, at der var afgivet oplysninger og/eller at disse var  

 urigtige eller vildledende.
Efter købelovens § 76, stk. 1, nr. 3,  

 foreligger der en mangel ved salgsgenstanden, hvis sælger har  

 forsømt at give forbrugeren oplysninger om forhold, der har haft  

 betydning for forbrugerens bedømmelse af genstanden, og som  

 sælgeren kendte eller burde kende, dvs. hvis sælgeren  

 tilsidesætter sin loyale oplysningspligt.
Måtte sælgeren  

 gå ud fra, at de pågældende forhold var uden betydning for  

 forbrugeren, eller havde sælgeren rimelig grund til at regne med, at  

 forbrugeren allerede var bekendt med oplysningerne, kan genstanden ikke  

 betragtes som mangelfuld efter nr. 3. Det beror i øvrigt på en  

 konkret vurdering, i hvilket omfang sælgeren har pligt til at oplyse  

 forbrugeren om forhold vedrørende salgsgenstanden.
I nogle situationer  

 er oplysningspligten vidtgående, mens den i andre tilfælde er  

 mere begrænset, f.eks. hvis den pågældende køber  

 havde en særlig sagkundskab med hensyn til den pågældende  

 vare.
Mangelsansvar efter nr. 3 kræver således, at det kan  

 bebrejdes sælgeren, at han ikke har givet forbrugeren de  

 pågældende oplysninger.
 Købelovens § 76, stk. 1, nr. 3, er ikke  

 som nr. 1-2 gjort beskyttelsespræceptiv, og den kan således  

 fraviges ved aftale (konkrete forbehold). Sælgeren kan ikke undgå  

 sin loyale oplysningspligt ved at tage et generelt forbehold  

 vedrørende salgsgenstanden, idet forbrugeren efter købelovens  

 § 77 uanset et generelt forbehold vil kunne påberåbe sig, at  

 sælger har undladt at give oplysninger som nævnt i § 76,  

 stk. 1, nr. 3.
Den almindelige mangelsdefinition fremgår af  

 købelovens § 76, stk. 1, nr. 4, hvorefter der foreligger en  

 mangel, hvis genstanden i øvrigt er af en anden eller ringere  

 beskaffenhed eller brugbarhed, end den ifølge aftalen og de  

 foreliggende omstændigheder skulle være.
Bestemmelsen kan ligesom  

 nr. 3 fraviges ved aftale.
Mangelsbedømmelsen tager udgangspunkt i parternes  

 aftale.
Det kan imidlertid forekomme, at parternes aftale ikke indeholder  

 momenter til belysning af et eller flere forhold, og man må i så  

 fald falde tilbage på, hvad forbrugeren med rimelighed kunne forvente  

 vedrørende salgsgenstandens egenskaber og brugbarhed, herunder bl.a.  

 under hensyn til købesummens størrelse.
Vedrører  

 købet en standardvare, skal produktet således være en  

 almindelig god handelsvare.
Afviger salgsgenstanden negativt herfra,  

 foreligger der en mangel i medfør af § 76, stk. 1, nr.  

 4.
 Efter købelovens § 76, stk. 2, kan  

 forbrugeren ikke påberåbe sig urigtige eller vildledende  

 oplysninger, der er rettet senest ved indgåelsen af købsaftalen.  

 Bestemmelsen er beskyttelsespræceptiv, jf. købelovens § 1,  

 stk. 2.
Hermed begrænses rækkevidden af § 76,  

 stk. 1, nr. 1-2, således at urigtige eller vildledende oplysninger  

 fra sælger eller tidligere salgsled ikke udgør en mangel, hvis  

 oplysningerne er rettet, inden købsaftalen indgås.
Det  

 kræves ikke, at oplysningerne rettes af den, der har afgivet  

 oplysningerne, og sælger vil således i forbindelse med  

 købet kunne korrigere oplysninger afgivet af producenten eller andre  

 tidligere salgsled.
Der henvises i øvrigt til betænkningen side  

 50 f.
Sælgers forbehold (købelovens § 77) Købelovens § 77, stk. 1, angår  

 mangelsbedømmelsen i tilfælde, hvor en vare er solgt som den er  

 og forefindes eller med tilsvarende forbehold.
Bestemmelsen fastslår,  

 at forbrugeren uanset et sådant generelt forbehold kan  

 påberåbe sig, at genstanden lider af en mangel i de  

 tilfælde, der er nævnt i § 76, stk. 1, nr. 1-3. Det  

 samme gælder, hvis genstanden er i væsentlig ringere stand, end  

 køberen under hensyn til prisen og omstændighederne i  

 øvrigt havde grund til at regne med.
Brugte genstande, som  

 sælges på auktion, anses for solgt, som de er og forefindes, jf.  

 købelovens § 77, stk. 2. § 77 kan ikke fraviges til  

 skade for forbrugeren, jf. købelovens § 1, stk. 2.
 Bestemmelsen indebærer, at et generelt forbehold fra  

 sælger kun i begrænset omfang reducerer de krav, som forbrugeren  

 kan stille til det solgte.
Er der afgivet urigtige eller vildledende oplysninger, som  

 er omfattet af de præceptive bestemmelser i § 76, stk. 1, nr.  

 1-2, vil forbrugeren kunne påberåbe sig dette, selv om  

 sælgeren har taget et generelt forbehold.
Sælger kan endvidere  

 ikke ved at tage et generelt forbehold vedrørende varens egenskaber  

 undgå at skulle opfylde sin loyale oplysningspligt i medfør af  

 købelovens § 76, stk. 1, nr. 3.
§ 77 giver således forbrugeren en vis  

 minimumsbeskyttelse med hensyn til varens egenskaber.
Selv om der ikke er  

 afgivet urigtige eller vildledende oplysninger eller sket en  

 tilsidesættelse af sælgers loyale oplysningspligt, kan  

 forbrugeren uanset et generelt forbehold påberåbe sig en mangel,  

 hvis det solgte er i væsentlig ringere stand, end forbrugeren kunne  

 regne med.
 Købelovens § 77 vedrører varer, der  

 sælges som de »er og forefindes«, eller med tilsvarende forbehold.  

 Forbehold som »uden ansvar«, »som beset«, »som besigtiget« og lignende  

 generelle forbehold er således også omfattet.
Købeloven indeholder derimod ikke bestemmelser om  

 sælgers mulighed for at tage konkrete forbehold vedrørende  

 salgsgenstandens egenskaber.
Sådanne konkrete forbehold kan ofte  

 være velbegrundede, og det anerkendes i praksis, at parterne i vidt  

 omfang kan indgå aftale om, at visse specificerede egenskaber eller  

 mangel på egenskaber ved varen ikke skal betragtes som en mangel, jf.  

 købelovens § 76, stk. 1, nr. 4. Der henvises i øvrigt  

 til betænkningen side 51-53.
Køberens undersøgelsespligt Reglen i købelovens § 47 om køberens  

 undersøgelsespligt gælder også i forbrugerkøb, og  

 bestemmelsen kan ikke fraviges til skade for forbrugeren, jf.  

 købelovens § 1, stk. 2. Har køber før  

 købets afslutning undersøgt salgsgenstanden eller uden rimelig  

 grund undladt at efterkomme sælgers opfordring til at undersøge  

 den, eller er der før købets afslutning givet køberen  

 lejlighed til at undersøge en prøve af salgsgenstanden, kan  

 mangler, som han burde have opdaget ved en sådan undersøgelse  

 kun gøres gældende over for sælgeren, hvis denne har  

 handlet svigagtigt.
Er der afgivet oplysninger om salgsgenstandens egenskaber,  

 vil dette ofte være rimelig grund for en forbruger til at undlade at  

 følge en generel opfordring til at undersøge varen for disse  

 egenskaber.
Er der afgivet urigtige oplysninger mv. som nævnt i  

 § 76, stk. 1, nr. 1-2, vil forbrugeren kunne påberåbe  

 sig, at varen er mangelfuld, selv om forbrugeren ved en undersøgelse  

 af varen kunne have konstateret, at oplysningerne var urigtige.
Har sælger tilsidesat sin loyale oplysningspligt  

 efter § 76, stk. 1, nr. 3, er forbrugerens undladelse af at  

 undersøge genstanden normalt også uden betydning.
Sælger  

 kan således ikke slippe for at opfylde sin loyale oplysningspligt efter  

 § 76, stk. 1, nr. 3, ved at opfordre forbrugeren til at  

 undersøge genstanden.
Har forbrugeren undersøgt varen, vil det  

 imidlertid kunne give sælger grundlag for at antage, at forbrugeren er  

 bekendt med eventuelle synlige mangler, hvilket kan begrænse  

 sælgers oplysningspligt.
 Der henvises i øvrigt til betænkningen side  

 53-54.
5.2.2. Forbrugerkøbsdirektivet Mangelsdefinitionen i direktivets artikel 2 Forbrugerkøbsdirektivets mangelsbegreb er  

 formuleret i artikel 2.
 Efter artikel 2, stk. 1, har sælgeren pligt til  

 at levere forbrugeren en vare, der er i overensstemmelse med  

 købsaftalen.
 Kravet om kontraktmæssighed suppleres i artikel 2,  

 stk. 2, af en formodningsregel, hvorefter varen formodes at være i  

 overensstemmelse med købsaftalen, hvis den lever op til visse  

 nærmere angivne krav.
Varen formodes at være kontraktmæssig, hvis  

 den er i overensstemmelse med sælgerens beskrivelse af  

 den og har den beskaffenhed, der svarer til en vareprøve eller model,  

 som sælgeren har forelagt forbrugeren er egnet til et særligt formål, som  

 forbrugeren ønsker, den skal anvendes til, når han har gjort  

 sælgeren bekendt hermed på tidspunktet for aftalens  

 indgåelse, og sælgeren har accepteret dette er egnet til det formål, som varer af samme type  

 sædvanligvis anvendes til har den beskaffenhed og brugbarhed, der er  

 sædvanlig for varer af samme type, og som forbrugeren med rimelighed  

 kunne forvente under hensyntagen til varens art og i givet fald de  

 oplysninger om varens konkrete egenskaber, der er afgivet offentligt om varen  

 af sælgeren, producenten eller dennes repræsentant, navnlig i  

 reklamer eller gennem mærkning.
Det fremgår af præamblens pkt. 8, at  

 elementerne i formodningsreglen er kumulative.
Alle elementer skal  

 således som udgangspunkt være opfyldt for, at en vare formodes at  

 være kontraktmæssig.
 Det vil ikke som følge af formodningsreglen i  

 artikel 2, stk. 2, være nødvendigt at ændre  

 købelovens udgangspunkt om, at forbrugeren har bevisbyrden for, at  

 salgsgenstanden lider af en mangel.
Efter direktivets artikel 2, stk. 3, er der ikke tale  

 om manglende kontraktmæssighed, hvis forbrugeren på det  

 tidspunkt, da aftalen blev indgået, havde kendskab til eller ikke med  

 rimelighed kunne være ubekendt med den manglende overensstemmelse.
Det  

 samme gælder, hvis den manglende overensstemmelse skyldes materialer  

 leveret af forbrugeren.
I vurderingen af spørgsmålet om  

 kontraktmæssighed indgår, om varen har den beskaffenhed og  

 brugbarhed, forbrugeren med rimelighed kan forvente, bl.a. under hensyn til  

 eventuelle oplysninger om varens konkrete egenskaber, der er afgivet  

 offentligt af sælgeren, producenten eller dennes repræsentant,  

 navnlig i reklamer eller gennem mærkning.
Efter artikel 2, stk. 4,  

 skal sælgeren imidlertid ikke være bundet af sådanne  

 oplysninger, hvis han godtgør, at han ikke havde kendskab til eller ikke med rimelighed  

 kunne have haft kendskab til den pågældende oplysning den fejlagtige oplysning var rettet ved indgåelsen  

 af købsaftalen den fejlagtige oplysning ikke kan antages at have haft  

 betydning for forbrugerens beslutning om at købe varen.
Sælgers forbehold Efter direktivets mangelsbegreb skal sælgeren levere  

 en vare, der er i overensstemmelse med aftalen, jf. artikel 2, stk. 1.  

 Bestemmelsen indebærer, at parterne har aftalefrihed, jf. også  

 præamblens pkt. 8, hvor det anføres, at formodningsreglen i  

 artikel 2, stk. 2, ikke indskrænker princippet om  

 aftalefrihed.
Efter direktivets artikel 7, stk. 1, skal der  

 imidlertid i national lovgivning være regler om, at forbrugeren ikke er  

 bundet af aftaler og aftalevilkår, der direkte eller indirekte  

 ophæver eller begrænser de rettigheder, der følger af  

 direktivet.
Det fremgår af præamblens pkt. 22, at dette princip  

 også gælder for klausuler, ifølge hvilke forbrugeren  

 formodes at være bekendt med enhver manglende overensstemmelse med  

 købsaftalen på tidspunktet for dennes indgåelse.
 Arbejdsgruppen anfører i betænkningen (side  

 57), at direktivet ikke udtrykkeligt regulerer sælgers mulighed for at  

 tage forbehold vedrørende salgsgenstanden, men sammenholdes artikel 7,  

 stk. 1, med den nævnte præambeltekst, må det efter  

 arbejdsgruppens opfattelse formentlig indebære, at sælger efter  

 direktivet som hovedregel ikke har mulighed for at tage generelle forbehold  

 vedrørende salgsgenstanden.
 Spørgsmålet om konkrete forbehold fra  

 sælgers side reguleres heller ikke direkte i direktivet.
 Efter direktivets artikel 2, stk. 3, er der ikke tale  

 om manglende kontraktmæssighed, hvis forbrugeren ved aftalens  

 indgåelse havde kendskab til eller ikke med rimelighed kunne være  

 ubekendt med den manglende overensstemmelse.
 Den ovenfor nævnte præambeltekst omtaler  

 klausuler vedrørende forbrugerens kendskab til »enhver manglende  

 overensstemmelse«.
Arbejdsgruppen anfører i betænkningen (side  

 57), at bestemmelsen således ikke synes at begrænse sælgers  

 muligheder for at tage forbehold vedrørende bestemte specificerede  

 egenskaber ved salgsgenstanden.
Et sådant forbehold vil enten kunne  

 anses som en del af aftalen, eller også vil forbrugeren ikke kunne  

 påberåbe sig manglende kontraktmæssighed på grund af,  

 at han var bekendt med eller ikke med rimelighed kunne være ubekendt  

 hermed ved aftalens indgåelse, jf. direktivets artikel 2,  

 stk. 3.
Forbrugerkøbsdirektivet giver mulighed for, at  

 medlemslandene kan undtage traditionelt auktionssalg af brugte genstande fra  

 at være reguleret af de bestemmelser, der gennemfører direktivet  

 i national lovgivning.
Efter direktivets artikel 1, stk. 3, kan  

 medlemslandene således fastsætte, at »forbrugsvarer« ikke  

 omfatter brugte genstande, som sælges på en offentlig auktion,  

 hvor forbrugeren har mulighed for selv at være til stede under  

 auktionen.
Direktivet giver kun mulighed for at undtage offentlige  

 auktioner, hvor forbrugeren har mulighed for selv at være til stede  

 under auktionen.
Der er således navnlig ikke mulighed for at undtage  

 salg på auktion, der alene afholdes via Internettet.
Køberens undersøgelsespligt Direktivets artikel 2, stk. 3, fastsætter som  

 nævnt den begrænsning i mangelsbegrebet, at forbrugeren ikke kan  

 påberåbe sig varens manglende kontraktmæssighed, hvis han  

 ved aftalens indgåelse havde kendskab til eller ikke med rimelighed  

 kunne være ubekendt med den manglende overensstemmelse.
Efter sin ordlyd pålægger bestemmelsen ikke  

 forbrugeren en egentlig undersøgelsespligt.
Formuleringen »ikke med  

 rimelighed kunne være ubekendt med« synes at pege på, at der skal  

 foretages en mere objektiv vurdering af, om forbrugeren måtte have  

 indset, at salgsgenstanden ikke var kontraktmæssig.
5.2.3. Lovforslagets  

 udformning Mangelsbegrebet I betænkningen (side 58-80) har arbejdsgruppen  

 analyseret, i hvilket omfang der som følge af direktivet er behov for  

 at foretage ændringer i købelovens mangelsbegreb.
Arbejdsgruppen har sammenlignet det eksisterende  

 mangelsbegreb i købeloven og mangelsbegrebet i  

 forbrugerkøbsdirektivet, og har vurderet, hvilket udfald en  

 række sager, der har været forelagt Forbrugerklagenævnet,  

 må antages at ville have fået, hvis de i stedet var afgjort efter  

 direktivets mangelsbegreb.
Endvidere har arbejdsgruppen sammenlignet med  

 mangelsbegrebet i loven om internationale køb, og mangelsbegrebet i  

 svensk, norsk og finsk ret har også været inddraget i  

 arbejdsgruppens overvejelser.
På baggrund heraf konkluderer arbejdsgruppen, at  

 mangelsbegrebet i købeloven og i forbrugerkøbsdirektivet i vid  

 udstrækning er sammenfaldende, og at dansk lovgivning med få  

 undtagelser allerede i dag yder forbrugeren en beskyttelse, der som minimum  

 er på linie med, hvad der kræves efter  

 forbrugerkøbsdirektivet.
Desuden indeholder mangelsbegrebet i  

 købeloven nogle yderligere forbrugerbeskyttende elementer, der ikke  

 findes i direktivet.
Ifølge arbejdsgruppen er det som følge af  

 direktivet nødvendigt at justere reglen om køberens  

 undersøgelsespligt, således at der kun kan lægges  

 vægt på forhold, som forbrugeren måtte kende til og  

 ikke forhold som den pågældende burde kende.
Direktivets  

 gennemførelse kræver endvidere, at sælgers mulighed for at  

 tage generelle forbehold begrænses samt at sælger skal have  

 bevisbyrden for, at urigtige eller vildledende oplysninger om varen ikke har  

 haft betydning for forbrugerens beslutning om at købe genstanden.
Arbejdsgruppen anfører, at købelovens  

 bestemmelser om, hvornår varen er mangelfuld (§§ 76 og 77)  

 må antages at opfylde direktivets krav.
Arbejdsgruppen foreslår  

 imidlertid, at de gældende bestemmelser suppleres med en  

 bestemmelse svarende til direktivets om, hvornår varen formodes at  

 være mangelfri.
En sådan »positiv« beskrivelse af kravene til  

 salgsgenstanden findes bl.a. i svensk, norsk og finsk ret samt i  

 FN-konventionen om internationale handelskøb mv. (CISG).  

 Arbejdsgruppen peger på, at der alene vil ske en klargørende  

 uddybning af de elementer, der efter gældende ret indgår i det  

 generelle mangelsbegreb i købelovens § 76, stk. 1, nr. 4.  

 Med en sådan bestemmelse vil informationsværdien af  

 købelovens bestemmelser imidlertid blive øget, og det vil  

 også være hensigtsmæssigt at tilpasse den danske lovgivning  

 til terminologien i forbrugerkøbsdirektivet, CISG og de øvrige  

 nordiske lande.
 Arbejdsgruppen har endvidere overvejet, om der uden  

 sammenhæng med direktivet bør ske yderligere ændringer af  

 mangelsbegrebet ved forbrugerkøb.
Arbejdsgruppen har bl.a. overvejet, om der bør  

 indføjes en ufravigelig bestemmelse om, at der foreligger en mangel,  

 hvis salgsgenstanden ikke kan anvendes uden væsentlig risiko for  

 personskade.
Arbejdsgruppen bemærker, at spørgsmålet  

 også har været overvejet tidligere, og at det i forarbejderne til  

 de gældende regler om forbrugerkøb bl.a. er anført, at  

 hensynet til at beskytte forbrugeren mod farlige varer bør  

 tillægges stor vægt, men at det på den anden side  

 også kan virke mindre rimeligt, hvis forbrugeren kan gøre  

 mangelsbeføjelser gældende i en situation, hvor varens farlighed  

 har været tydeligt oplyst over for forbrugeren.
En vare, der ikke kan  

 anvendes uden væsentlig risiko for personskade vil i almindelighed  

 være mangelfuld, medmindre forbrugeren har erklæret sig  

 indforstået med eller har indset genstandens farlighed.
Arbejdsgruppen finder, at de nævnte hensyn fortsat  

 gør sig gældende, og at der ikke er behov for at ændre  

 loven på dette punkt.
Arbejdsgruppen finder heller ikke, at der er  

 behov for en bestemmelse om, at salgsgenstanden er mangelfuld, hvis den ikke  

 er i overensstemmelse med offentligretlige forskrifter.
Arbejdsgruppen  

 bemærker, at varer, der ikke kan anvendes uden væsentlig risiko  

 for personskade, eller som er solgt i strid med offentligretlige forskrifter,  

 i almindelighed må anses for mangelfulde i medfør af § 76,  

 stk. 1, nr. 4. Endvidere vil sælgers fraskrivelse af  

 mangelsansvaret i tilfælde, hvor der er fare for personskade, eller  

 hvor varen ikke lever op til offentligretlige forskrifter, efter  

 omstændighederne kunne tilsidesættes i medfør af  

 aftalelovens § 38 c, jf. § 36.
 Arbejdsgruppen har endvidere overvejet, om der i loven  

 bør indføjes en bestemmelse om, at manglende  

 vedligeholdelsesmuligheder eller manglende mulighed for at skaffe reservedele  

 mv. skal medføre, at der foreligger en mangel ved salgsgenstanden.
Arbejdsgruppen foreslår, at det i lovforslaget  

 fastslås, at forbrugeren i forbindelse med købet skal have de  

 fornødne oplysninger med henblik på varens montering,  

 anvendelse, opbevaring og vedligeholdelse.
Sælgeren har allerede i dag  

 en vis oplysningspligt med hensyn til vedligeholdelsesmuligheder og  

 reservedelstilgængelighed, jf. købelovens § 76,  

 stk. 1, nr. 3, som arbejdsgruppen foreslår gjort ufravigelig til  

 skade for forbrugeren.
Er en sælger på købstidspunktet  

 eksempelvis bekendt med, at den pågældende vare er udgået  

 af produktion, vil den pågældende således efter  

 omstændighederne kunne være forpligtet til loyalt at oplyse  

 forbrugeren herom, hvis det må påregnes, at denne oplysning vil  

 have betydning for forbrugerens bedømmelse af salgsgenstanden og  

 beslutning om at købe den.
 Der henvises til betænkningen side 80-84.
Auktionskøb Efter direktivet kan medlemslandene vælge at undtage  

 køb af brugte varer, der sælges på offentlig auktion, fra  

 de regler, der gennemfører direktivet.
 Arbejdsgruppen finder, at sådanne auktionskøb  

 som udgangspunkt bør være omfattet af de almindelige regler om  

 forbrugerkøb, men at det for denne type køb fortsat bør  

 være muligt for sælgeren at kunne afskære køberens  

 indsigelser vedrørende uvæsentlige mangler ved en generel  

 ansvarsfraskrivelsesklausul.
 Der henvises til betænkningen side 35-39.
Justitsministeriet kan tilslutte sig arbejdsgruppens  

 synspunkter og forslag, og lovforslaget er udformet i overensstemmelse  

 hermed.
På baggrund af de modtagne høringssvar vedrørende  

 betænkningen er det dog tydeliggjort i lovforslaget (den  

 foreslåede § 77, stk. 1), at bestemmelser i aftalen om, at  

 køberen ikke kan påberåbe sig mangler ved salgsgenstanden  

 og andre almindelige forbehold, såsom at salgsgenstanden er solgt som  

 den er og forefindes, ikke kan gøres gældende over for  

 køberen.
Med henblik på at opfylde direktivet foreslås  

 der således en ny bestemmelse om køberens  

 undersøgelsespligt i forbrugerkøb.
Efter denne bestemmelse  

 afskæres forbrugeren alene fra at påberåbe sig fejl mv.,  

 som forbrugeren måtte kende til, mens der ikke kan lægges  

 vægt på, om forbrugeren burde have været bekendt med  

 det pågældende forhold.
Endvidere foreslås det som  

 nævnt at begrænse retsvirkningen af generelle forbehold  

 vedrørende varens egenskaber.
Det foreslås desuden, at  

 sælger skal have bevisbyrden for, at urigtige eller vildledende  

 oplysninger fra sælgeren eller tidligere led ikke har haft betydning  

 for forbrugerens beslutning om at købe genstanden.
 Udover disse direktivbestemte ændringer  

 foreslås det endvidere at supplere købelovens mangelsbegreb med  

 en positiv angivelse af, hvilke kriterier en vare normalt skal opfylde for at  

 være kontraktmæssig.
 For så vidt angår salg af brugte varer  

 på offentlig auktion, hvor der er adgang til at være fysisk til  

 stede, foreslås det at opretholde sælgers mulighed for at anvende  

 generelle ansvarsfraskrivelser.
 Der henvises til lovforslagets § 1, nr. 5 og 7-8 (de  

 foreslåede §§ 75 a-77 og § 77 b).
5.3. Tidspunktet for  

 mangelsvurderingen og bevisbyrden for tilstedeværelsen af en mangel 5.3.1. Gældende ret I købeloven er tidspunktet for mangelsvurderingen  

 reguleret i § 44. Efter bestemmelsen skal der ved afgørelsen af,  

 om salgsgenstanden lider af en mangel, tages udgangspunkt i forholdene  

 på det tidspunkt, hvor risikoen overgår til køberen,  

 medmindre manglen skyldes sælgerens forsømmelse.
Bestemmelsen  

 kan ikke fraviges til skade for forbrugeren, jf. § 1, stk. 2.
Efter købelovens § 17, stk. 1,  

 bærer sælgeren risikoen for varens hændelige undergang  

 eller forringelse, indtil levering har fundet sted.
I forbrugerkøb vil  

 levering i almindelighed ske, når varen overgives til forbrugeren, jf.  

 § 9 og § 73. Købelovens risikoregler er deklaratoriske, og  

 også i forbrugerkøb kan det således aftales, at risikoen  

 overgår på et tidligere tidspunkt.
Afgørende for, om en forbruger kan  

 påberåbe sig, at varen er mangelfuld, er således som  

 udgangspunkt, om manglen var til stede på leveringstidspunktet.
Det er  

 uden betydning, om manglen var synlig eller endnu ikke havde vist sig.
Sker  

 der først efter salgsgenstandens levering en forringelse af varen, er  

 dette som udgangspunkt sælgeren uvedkommende.
Har sælger  

 imidlertid handlet forsømmeligt, således at varen er blevet  

 forringet, kan der foreligge en mangel, uanset om risikoen forinden er  

 overgået til forbrugeren, jf. § 44, der lader tidspunktet for  

 mangelsvurderingen være uafhængig af risikoovergangen,  

 såfremt manglen skyldes sælgers forsømmelse. § 44 har  

 selvstændig betydning i de tilfælde, hvor sælger udviser  

 forsømmelse efter risikoens overgang.
Dette kan f.eks. være  

 tilfældet, hvis sælger skal foretage installation af varen og der  

 i forbindelse hermed påføres varen en skade som følge af  

 sælgers forsømmelse.
Ligestillet med sælgers  

 forsømmelse er forsømmelse fra andre, der handler på  

 sælgers vegne.
Udgangspunktet, hvorefter risikoen først  

 overgår til forbrugeren på det faktiske leveringstidspunkt,  

 fraviges ved såkaldt fordringshavermora, dvs. tilfælde, hvor  

 levering ikke kan ske rettidigt på grund af købers forhold.  

 Efter købelovens § 37 overgår risikoen for salgsgenstanden  

 i sådanne tilfælde til køberen fra det tidspunkt, hvor  

 levering skulle have fundet sted.
Ved køb bestemt efter art  

 (»genuskøb«) skal bestemte genstande dog forinden være udskilt  

 for køber.
I tilfælde af fordringshavermora vil  

 mangelsvurderingen således være knyttet til det tidspunkt, hvor  

 levering skulle have fundet sted.
Sælgeren er dog i medfør af  

 købelovens § 33 forpligtet til i rimeligt omfang at drage omsorg  

 for salgsgenstanden i en vis periode efter det aftalte leveringstidspunkt.  

 Opstår der skade på salgsgenstanden som følge af  

 sælgers tilsidesættelse af sin omsorgspligt, kan forbrugeren  

 påberåbe sig, at varen er mangelfuld, selv om den var mangelfri,  

 da risikoen overgik til forbrugeren, jf. § 44.
 Bevisbyrden for, at der foreligger forhold, som  

 udgør en mangel ved salgsgenstanden, påhviler køberen.  

 Det er endvidere som udgangspunkt køberen, der har bevisbyrden for, at  

 de forhold, som udgør manglen, forelå på det relevante  

 tidspunkt.
Opstår der inden for en vis kortere periode efter  

 leveringen en fejl ved varen, som ikke er forventelig, og som ikke er et  

 typisk udslag af uhensigtsmæssig brug, stilles der imidlertid i praksis  

 ikke store beviskrav.
Vurderingen heraf vil imidlertid altid ske på  

 baggrund af de konkrete omstændigheder, herunder bl.a. om der er tale  

 om køb af en ny eller en brugt genstand.
I Forbrugerklagenævnets praksis er det lagt til  

 grund, at udgangspunktet, hvorefter forbrugeren har bevisbyrden for, at varen  

 var mangelfuld ved leveringen, fraviges, såfremt der er ydet garanti  

 vedrørende salgsgenstandens brugbarhed, funktion eller lignende i en  

 vis periode, og manglen opstår i denne periode.
En kvalitetsafvigelse,  

 der viser sig i garantiperioden, formodes således at have været  

 til stede på leveringstidspunktet, og sælger vil dermed have  

 bevisbyrden for, at kvalitetsafvigelsen ikke forelå ved leveringen, men  

 skyldes uheldig brug af salgsgenstanden eller andre forhold, der fritager  

 sælgeren for at opfylde garantien.
 Der henvises i øvrigt til betænkningen side  

 85-87, hvor der også er redegjort nærmere for den juridiske  

 litteratur og praksis i de nævnte garantitilfælde.
5.3.2. Forbrugerkøbsdirektivet Efter direktivets artikel 3, stk. 1, skal  

 sælgeren over for forbrugeren være ansvarlig for manglende  

 overensstemmelse med købsaftalen, der foreligger ved forbrugsvarens  

 levering.
Direktivet regulerer ikke, hvornår en vare anses for at  

 være »leveret«.
Spørgsmålet om, hvornår risikoen for  

 hændelig beskadigelse af salgsgenstanden går over på  

 køberen, er således overladt til national ret.
Efter direktivets artikel 5, stk. 3, skal en  

 manglende overensstemmelse, der viser sig senest 6 måneder efter varens  

 levering, formodes at have været til stede på  

 leveringstidspunktet, medmindre andet bevises.
Denne formodning gælder  

 dog ikke, hvis den er uforenelig med varens eller den manglende  

 overensstemmelses art.
 Direktivets artikel 5, stk. 3, er formuleret som en  

 formodningsregel, og det følger af ordlyden, at sælgeren efter  

 omstændighederne vil kunne tilbagevise formodningen med den  

 følge, at forbrugeren i overensstemmelse med almindelige bevisregler  

 skal godtgøre, at der forelå en mangel ved varen på  

 leveringstidspunktet.
 Formodningsreglen finder endvidere kun anvendelse, hvis  

 det ikke er uforeneligt med varens eller den manglende overensstemmelses art.  

 I givet fald vil forbrugeren også i overensstemmelse med almindelige  

 bevisregler have bevisbyrden for, at varen var mangelfuld ved leveringen.
Det fremgår ikke af direktivet, ud fra hvilke  

 kriterier det bør afgøres, om formodningen er uforenelig med  

 varens eller uoverensstemmelsens art.
Det anføres også i  

 betænkningen (side 88 f), at rækkevidden af formuleringen synes  

 noget uklar, men at der formentlig kan peges på klare tilfælde,  

 som f.eks. hvor den normale holdbarhed for en vare er væsentligt  

 kortere end 6 måneder, eller hvor den påberåbte  

 kvalitetsafvigelse klart skyldes en uforsvarlig brug af salgsgenstanden eller  

 udefra kommende omstændigheder.
Artikel 5, stk. 3, vedrører alene  

 spørgsmålet om, hvorvidt en manglende overensstemmelse  

 forelå på leveringstidspunktet.
Bestemmelsen regulerer  

 således ikke spørgsmålet om, hvem der har bevisbyrden for,  

 at der foreligger en manglende overensstemmelse med købsaftalen.
5.3.3. Lovforslagets  

 udformning Arbejdsgruppen anfører, at det uden for  

 garantitilfældene efter gældende dansk ret er forbrugeren, der  

 har bevisbyrden for, at de forhold, der udgør en mangel, var til stede  

 på leveringstidspunktet.
Gennemførelse af direktivet vil derfor  

 efter arbejdsgruppens opfattelse kræve en ændring af  

 købeloven, således at fejl mv. ved varen, der viser sig inden  

 for 6 måneder fra leveringstidspunktet, som udgangspunkt formodes at  

 skyldes forhold, som allerede forelå ved leveringen.
Arbejdsgruppen bemærker, at kravene til forbrugerens  

 bevisførelse allerede i dag antages at være forholdsvis  

 begrænsede, såfremt der er tale om køb af nye genstande  

 med en vis forventet levetid, og en defekt viser sig kort tid efter  

 leveringen.
En gennemførelse af den omtalte formodningsregel vil  

 derfor næppe medføre nogen væsentlig reel ændring af  

 retstilstanden ved køb af nye genstande.
Efter gældende ret vil man ved vurderingen af, om  

 forbrugeren har løftet bevisbyrden for, at en brugt genstand var  

 mangelfuld på leveringstidspunktet, inddrage momenter som  

 salgsgenstandens alder, defektens karakter, forbrugerens anvendelse af det  

 solgte og lignende.
Sådanne momenter vil også efter  

 indførelse af direktivets formodningsregel kunne indgå i  

 bevisvurderingen, og ved køb af brugte varer må det antages i  

 mange tilfælde at føre til, at formodningen afkræftes,  

 eller at det fastslås, at formodningsreglen ikke skal finde anvendelse,  

 fordi det i det konkrete tilfælde vil være uforeneligt med varens  

 eller afvigelsens art.
Selv ved salg af brugte genstande må betydningen  

 af bestemmelsen således forventes at blive forholdsvis  

 begrænset.
 En ændring af købeloven i overensstemmelse  

 med direktivets formodningsregel vil ikke berøre det forhold, at det  

 er forbrugeren, der skal godtgøre, at varen ikke er i orden.
 Der henvises til betænkningen side 89-91.
 Justitsministeriet er enig i arbejdsgruppens synspunkter  

 og forslag, og lovforslaget er udformet i overensstemmelse hermed.
Som anført af arbejdsgruppen, vil indførelse  

 af formodningsreglen ikke begrænse forbrugerens mulighed for at  

 gøre mangelsindsigelser gældende inden for reklamationsfristen  

 (som foreslås forlænget fra 1 år til 2 år, jf. pkt.  

 5.5.3. nedenfor). Der vil således ikke være grundlag for at  

 afvise mangelskrav alene med henvisning til, at det fremsættes efter  

 6-måneders fristen.
Efter dette tidspunkt vil de hidtidige  

 bevisbyrderegler og beviskrav fortsat gælde.
 Der henvises til lovforslagets § 1, nr. 8 (den  

 foreslåede § 77 a).
5.4. Forbrugerens  

 mangelsbeføjelser 5.4.1. Gældende ret Købelovens § 78 Hvis salgsgenstanden lider af en mangel, kan forbrugeren  

 efter købelovens § 78 gøre en række  

 beføjelser gældende.
Bestemmelsen kan ikke ved aftale fraviges  

 til skade for forbrugeren, jf. lovens § 1, stk. 2.
 Efter § 78, stk. 1, 1. pkt., kan forbrugeren  

 hæve købet, kræve et forholdsmæssigt afslag i  

 købesummen eller kræve omlevering efter reglerne i § 42,  

 stk. 1, og § 43, stk. 1 og 2. Krav om ophævelse af  

 aftalen eller omlevering kan således ikke gøres gældende,  

 hvis manglen er uvæsentlig, medmindre sælger har handlet  

 svigagtigt eller ved artsbestemte køb ("genuskøb")  

 kendte manglen på et sådant tidspunkt, at han uden urimelig  

 opofrelse kunne have skaffet en mangelfri genstand.
 Forbrugerens mulighed for at kræve ophævelse  

 af aftalen eller omlevering er desuden begrænset af reglerne i  

 §§ 57 og 58, hvorefter anvendelsen af disse beføjelser som  

 hovedregel forudsætter, at det modtagne kan tilbageleveres i  

 væsentlig samme stand og mængde som ved leveringen.
Muligheden for at kræve et forholdsmæssigt  

 afslag i købesummen forudsætter, at der foreligger en  

 værdiforringende mangel, jf. lovens brug af ordet  

 »forholdsmæssigt«.
Forbrugeren kan således ikke forlange en  

 reduktion af prisen, hvis manglen er uden betydning for salgsgenstandens  

 værdi.
 Forbrugerens muligheder for at kræve  

 ophævelse, omlevering eller forholdsmæssigt afslag er  

 således undergivet samme begrænsninger som uden for  

 forbrugerkøb.
Efter § 78, stk. 1, 2. pkt., kan forbrugeren  

 endvidere under visse betingelser forlange, at sælger afhjælper  

 manglen.
Afhjælpning kan   afhængig af manglens karakter -  

 foretages på flere måder.
I § 78, stk. 1, 3. pkt.,  

 nævnes udtrykkeligt, at sælgeren ved artsbestemte køb  

 ("genuskøb") kan opfylde sin afhjælpningspligt ved at  

 foretage omlevering.
Herudover vil afhjælpning kunne have form af  

 reparation eller   ved kvantitetsmangler, jf. § 50   efterlevering.
Formålet med afhjælpningen er at stille  

 forbrugeren lige så godt, som hvis der fra begyndelsen var leveret en  

 mangelfri ydelse.
Derfor sker afhjælpning på sælgers  

 bekostning.
 Forbrugerens mulighed for at kræve afhjælpning  

 af en mangel er uafhængig af, om manglen er væsentlig, og om der  

 foreligger en værdiforringende mangel.
Efter § 78, stk. 1, 2. pkt., kan  

 afhjælpningspligten gøres gældende, medmindre dette vil  

 forvolde sælgeren uforholdsmæssige omkostninger eller  

 væsentlig ulempe.
Efter formuleringen af § 78, stk. 1, er  

 udgangspunktet, at forbrugeren har krav på afhjælpning.
Det er  

 således sælgeren, der har bevisbyrden for, at afhjælpning  

 ikke er mulig eller vil påføre sælgeren  

 uforholdsmæssige omkostninger eller væsentlig ulempe.
Det beror på en konkret vurdering, om et krav om  

 afhjælpning vil forvolde sælgeren uforholdsmæssige  

 omkostninger eller væsentlig ulempe.
For en nærmere beskrivelse  

 af, hvilke forhold der inddrages i denne vurdering, kan henvises til  

 betænkningen side 95-96.
Forbrugeren er forpligtet til i rimeligt omfang at  

 medvirke til den praktiske gennemførelse af afhjælpningen.  

 Forbrugerens medvirken vil navnlig bestå i at give sælgeren  

 adgang til at foretage afhjælpningen hos forbrugeren, eller - hvis der  

 er tale om mindre, let transportable genstande - at bringe det solgte til  

 sælgerens forretningssted eller sende det med posten.
Transport af  

 større genstande påhviler derimod sælgeren.
Da  

 afhjælpningen som nævnt sker for sælgers regning, vil  

 eventuelle udgifter, forbrugeren afholder i forbindelse med sin medvirken,  

 skulle refunderes af sælger.
Under sælgers opfyldelse af  

 afhjælpningspligten suspenderes forbrugerens øvrige  

 mangelsbeføjelser.
Afhjælpes manglen behørigt,  

 indebærer det, at forbrugerens øvrige beføjelser efter  

 stk. 1 bortfalder.
Såfremt betingelserne herfor er opfyldt, vil  

 forbrugeren ved siden af afhjælpningen kunne kræve erstatning i  

 medfør af lovens § 80.
Efter købelovens § 78, stk. 2, er  

 forbrugeren berettiget til at holde købesummen tilbage, indtil krav om  

 afhjælpning er opfyldt.
Bestemmelsen har kun praktisk betydning i  

 kreditkøb.
Er manglen uvæsentlig kan forbrugeren ikke  

 tilbageholde et beløb, der åbenbart overstiger, hvad det vil  

 koste at afhjælpe manglen, jf. § 78, stk. 2, 2. pkt.
Adgangen  

 til at tilbageholde hele eller dele af købesummen ophører,  

 når sælgeren har afhjulpet manglen.
 § 78, stk. 2, kan ikke fraviges til skade for  

 forbrugeren, og det kan således ikke aftales, at forbrugeren skal  

 betale hele købesummen, før afhjælpningen er  

 foretaget.
I § 78, stk. 3, fastlægges forbrugerens  

 beføjelser i tilfælde, hvor sælgeren ikke inden rimelig  

 tid opfylder forbrugerens krav om afhjælpning.
Forbrugeren er i  

 så fald berettiget til at hæve købet, selv om manglen ikke  

 er væsentlig, eller - ved artsbestemte køb - kræve  

 omlevering.
Forbrugeren kan endvidere lade manglen afhjælpe for  

 sælgerens regning, hvis dette kan ske uden uforholdsmæssige  

 omkostninger.
Det antages, at forbrugeren   skønt det ikke  

 fremgår udtrykkeligt af bestemmelsen   også kan kræve et  

 forholdsmæssigt afslag i købesummen, hvis der foreligger en  

 værdiforringende mangel.
 Hvis det - eksempelvis på baggrund af  

 tilkendegivelser fra sælger - er åbenbart, at afhjælpning  

 ikke vil ske inden rimelig tid, kan forbrugeren allerede på dette  

 tidspunkt anvende beføjelserne efter § 78, stk. 3.
 Der henvises i øvrigt til betænkningen side  

 93-102.
Købelovens § 79 Som et modstykke til den ovenfor nævnte  

 afhjælpningspligt er der i købelovens § 79 fastsat regler  

 om sælgerens afhjælpningsret i forbrugerkøb.  

 Afhjælpning vil også her kunne være reparation, omlevering  

 eller efterlevering (ved kvantitetsmangler, jf. § 50).
Efter § 79 kan en forbruger ikke hæve  

 købet eller kræve et forholdsmæssigt afslag i  

 købesummen, hvis sælger tilbyder at afhjælpe manglen eller  

 foretage omlevering.
Forbrugeren kan endvidere ikke kræve omlevering,  

 hvis sælgeren tilbyder at afhjælpe manglen.
Det er dog en  

 forudsætning, at afhjælpning eller omlevering sker inden rimelig  

 tid og uden omkostninger eller væsentlig ulempe for forbrugeren.
 Bestemmelsen indebærer, at sælgeren har  

 mulighed for at afværge forbrugerens øvrige  

 mangelsbeføjelser - bortset fra erstatningsbeføjelsen - ved at  

 tilbyde afhjælpning.
Afhjælpningen skal som nævnt ske inden rimelig  

 tid.
Tilsvarende formulering anvendes i § 78 om sælgerens  

 afhjælpningspligt, og også ved fastsættelse af  

 afhjælpningsfristen efter § 79 vil der skulle foretages en konkret  

 vurdering.
Den omstændighed, at afhjælpning efter § 79 sker  

 på sælgerens initiativ, kan imidlertid skærpe  

 bedømmelsen.
Navnlig vil man i relation til fristen efter § 79  

 være mindre tilbøjelig til at tillægge individuelle  

 forhold hos sælgeren betydning, og det kan medføre, at fristen  

 bliver kortere end efter § 78.
Afhjælpningsretten er endvidere betinget af, at  

 afhjælpning kan ske uden væsentlig ulempe for forbrugeren.
Uanset  

 at afhjælpningen sker på sælgers initiativ, vil forbrugeren  

 i et vist omfang være forpligtet til at medvirke til  

 gennemførelsen heraf.
Det vil navnlig kunne komme på tale, at  

 forbrugeren skal bringe eller sende mindre genstande til sælgerens  

 forretningssted eller skal give sælgeren adgang til  

 salgsgenstanden.
Afhjælpningen sker desuden uden omkostninger for  

 forbrugeren.
I det omfang forbrugeren eksempelvis afholder udgifter til  

 forsendelse af salgsgenstanden, skal sælgeren refundere disse  

 udgifter.
 Afviser forbrugeren et berettiget  

 afhjælpningstilbud, har forbrugeren herved fortabt muligheden for at  

 kræve ophævelse, omlevering eller forholdsmæssigt afslag.  

 Forbrugeren er derimod ikke afskåret fra at gøre  

 erstatningsbeføjelsen gældende, såfremt betingelserne  

 herfor er opfyldt, jf. § 80. Forbrugerens almindelige  

 tabsbegrænsningspligt vil i disse tilfælde ofte føre til,  

 at forbrugerens erstatningskrav ikke kan overstige, hvad afhjælpning  

 ville have kostet sælgeren, hvis forbrugeren ikke havde afvist  

 sælgerens tilbud herom.
 Der henvises i øvrigt til betænkningen side  

 102-105.
Antallet af afhjælpningsforsøg Købeloven indeholder ikke udtrykkelige regler om  

 den situation, at det ikke lykkes for sælgeren at afhjælpe en  

 mangel i første forsøg.
Det fremgår af lovens  

 forarbejder, at sælgeren efter omstændighederne kan have krav  

 på mere end ét forsøg, inden forbrugeren kan gøre  

 de øvrige beføjelser gældende, bl.a. hvis sælgeren  

 har haft grund til at tro, at manglen var udbedret i første omgang.  

 Afhjælpning skal dog i alle tilfælde ske uden væsentlig  

 ulempe og inden for rimelig tid.
 Der henvises til den nærmere redegørelse i  

 betænkningen side 105-107.
5.4.2.  

 Forbrugerkøbsdirektivet Ved varens manglende overensstemmelse med  

 købsaftalen skal forbrugeren efter direktivet som udgangspunkt have  

 følgende mangelsbeføjelser:
 Afhjælpning, omlevering, passende afslag i prisen og  

 ophævelse af købet.
 Ved afhjælpning forstås ifølge  

 direktivets artikel 1, stk. 2, litra f, at varen bringes i  

 overensstemmelse med købsaftalen, mens de øvrige  

 beføjelser ikke defineres nærmere i direktivet.
 Forbrugerens muligheder for at gøre brug af de  

 enkelte beføjelser er nærmere reguleret i artikel 3,  

 stk. 3-6, hvor forbrugerens mangelsbeføjelser er opstillet i et  

 »hierarkisk« system:
 Forbrugeren har i første omgang alene krav  

 på, at sælgeren uden vederlag enten afhjælper manglen eller  

 foretager omlevering (artikel 3, stk. 3, 1. led). Det præciseres i  

 artikel 3, stk. 4, at der med ordene »uden vederlag« henvises til de  

 omkostninger, der er nødvendige for at bringe varen i overensstemmelse  

 med aftalen, navnlig forsendelsesomkostninger, arbejdsløn og  

 materialeomkostninger.
 Forbrugerens valgfrihed begrænses af, at den valgte  

 beføjelse ikke må være umulig eller uforholdsmæssig  

 at opfylde for sælgeren.
 Det er ikke nærmere reguleret i direktivet,  

 hvornår en beføjelse er umulig at opfylde, men i  

 præamblens pkt. 16 anføres som eksempel, at brugte genstande som  

 følge af deres natur generelt er umulige at omlevere, og at  

 forbrugerens ret til omlevering derfor ikke gælder for sådanne  

 varer.
Det anføres i direktivet (artikel 3, stk. 3,  

 2. led), at et krav om afhjælpning eller omlevering anses for  

 uforholdsmæssigt, hvis der herved påføres sælgeren  

 omkostninger, der i forhold til omkostningerne ved den alternative  

 beføjelse er urimelige.
Ved vurderingen heraf skal der tages hensyn  

 til værdien af varen, hvis den havde været kontraktmæssig,  

 manglens betydning, og om den alternative beføjelse vil kunne  

 gennemføres uden væsentlig ulempe for forbrugeren.
Direktivets uforholdsmæssighedsvurdering knytter sig  

 således til en vurdering af rimeligheden af de omkostninger, den valgte  

 beføjelse vil påføre sælger.
Arbejdsgruppen  

 anfører, at direktivet synes at måtte forstås  

 således, at der ikke skal foretages en snæver vurdering af de  

 omkostningsmæssige konsekvenser, men snarere en grundlæggende  

 rimelighedsvurdering, der tager udgangspunkt i omkostningerne, men hvor  

 også andre elementer, herunder hensynet til forbrugeren, kan  

 indgå.
Hvis forbrugeren efter det anførte ikke er  

 berettiget til at kræve omlevering eller afhjælpning, eller hvis  

 sælgeren ikke har afhjulpet manglen inden rimelig tid og uden  

 væsentlig ulempe for forbrugeren, kan forbrugeren kræve et  

 passende afslag i prisen eller hæve købsaftalen.
Forbrugeren kan  

 dog ikke gøre hævebeføjelsen gældende, hvis manglen  

 er uvæsentlig (direktivets artikel 3, stk. 5 og 6).
 Direktivet nævner ikke udtrykkeligt, hvad der skal  

 gælde, hvis sælgeren ikke har opfyldt et krav om omlevering inden  

 rimelig tid og uden væsentlig ulempe for forbrugeren, men det må  

 antages, at forbrugeren også i dette tilfælde kan kræve  

 prisafslag eller   såfremt manglen er væsentlig   ophæve  

 købet.
 Efter direktivet er afhjælpning og omlevering  

 således de primære beføjelser, mens afslag i prisen og  

 ophævelse af købsaftalen er sekundære  

 beføjelser.
Spørgsmålet om, hvorvidt et krav om  

 omlevering eller afhjælpning er uforholdsmæssigt, skal  

 afgøres på grundlag af en sammenligning mellem den valgte  

 beføjelse og den alternative beføjelse.
I betænkningen  

 (side 113 f) anføres det, at ordene »den alternative beføjelse«  

 umiddelbart kan synes at henvise til den anden af de primære  

 beføjelser, men ikke til de sekundære beføjelser  

 (ophævelse eller afslag i prisen). Det kan imidlertid i praksis  

 forekomme, at f.eks. et krav om omlevering er umuligt at opfylde, og der  

 ville i så fald ikke være nogen alternativ beføjelse at  

 sammenholde et krav om afhjælpning med.
Arbejdsgruppen anfører,  

 at det næppe kan være hensigten med bestemmelsen, at der i et  

 sådant tilfælde ikke skal foretages en vurdering af, om et krav  

 om afhjælpning er uforholdsmæssigt.
Det ville nemlig i givet fald  

 betyde, at forbrugeren kunne kræve at få gennemført selv  

 helt urimelige afhjælpningskrav, og sælgeren for at undgå  

 at foretage en sådan afhjælpning måtte undlade at  

 udføre afhjælpningen for derved at »tvinge« forbrugeren til at  

 gøre brug af de sekundære beføjelser, dvs. kræve  

 afslag eller ophæve købsaftalen.
Efter arbejdsgruppens opfattelse må det  

 således antages, at der ved vurderingen af, om et krav om eksempelvis  

 omlevering er uforholdsmæssigt, ikke alene vil kunne sammenlignes med  

 de omkostninger, der er forbundet med afhjælpning, men tillige med  

 omkostningerne ved ophævelse eller prisafslag.
Der vil ved vurderingen  

 bl.a. kunne tages hensyn til, om eksempelvis et prisafslag i den konkrete  

 situation er et rimeligt alternativ for forbrugeren.
 Der  

 henvises til betænkningen side 110-115.
5.4.3. Lovforslagets udformning 5.4.3.1. Ændringer, der er nødvendige for at  

 gennemføre direktivet Afhjælpning Arbejdsgruppen anfører, at direktivet som  

 udgangspunkt giver forbrugeren ret til at vælge mellem  

 afhjælpning eller omlevering, mens det efter købeloven er  

 sælgeren, der har valgretten.
Sælgeren kan således efter  

 § 78, stk. 1, i genuskøb vælge at opfylde sin  

 afhjælpningspligt ved at foretage omlevering, og efter § 79 kan  

 sælgeren tilbyde afhjælpning med den virkning, at forbrugeren som  

 udgangspunkt ikke kan gøre andre mangelsbeføjelser  

 gældende.
Efter arbejdsgruppens opfattelse er det derfor ikke muligt at  

 opretholde § 78 og § 79 i den nuværende udformning.  

 Bestemmelserne vil skulle ændres, således at sælger ikke  

 kan omlevere, hvis forbrugerens afhjælpningskrav hverken er umuligt  

 eller uforholdsmæssigt, og således at et krav om omlevering, der  

 hverken er umuligt eller uforholdsmæssigt, ikke kan afværges af  

 sælgers tilbud om afhjælpning.
Efter direktivets ordlyd er forbrugerens valgret knyttet  

 til spørgsmålet om, hvilken af de primære  

 beføjelser (afhjælpning eller omlevering) der ønskes  

 anvendt.
Arbejdsgruppen anfører, at det derfor er foreneligt med  

 direktivet at opretholde sælgers afhjælpningsret i de  

 tilfælde, hvor forbrugeren ikke ønsker afhjælpning eller  

 omlevering, men vil gøre brug af de sekundære beføjelser  

 (ophævelse eller afslag i prisen). Sælgeren vil således  

 kunne gives mulighed for at afværge krav om ophævelse eller  

 prisafslag ved at tilbyde forbrugeren afhjælpning eller omlevering.
Efter direktivet beror vurderingen af, om anvendelse af en  

 af de primære beføjelser er uforholdsmæssigt, på, om  

 den valgte beføjelse påfører sælgeren urimelige  

 omkostninger, henset til varens værdi uden mangler, manglens betydning,  

 og om den alternative beføjelse kan gennemføres uden  

 væsentlig ulempe for forbrugeren.
Efter direktivet er vurderingen  

 således primært koncentreret om den valgte beføjelses  

 økonomiske konsekvenser for sælgeren.
Efter købelovens § 78 har sælgeren kun  

 afhjælpningspligt, hvis dette ikke volder sælgeren  

 uforholdsmæssige omkostninger.
I vurderingen heraf indgår  

 imidlertid ikke kun omkostningerne for sælger, men også hensynet  

 til forbrugerens interesse i afhjælpning.
Arbejdsgruppen anfører, at hensynet til  

 forbrugerens interesse i at bruge den pågældende beføjelse  

 formentlig også kan inddrages efter direktivet.
Der skal således  

 efter direktivet tages hensyn til, om den alternative beføjelse kan  

 gennemføres uden væsentlig ulempe for forbrugeren, og heri  

 ligger antagelig, at forbrugerens særlige interesse i henholdsvis  

 afhjælpning eller omlevering efter omstændighederne kan betyde,  

 at den alternative beføjelse ikke kan gennemføres uden  

 væsentlig ulempe for forbrugeren.
Efter købelovens § 78 kan sælgeren  

 imidlertid også undlade at opfylde et krav om afhjælpning, hvis  

 dette vil påføre sælgeren væsentlig ulempe.
Dette  

 kan efter direktivet ikke tillægges betydning.
Da direktivet på  

 dette punkt stiller forbrugeren bedre end de gældende regler i  

 købeloven, kan dette ulempekriterium efter arbejdsgruppens opfattelse  

 ikke opretholdes.
Den praktiske betydning heraf vil dog være beskeden,  

 fordi de ulemper, der kan være forbundet med afhjælpning, ofte  

 vil indebære en ressourcebelastning og dermed også en omkostning  

 for sælger, og i så fald hindrer direktivet ikke, at ulemperne  

 kan indgå i vurderingen.
Omlevering og  

 ophævelse Efter købeloven er både forbrugerens mulighed  

 for at hæve købet og for at kræve omlevering som  

 udgangspunkt betinget af, at manglen ikke er uvæsentlig, mens  

 væsentlighedsbetingelsen efter direktivet kun er knyttet til  

 hævebeføjelsen.
Arbejdsgruppen finder på den baggrund, at  

 det ikke er muligt at opretholde kravet om, at omlevering som udgangspunkt  

 kun kan kræves, hvis manglen ikke er uvæsentlig.
Efter direktivet kan omleveringsbeføjelsen dog ikke  

 gøres gældende, hvis dette er uforholdsmæssigt.
I  

 uforholdsmæssighedsvurderingen skal der som nævnt bl.a. tages  

 hensyn til manglens betydning, hvilket efter arbejdsgruppens opfattelse  

 indirekte kan føre til, at omleveringsbeføjelsen heller ikke  

 efter direktivet kan gøres gældende, hvis manglen er  

 uvæsentlig.
Efter købelovens § 57 er det som udgangspunkt  

 en betingelse for at gøre hæve- og omleveringsbeføjelsen  

 gældende, at det modtagne tilbageleveres i væsentlig samme stand  

 og mængde, som det havde ved leveringen.
Efter præamblens pkt. 15  

 kan nærmere bestemmelser om vilkår for at hæve købet  

 fastsættes i den nationale lovgivning.
Det vil således være  

 muligt at opretholde købelovens § 57 for så vidt  

 angår forbrugerens adgang til at hæve købet.
Prisafslag Også afslagsbeføjelsen er i direktivet  

 formuleret anderledes end i købeloven.
Det fremgår ikke af  

 direktivet, hvad der skal forstås ved »et passende« afslag i artikel 3,  

 stk. 5, men udtrykket synes at indebære, at ikke enhver nok  

 så lille mangel kan give grundlag for et prisafslag.
 Det er dog efter arbejdsgruppens opfattelse tvivlsomt, om  

 der i direktivets tekst kan indfortolkes et krav om, at manglen skal  

 være værdiforringende, for at forbrugeren kan anvende  

 afslagsbeføjelsen.
I betænkningen (side 120 f) er der redegjort for det  

 nærmere indhold af købelovens regler om forholdsmæssigt  

 afslag, og for de vanskeligheder der i praksis kan være knyttet til det  

 traditionelle udgangspunkt for afslagets beregning.
Det anføres, at en  

 konsekvent fastholdelse af, at manglen objektivt set skal være  

 værdiforringende, for at den kan give grundlag for et  

 forholdsmæssigt afslag, i visse situationer kan betyde, at forbrugeren  

 helt er afskåret fra at gøre mangelsbeføjelser  

 gældende.
Forbrugeren kan således efter købeloven kun  

 forlange afhjælpning, hvis dette ikke vil påføre  

 sælgeren uforholdsmæssige omkostninger eller væsentlig  

 ulempe, og erstatningsbeføjelsen kan kun gøres gældende,  

 hvis der er det fornødne ansvarsgrundlag.
I sådanne situationer  

 vil der ifølge arbejdsgruppen i praksis være en  

 tilbøjelighed til enten at tildele et afslag, uanset om det er  

 tvivlsomt, om manglen er værdiforringende, eller til at lempe  

 væsentlighedsvurderingen, således at forbrugeren gives mulighed  

 for at hæve købet eller kræve omlevering.
Situationen kan  

 imidlertid være således, at forbrugeren ikke ønsker dette,  

 eksempelvis fordi der er lang leveringstid på varer af den  

 pågældende type.
I så fald kan forbrugeren være uden  

 reaktionsmuligheder over for sælgeren, selv om varen ikke er i  

 overensstemmelse med det aftalte.
Den præcise rækkevidde af formuleringen »et  

 passende afslag« i direktivets artikel 3 kan som nævnt give anledning  

 til tvivl.
For med sikkerhed at gennemføre direktivet korrekt,  

 bør købelovens terminologi dog efter arbejdsgruppens opfattelse  

 ændres, således at der kan gives »et passende« afslag i  

 prisen.
En ændring af terminologien til »passende afslag«  

 vil ikke ændre på, at et forholdsmæssigt afslag i  

 almindelighed også betragtes som det passende afslag, når der  

 foreligger en værdiforringende mangel.
Trods forslaget om et  

 ændret ordvalg er der ikke tilsigtet en væsentlig ændring  

 af retstilstanden. Ændringen vil i vidt omfang være en  

 videreførelse af hidtidig praksis, hvor der også har vist sig et  

 behov for i visse sager at forlade det sædvanlige udgangspunkt for  

 beregningen af et forholdsmæssigt afslag.
Der henvises til  

 betænkningen side 121 f.
 Der henvises i øvrigt til betænkningen side  

 115-122.
5.4.3.2. Ændringer, der ikke er nødvendige for at  

 gennemføre direktivet I betænkningen (side 123-125) er der redegjort for  

 de områder, hvor købeloven og forbrugerkøbsdirektivet i  

 relation til mangelsbeføjelserne er sammenfaldende, samt for de  

 områder, hvor købeloven giver forbrugeren en bedre retsstilling,  

 end det kræves efter direktivet.
Arbejdsgruppen anfører, at købeloven  

 på disse områder kan opretholdes uændret under henvisning  

 til direktivets minimumsklausul.
Købelovens § 80 om erstatning i  

 anledning af mangler kan også opretholdes uændret, idet  

 erstatningsspørgsmål ikke er reguleret af direktivet, jf. herved  

 også præamblens pkt. 6, hvor det fastslås, at en  

 tilnærmelse af medlemsstaternes nationale lovgivninger om  

 forbrugerkøb ikke berører nationale retsregler og principper  

 vedrørende de ordninger, der gælder for ansvar i og uden for  

 kontraktforhold.
 I forlængelse af overvejelserne vedrørende  

 gennemførelsen af forbrugerkøbsdirektivets artikel 3 har  

 arbejdsgruppen overvejet, om der bør stilles forslag om yderligere  

 ændringer i reglerne om forbrugerens mangelsbeføjelser.
Arbejdsgruppen har for det første overvejet, om det  

 er muligt i loven at angive visse nærmere retningslinier for,  

 hvornår afhjælpning eller omlevering er sket inden for rimelig  

 tid.
Arbejdsgruppen finder det hensigtsmæssigt, hvis det i loven  

 angives, hvilke forhold der navnlig må inddrages i vurderingen af, om  

 den pågældende beføjelse er opfyldt inden for denne  

 tidsmæssige ramme.
Arbejdsgruppen foreslår på den baggrund  

 en bestemmelse, der angiver, at der ved vurderingen af, om der er sket  

 afhjælpning eller omlevering inden rimelig tid, navnlig skal tages  

 hensyn til genstandens art, manglens beskaffenhed og forbrugerens behov for  

 genstanden, herunder om sælgeren for egen regning har stillet en  

 erstatningsgenstand til rådighed for forbrugeren.
Der henvises til  

 betænkningen side 125 f.
Arbejdsgruppen har endvidere overvejet, om der i loven  

 bør indføjes regler om antallet af  

 afhjælpningsforsøg, således at det fremgår af loven,  

 at sælger kun har ét afhjælpningsforsøg, medmindre  

 der foreligger særlige grunde.
Hensigten med en sådan bestemmelse  

 ville i givet fald navnlig være at præcisere, hvem af parterne  

 der skal godtgøre, at der foreligger omstændigheder, som  

 berettiger til mere end ét afhjælpningsforsøg.  

 Arbejdsgruppen har imidlertid efter en vurdering af fordele og ulemper ikke  

 fundet at burde foreslå en sådan bestemmelse.
Der henvises herom  

 til betænkningen side 126-128.
 Arbejdsgruppen har endvidere overvejet, om der i loven  

 bør indføjes regler om fradrag i forbrugerens  

 tilbagebetalingskrav ved ophævelse af købsaftalen, jf. herved  

 præamblens pkt. 15, der nævner, at medlemslandene har mulighed  

 for at fastsætte, at eventuel tilbagebetaling til forbrugeren kan  

 nedsættes under hensyn til forbrugerens brug af varen i den tid, der er  

 gået siden leveringen.
Arbejdsgruppen anfører herom navnlig, at  

 problemstillingen synes at være snævert knyttet til enkelte  

 produkttyper, og at en generel regulering af spørgsmålet kunne  

 give anledning til en række tvister om beløb af begrænset  

 størrelse.
En bestemmelse om fradrag i forbrugerens  

 tilbagebetalingskrav ville i givet fald også skulle suppleres med en  

 bestemmelse, der pålægger sælgeren at betale renter af  

 købesummen for den periode, sælgeren har haft rådighed  

 over beløbet.
En regulering af spørgsmålet synes dermed  

 at ville føre til en komplicering af lovgivningen, der efter  

 arbejdsgruppens opfattelse ikke står i et rimeligt forhold til, hvad  

 der kan opnås herved.
Arbejdsgruppen har derfor fundet, at  

 spørgsmålet fortsat bør løses i praksis på  

 baggrund af de enkelte sagers konkrete omstændigheder.
Der henvises  

 herom til betænkningen side 128-130.
 I lyset af en række sager fra  

 Forbrugerklagenævnet har arbejdsgruppen endvidere overvejet, om der  

 bør udformes regler om sælgers krav på vederlag for  

 undersøgelser af salgsgenstande, der indleveres med henblik på  

 afhjælpning.
I praksis har spørgsmålet været aktuelt  

 i de situationer, hvor det ved sælgers undersøgelse konstateres,  

 at salgsgenstanden ikke lider af en køberetlig mangel.
I en  

 sådan situation er sælger efter klagenævnspraksis alene  

 berettiget til at forlange vederlag for den foretagne undersøgelse,  

 hvis forbrugeren på forhånd er blevet gjort udtrykkeligt bekendt  

 hermed, og foretages reparationen, kan sælgeren kun kræve  

 reparationsudgifterne betalt af forbrugeren, hvis sælgeren på  

 forhånd har indhentet en accept heraf fra forbrugeren.
Indleveres  

 salgsgenstanden til reparation i en eventuel garantiperiode, vil  

 sælgeren efter klagenævnspraksis ikke kunne kræve vederlag  

 for sin undersøgelse.
Arbejdsgruppen har ikke fundet, at  

 spørgsmålet bør reguleres i loven.
Arbejdsgruppen peger  

 bl.a. på, at en udtrykkelig lovregel om spørgsmålet om  

 vederlag kan indebære en risiko for, at der ikke i fornødent  

 omfang vil kunne tages hensyn til en sags konkrete omstændigheder, og  

 at der dermed opstår risiko for meget »firkantede« løsninger.
En  

 lovbestemmelse vil endvidere kunne give anledning til en række  

 afgrænsningsproblemer med hensyn til, hvilket beløb  

 sælgeren   forudsat, at forbrugeren på forhånd har  

 været advaret herom   i givet fald vil kunne kræve.
Der henvises  

 til betænkningen side 130-132.
 Justitsministeriet kan tilslutte sig arbejdsgruppens  

 synspunkter og forslag, og lovforslaget er udformet i overensstemmelse  

 hermed.
 Der henvises til lovforslagets § 1, nr. 9 (de  

 foreslåede §§ 78-79).
5.5.  

 Reklamationsregler 5.5.1. Gældende ret For forbrugerkøbs vedkommende er  

 spørgsmålet om reklamation i anledning af mangler reguleret i  

 §§ 81-86. Bestemmelserne kan ikke fraviges til skade for forbrugeren,  

 jf. § 1, stk. 2.
 Købeloven indeholder en såkaldt relativ  

 reklamationsfrist i § 81. Fristen er »relativ«, fordi dens  

 starttidspunkt og længde afhænger af, hvornår forbrugeren  

 opdagede eller burde have opdaget manglen. § 83 indeholder en absolut  

 reklamationsfrist på 1 år fra salgsgenstandens overgivelse til  

 køberen.
Efter den relative reklamationsfrist i § 81 skal en  

 forbruger, der vil påberåbe sig en mangel, som nævnt give  

 sælgeren meddelelse herom inden rimelig tid, efter forbrugeren har  

 eller burde have opdaget manglen.
I modsat fald taber forbrugeren retten til  

 at gøre manglen gældende. § 81 gælder dog ikke, hvis  

 sælgeren har handlet i strid med almindelig hæderlighed eller  

 groft uagtsomt, jf. § 82.
Der stilles ikke krav om, at forbrugeren i forbindelse  

 med, at manglen påberåbes, skal angive, hvilken beføjelse  

 der gøres gældende.
En såkaldt neutral reklamation er  

 således tilstrækkelig til at afbryde fristen i § 81.  

 Forbrugeren vil dog være forpligtet til på sælgers  

 forespørgsel at tilkendegive, hvilken beføjelse han vil  

 gøre gældende.
Ved undladelse heraf kan forbrugerens mulighed  

 for at gøre (i hvert fald) hævebeføjelsen gældende  

 bortfalde.
Forholder forbrugeren sig passiv i længere tid efter at have  

 reklameret, kan dette endvidere føre til, at han i det hele fortaber  

 retten til at gøre mangelsbeføjelser gældende, også  

 selv om han ikke har modtaget en forespørgsel fra sælgeren.  

 Forbrugerens krav forældes endvidere efter den almindelige  

 5-årige forældelsesfrist i 1908-loven.
 I forbrugerkøb påhviler der som udgangspunkt  

 ikke forbrugeren en egentlig pligt til at undersøge salgsgenstanden.  

 Dette indebærer, at reklamationsfristen efter § 81 i almindelighed  

 først vil begynde at løbe, når forbrugeren på anden  

 måde bliver opmærksom på manglen, eller ikke ved almindelig  

 agtpågivenhed kunne undgå at blive opmærksom herpå i  

 forbindelse med almindelig brug af varen.
Forbrugeren skal reklamere inden rimelig tid.  

 Afgørelsen af, hvor lang frist forbrugeren har, må bero på  

 en konkret vurdering, og individuelle forhold hos forbrugeren kan  

 medføre, at fristen forlænges.
I almindelighed må  

 forbrugeren have tid til at kunne overveje sin stilling og eventuelt  

 rådføre sig med andre, før forbrugeren retter henvendelse  

 til sælgeren.
Omvendt kan konkrete omstændigheder føre  

 til, at forbrugeren må reklamere meget hurtigt, eksempelvis hvis det  

 solgte er undergivet store prissvingninger.
Reklamerer forbrugeren for sent, indebærer dette som  

 udgangspunkt, at forbrugeren taber retten til at gøre manglen  

 gældende.
Hvis sælgeren ikke gør indsigelse mod den for  

 sene reklamation, men indlader sig i realitetsforhandlinger med forbrugeren  

 vedrørende reklamationens berettigelse, vil reklamationen imidlertid  

 blive tillagt retsvirkning.
Bevisbyrden for, at der er afgivet reklamation, og at  

 dette er sket rettidigt, påhviler forbrugeren.
Forbrugerens reklamation  

 efter § 81 har retsvirkning, selv om den forsinkes eller bortkommer  

 under forsendelsen, jf. lovens § 86.
Efter den absolutte reklamationsfrist i købelovens  

 § 83 skal køberen meddele sælgeren, at køberen vil  

 påberåbe sig en mangel inden 1 år fra salgsgenstandens  

 overgivelse til ham.
I modsat fald kan køberen ikke gøre  

 manglen gældende, medmindre sælgeren har påtaget sig at  

 indestå for genstanden i længere tid eller har handlet i strid  

 med almindelig hæderlighed.
Er der tale om køb af  

 byggematerialer, er fristen dog 5 år regnet fra byggeriets aflevering,  

 dog højst 6 år fra overgivelsen af materialerne til  

 køberen, jf. § 83, stk. 2, jf. § 54, stk. 2. Hvis  

 varen medfører fare, eksempelvis for personskade, kan der efter  

 reglerne i produktsikkerhedsloven gives påbud om at trække varen  

 tilbage.
I så fald gælder fristen i købelovens § 83  

 ikke, og forbrugeren kan påberåbe sig manglen, selv om der er  

 gået mere end 1 år, jf. § 12, stk. 3, i  

 produktsikkerhedsloven.
 1-års fristen gælder, selv om køberen  

 hverken kendte eller burde kende manglen.
Den absolutte reklamationsfrist afbrydes ligesom den  

 relative frist ved, at forbrugeren giver meddelelse om, at han vil  

 påberåbe sig en mangel, jf. ovenfor.
Det er også efter  

 § 83 tilstrækkeligt, at forbrugeren afgiver en neutral  

 reklamation.
Reklamation efter 1-års fristens udløb  

 medfører, at forbrugeren ikke kan gøre manglen gældende,  

 medmindre sælgeren har handlet i strid med almindelig  

 hæderlighed.
En for sen reklamation vil endvidere kunne tillægges  

 retsvirkning, hvis sælgeren indlader sig i realitetsforhandlinger med  

 forbrugeren vedrørende reklamationens berettigelse.
Efter § 83 gælder den 1-årige  

 reklamationsfrist endvidere ikke, hvis sælgeren har påtaget sig  

 at indestå for salgsgenstanden i længere tid.
En sådan  

 indeståelse vil navnlig foreligge, hvis sælgeren har afgivet en  

 udtrykkelig garanti af længere varighed, men også andre  

 tilkendegivelser fra sælger vil efter omstændighederne kunne  

 betragtes som en indeståelse.
Forbrugeren har bevisbyrden for, at der er reklameret  

 rettidigt, eller at der foreligger forhold, der kan medføre, at  

 1-års fristen ikke finder anvendelse.
Forbrugerens reklamation efter  

 § 83 er omfattet af § 86, hvorefter adressaten bærer  

 forsendelsesrisikoen.
 Der  

 henvises til betænkningen side 133-137.
5.5.2. Forbrugerkøbsdirektivet Efter direktivet hæfter sælgeren for varens  

 manglende overensstemmelse med købsaftalen, når den manglende  

 overensstemmelse viser sig senest 2 år efter leveringen af varen.
Hvis  

 de mangelsbeføjelser, der er nævnt i artikel 3, ifølge  

 national lovgivning i stedet er underkastet en reklamationsfrist, må  

 denne ikke udløbe inden for en periode af 2 år fra varens  

 levering (artikel 5). En eventuel reklamationsfrist må således  

 ikke være kortere end 2 år regnet fra leveringstidspunktet.
 Efter artikel 5, stk. 2, kan medlemslandene endvidere  

 fastsætte, at forbrugeren skal påberåbe sig en mangel over  

 for sælgeren senest 2 måneder efter, at forbrugeren har opdaget  

 den pågældende mangel.
 Såfremt medlemslandene vælger i national  

 lovgivning at have regler om en sådan »relativ« reklamationsfrist  

 dvs. en supplerende frist, som regnes fra det tidspunkt, hvor forbrugeren fik  

 kendskab til manglen, skal forbrugeren således som minimum have en  

 frist på 2 måneder regnet fra det tidspunkt, hvor forbrugeren  

 rent faktisk opdagede manglen.
Arbejdsgruppen anfører, at direktivet formentlig  

 må forstås således, at 2-måneders fristen ikke  

 berører 2-års fristen.
Medlemslandene kan således  

 vælge at fastsætte en frist på 2 år fra leveringen  

 som den yderste frist for at fremsætte mangelskrav, uanset  

 hvornår forbrugeren opdager manglen.
Som de øvrige bestemmelser i direktivet kan  

 reklamationsreglerne ikke fraviges til skade for forbrugeren.
Direktivets  

 artikel 7, stk. 1, 2. led, modificerer imidlertid dette, idet  

 medlemslandene kan tillade, at parterne ved køb af brugte varer  

 aftaler en kortere reklamationsfrist end den ovenfor nævnte 2-års  

 frist.
Fristen skal dog som minimum være 1 år.
 Der  

 henvises til betænkningen side 137 f.
5.5.3. Lovforslagets udformning Efter arbejdsgruppens opfattelse vil  

 gennemførelse af direktivets artikel 5, stk. 2, kræve en  

 ændring af den »relative« reklamationsfrist i købelovens  

 § 81, idet den nuværende frist »inden rimelig tid« efter  

 omstændighederne kan være kortere end 2 måneder.
Det er  

 således nødvendigt at tilføje i bestemmelsen, at  

 forbrugeren har en reklamationsfrist på 2 måneder regnet fra det  

 tidspunkt, han opdagede manglen.
Arbejdsgruppen foreslår i  

 sammenhæng hermed en tilsvarende ændring af lovens § 85 om  

 tilfælde, hvor forbrugeren reklamerer over for en anden end  

 sælgeren (producenten eller en anden, der har påtaget sig en  

 afhjælpningsforpligtelse).
 Direktivet giver endvidere ikke mulighed for at regne  

 reklamationsfristen allerede fra det tidspunkt, hvor forbrugeren burde have  

 (men ikke har) opdaget manglen, og dette kriterium må således  

 udgå af § 81.
Som nævnt under pkt. 5.5.1. finder § 81 ikke  

 anvendelse, hvis sælgeren har handlet i strid med almindelig  

 hæderlighed eller groft uagtsomt.
Direktivet indeholder ikke en  

 tilsvarende regel, men undtagelsen vil kunne opretholdes i medfør af  

 direktivets minimumsklausul.
 Arbejdsgruppen anfører endvidere, at  

 gennemførelse af direktivets artikel 5, stk. 1, kræver, at  

 den »absolutte« reklamationsfrist i købelovens § 83  

 forlænges fra 1 år til 2 år regnet fra overgivelsen af  

 varen til forbrugeren.
I sammenhæng hermed foreslår arbejdsgruppen,  

 at den absolutte reklamationsfrist uden for forbrugerkøb (§ 54)  

 ændres tilsvarende.
Arbejdsgruppen anfører, at der i modsat fald  

 vil opstå en »reklamationsklemme« for detailhandlerne mv.
De vil  

 således kunne mødes med mangelsindsigelser fra forbrugerne  

 indtil 2 år efter salget, mens de (medmindre andet har kunnet aftales)  

 er afskåret fra selv at gå videre med mangelskravet mod  

 producenter mv., hvis der er gået mere end 1 år.
Arbejdsgruppen  

 peger også på, at der ved internationale køb i  

 medfør af CISG (artikel 39, stk. 2) gælder en absolut  

 reklamationsfrist på 2 år.
Arbejdsgruppen har i betænkningen (side 140-146)  

 redegjort for de hensyn, der ligger bag reklamationsfristerne og for  

 tidligere overvejelser om reglernes udformning.
Det anføres, at det  

 under arbejdsgruppens drøftelser er blevet anført, at den  

 absolutte reklamationsfrist bør ophæves eller forlænges ud  

 over de 2 år, som direktivet kræver.
Arbejdsgruppen finder  

 imidlertid, at spørgsmålet herom i givet fald bør  

 vurderes i sammenhæng med reklamationsfristen uden for  

 forbrugerkøb, og at problemstillingen også bør ses i  

 sammenhæng med spørgsmålet om forbrugerens mulighed for at  

 rette mangelskrav mod tidligere salgsled (producenter og tidligere  

 sælgere). Spørgsmålet bør således i givet  

 fald tages op i forbindelse med en generel købelovsrevision.
 Som nævnt under pkt. 5.5.2. åbnes der i  

 direktivet mulighed for, at der ved salg af brugte varer kan gives parterne  

 mulighed for at aftale en kortere reklamationsfrist, dog ikke under 1  

 år.
Arbejdsgruppen finder, at denne mulighed ikke bør  

 bruges.
Det anføres, at en bestemmelse, der knytter bestemte  

 retsvirkninger til, om varen er »brugt« eller ej, kan skabe vanskelige  

 afgrænsningsproblemer.
Det gældende mangelsbegreb indeholder  

 desuden en fleksibilitet, der gør det muligt i fornødent omfang  

 at tage hensyn til salgsgenstandens nærmere karakter.
Stridens kerne  

 ved køb af brugte varer synes i vidt omfang at være, hvilke krav  

 der kan stilles til brugte varer, og dette spørgsmål vil en  

 differentieret reklamationsfrist ikke bidrage til at løse.
Samlet  

 finder arbejdsgruppen, at differentierede reklamationsfrister vil  

 indebære en uhensigtsmæssig og unødig komplicering af den  

 køberetlige regulering.
 Der henvises i øvrigt til betænkningen side  

 138-149.
 Justitsministeriet er enig i arbejdsgruppens synspunkter  

 og forslag, og lovforslaget er udformet i overensstemmelse hermed.
 Der henvises til lovforslagets § 1, nr. 4 og 10-12  

 (de foreslåede ændringer til § 54, stk. 1, og  

 § 83, stk. 1 samt de foreslåede §§ 81 og 85).
5.6. Lovvalg 5.6.1. Gældende ret EU-konventionen om, hvilket lands lovgivning der skal  

 anvendes på kontraktlige forpligtelser (lovvalgskonventionen)  

 gælder her i landet, jf. lov nr. 188 af 9. maj 1984 med senere  

 ændringer.
Hvis parterne i en forbrugeraftale ikke har aftalt,  

 hvilket lands lov der skal gælde for aftalen, vil det som hovedregel  

 være loven i det land, hvor forbrugeren bor, der finder anvendelse.
Det  

 gælder bl.a., hvis den erhvervsdrivende forud for aftalens  

 indgåelse har reklameret eller fremsat særligt tilbud over for  

 forbrugeren i dennes bopælsland, og forbrugeren dér har  

 foretaget de handlinger, som fra forbrugerens side er nødvendige for  

 at indgå aftalen (konventionens artikel 5).
 Efter konventionen kan parternes lovvalg i de nævnte  

 tilfælde ikke medføre, at forbrugeren mister den beskyttelse,  

 der tilkommer ham i medfør af ufravigelige regler i  

 bopælslandets lovgivning.
 Konventionen indebærer, at forbrugeren kan  

 påberåbe sig både de ufravigelige bestemmelser i  

 bopælslandets lovgivning og de bestemmelser, der følger af  

 lovvalgsaftalen, og det kan have praktisk betydning, hvis de  

 sidstnævnte bestemmelser giver forbrugeren en bedre retsstilling.
 Hvis en aftale   herunder enhver forbrugeraftale - kun har  

 tilknytning til ét land (f.eks. hvis begge parter bor i det samme  

 land, og aftalen indgås og skal opfyldes dér) kan parterne ikke  

 ved at vælge et andet lands lovgivning tilsidesætte ufravigelige  

 bestemmelser i det lands lovgivning, som aftalen i øvrigt har  

 tilknytning til.
 Der henvises i øvrigt til betænkningen side  

 37-41.
5.6.2. Forbrugerkøbsdirektivet Efter direktivet må forbrugeren ikke kunne fratages  

 den beskyttelse, der følger af direktivet, gennem en lovvalgsaftale,  

 der henviser til lovgivningen i et ikke-EU/EØS-land, hvis  

 købsaftalen har nær tilknytning til medlemsstaternes  

 område.
Der henvises til direktivets artikel 7, stk. 2.
5.6.3. Lovforslagets udformning Arbejdsgruppen anfører, at gennemførelse af  

 direktivets bestemmelse om beskyttelse af forbrugeren mod visse uheldige  

 virkninger af det frie lovvalg bør ske på en måde, der  

 ligesom lovvalgskonventionen tillader forbrugeren at vælge mellem den  

 beskyttelse, der følger af ufravigelige regler i det  

 EU/EØS-lands lovgivning, der ville finde anvendelse uden  

 lovvalgsaftalen, og lovgivningen i det land, som lovvalgsaftalen henviser  

 til, hvis denne lovgivning stiller forbrugeren bedre.
 Arbejdsgruppen finder endvidere, at begrænsningen i  

 visse lovvalgsklausulers retsvirkning på grund af reglernes nære  

 indbyrdes sammenhæng bør gælde i relation til alle  

 spørgsmål om mangler ved salgsgenstanden, selv om direktivet  

 alene forpligter medlemslandene til at lade begrænsningen omfatte de  

 spørgsmål om mangler, der er reguleret i  

 forbrugerkøbsdirektivet.
Arbejdsgruppen foreslår, at den nødvendige  

 regulering af visse lovvalgsklausulers retsvirkning indføjes i loven  

 om gennemførelse af lovvalgskonventionen i dansk ret.
Efter  

 arbejdsgruppens opfattelse vil det herved kunne fremgå klarere, at der  

 med den foreslåede bestemmelse alene sker en fravigelse af  

 konventionens lovvalgsregler i enkelte ret atypiske situationer.
 Der henvises til betænkningen side 41-44.
 Justitsministeriet er enig med arbejdsgruppen i, at  

 beskyttelsen mod visse lovvalgsklausuler bør gælde i relation  

 til alle spørgsmål om mangler ved salgsgenstanden, selv om  

 direktivet alene forpligter medlemsstaterne til at lade lovvalgsreglen  

 omfatte de spørgsmål om mangler, der er reguleret i  

 forbrugerkøbsdirektivet.
 Justitsministeriet finder derimod, at det på  

 nuværende tidspunkt er mest hensigtsmæssigt at gennemføre  

 direktivbestemmelsen på samme måde som ved gennemførelsen  

 af tidligere forbrugerbeskyttelsesdirektiver, dvs. ved en bestemmelse i den  

 pågældende materielle lov   her købeloven.
 Det foreslås, at forbrugeren ikke gennem en  

 lovvalgsaftale, der henviser til et ikke-EU/EØS-lands lovgivning, kan  

 miste den beskyttelse, der følger af det EU/EØS-lands  

 ufravigelige regler, som ellers ville gælde.
 Der  

 henvises til lovforslagets § 1, nr. 13 (den foreslåede  

 § 87).
5.7. Forholdet til tidligere salgsled Det er efter gældende ret ikke udelukket, at  

 et mangelskrav efter omstændighederne kan gøres gældende  

 direkte over for sælgers sælger eller et andet tidligere led i  

 omsætningskæden, enten ud fra et såkaldt  

 indtrædelsessynspunkt eller på grundlag af, at det tidligere led  

 har handlet ansvarspådragende også over for senere led i  

 omsætningskæden.
Indtrædelsessynspunktet indebærer, at  

 køberen anses for indtrådt i det krav, sælgeren  

 måtte have mod det tidligere salgsled i anledning af den  

 pågældende mangel.
I kraft af, at køberen således  

 indtræder i sælgerens krav mod det tidligere led, kan  

 køberens krav ikke overstige, hvad sælgeren kunne have  

 krævet af det tidligere led, og køberens krav er underlagt de  

 begrænsninger, der måtte følge af aftalen mellem  

 sælgeren og det tidligere led.
Køberens direkte krav mod et tidligere salgsled kan  

 som nævnt også bygge på almindelige principper om  

 culpaansvar uden for kontrakt.
I så fald er køberens krav mod  

 det tidligere led uafhængigt af aftalen mellem sælgeren og det  

 tidligere led.
 Efter direktivets artikel 4 skal en sælger, der er  

 ansvarlig over for forbrugeren for en mangel, som skyldes en handling eller  

 undladelse, der er begået af producenten, et tidligere led i  

 salgskæden eller en anden mellemmand, have adgang til at rejse krav mod  

 den ansvarlige person i aftalekæden i overensstemmelse med national  

 lovgivning.
Det anføres i præamblens pkt. 9, at  

 sælger efter regler fastsat i national lovgivning bør kunne  

 gøre regres mod producenten, en tidligere sælger i samme  

 aftalekæde eller en anden mellemmand, medmindre sælgeren har  

 givet afkald på denne ret.
Det anføres, at direktivet ikke  

 berører princippet om aftalefrihed mellem sælger, producent, en  

 tidligere sælger eller anden mellemmand, og at spørgsmålet  

 om, mod hvem og hvordan sælgeren kan gøre regres, afgøres  

 efter den nationale lovgivning.
 Arbejdsgruppen anfører (betænkningen side  

 151-152), at direktivet formentlig må forstås således, at  

 medlemslandene alene er afskåret fra at fastsætte (eller  

 opretholde) regler, der indebærer, at sælgeren ikke under nogen  

 omstændigheder kan gøre et regreskrav gældende mod et  

 tidligere led i omsætningskæden.
 Arbejdsgruppen finder på den baggrund, at direktivet  

 er opfyldt i dansk ret, og at særlig lovgivning om sælgers regres  

 mod tidligere led således ikke er nødvendig.
Arbejdsgruppen anfører, at det i  

 forbindelse med gennemførelse af direktivet kunne være mere  

 nærliggende at overveje, om der bør fastsættes regler om  

forbrugerens muligheder for at rette et direkte mangelskrav mod  

 tidligere salgsled.
Den danske købelov indeholder i modsætning  

 til lovgivningen i de øvrige nordiske lande ikke bestemmelser herom,  

 men de ovenfor nævnte ulovbestemte principper finder anvendelse.
Arbejdsgruppen anfører imidlertid, at lovgivning  

 herom vil rejse en række vanskelige principielle  

 spørgsmål, som ikke ville kunne afklares inden for direktivets  

 gennemførelsesfrist.
Endvidere følger det af  

 forbrugerkøbsdirektivets artikel 12, at Kommissionen senest om 5  

 år skal afgive en rapport til Rådet om bl.a. behovet og  

 mulighederne for at indføre direkte producentansvar.  

 Spørgsmålet vil således blive taget op i en bredere  

 europæisk sammenhæng.
 Der henvises til betænkningen side 152-157.
 Justitsministeriet er enig i arbejdsgruppens  

 overvejelser.
 Justitsministeriet finder således, at  

 spørgsmålet om en eventuel lovregulering af adgangen til at  

 rette mangelskrav mod tidligere led på grund af de væsentlige  

 internationale aspekter i forbindelse med udviklingen af EU s indre marked  

 først bør tages op, når Kommissionens vurdering af  

 behovet og mulighederne for en fællesskabsretlig regulering  

 foreligger.
 6. Lovforslagets økonomiske og administrative konsekvenser  

 mv.
6.1. Økonomiske og administrative konsekvenser for det  

 offentlige 6.1.1. Forbrugerklagenævnet Den foreslåede forlængelse af den absolutte  

 reklamationsfrist fra 1 år til 2 år betyder, at forbrugerne vil  

 få mulighed for at gennemføre mangelskrav, som under den  

 gældende ordning afskæres, fordi der er gået mere end 1  

 år efter at varen blev leveret.
Dette indebærer bl.a., at flere  

 sager end hidtil vil kunne indbringes for Forbrugerklagenævnet, som  

 behandler klager fra forbrugere vedrørende bl.a. mangelfulde  

 varer.
 På nuværende tidspunkt er det vanskeligt at  

 skønne nærmere over, hvor mange sager det vil dreje sig om.  

 Stigningen vil først indtræde i 2003, idet forlængelsen af  

 reklamationsfristen først får reel betydning, når der er  

 gået 1 år (den nuværende reklamationsfrist) efter den  

 foreslåede ikrafttrædelsesdato den 1. januar 2002.
 Et eventuelt behov for øgede bevillinger til  

 Forbrugerklagenævnet i anledning af de foreslåede regler vil  

 på denne baggrund blive drøftet i forbindelse med udarbejdelsen  

 af finanslovsforslaget for 2003.
 Lovforslaget har ikke økonomiske eller  

 administrative konsekvenser for kommuner eller amtskommuner.
6.1.2. Information til forbrugerne om de nye regler Det følger af forbrugerkøbsdirektivets  

 artikel 9, at medlemsstaterne har pligt til at informere forbrugerne om de  

 nye regler.
 Justitsministeriet overvejer bl.a. at udarbejde  

 informationsmateriale om de nye regler til brug for offentligheden.  

 Eventuelle merudgifter til udarbejdelse og formidling af  

 informationsmateriale mv. skønnes at kunne afholdes inden for  

 Justitsministeriets gældende bevillingsmæssige rammer.
6.2. Økonomiske og administrative konsekvenser for  

 erhvervslivet Et udkast til lovforslaget har været forelagt for  

 Erhvervs- og Selskabsstyrelsens enhed for erhvervsregulering, som har  

 anført, at forslaget synes at medføre såvel  

 administrative som økonomiske konsekvenser for erhvervslivet.
Enheden  

 for erhvervsregulering har bl.a. peget på, at forlængelsen af  

 reklamationsfristen fra 1 til 2 år vil have økonomiske  

 konsekvenser for erhvervslivet.
Justitsministeriet er enig i, at nogle af bestemmelserne i  

 forslaget vil medføre øgede omkostninger for virksomheder, som  

 leverer mangelfulde varer.
Det drejer sig navnlig om forslaget om, at  

 forbrugeren som hovedregel kan vælge, om der skal ske afhjælpning  

 eller omlevering, når en vare er mangelfuld, og om forslaget om  

 generelt at forlænge købelovens reklamationsfrist fra 1 år  

 til 2 år.
 Herudover vil forslaget medføre visse  

 engangsudgifter for virksomhederne til bl.a. ændring af  

 informationsmateriale, standardvilkår mv.
For så vidt angår spørgsmålet om  

 forbrugerens adgang til at vælge mellem omlevering og afhjælpning  

 af manglen indebærer forslaget, at sælgeren som udgangspunkt  

 bliver forpligtet til at efterkomme et krav fra forbrugeren om, at der  

 leveres en ny vare i stedet for at foretage reparation af den gamle.
Dette  

 vil efter omstændighederne kunne føre til øgede  

 omkostninger for de erhvervsdrivende.
Forbrugerens valgret begrænses imidlertid af, at  

 omlevering ikke kan kræves, hvis det vil være umuligt, eller hvis  

 det vil påføre sælgeren uforholdsmæssige  

 omkostninger.
Sælgeren er således ikke forpligtet til at  

 gennemføre den beføjelse, forbrugeren har valgt, hvis  

 sælgeren kan godtgøre, at der foreligger økonomiske  

 omstændigheder, der giver grundlag for at fravige udgangspunktet.
Ved  

 vurderingen af, om omlevering vil påføre sælgeren  

 uforholdsmæssige omkostninger, skal der tages hensyn til  

 salgsgenstandens værdi uden mangler, manglens betydning, og om en anden  

 beføjelse kan gennemføres uden væsentlig ulempe for  

 køberen, jf. lovforslagets § 1, nr. 9 (den foreslåede 78,  

 stk. 1-2).
 Selv om den valgte beføjelse således ikke  

 må påføre sælgeren uforholdsmæssige  

 omkostninger, hvilket må antages at begrænse de økonomiske  

 konsekvenser for virksomhederne betydeligt, vil forslaget dog efter  

 Justitsministeriets opfattelse påføre virksomhederne visse  

 meromkostninger.
 For så vidt angår forlængelsen af den  

 generelle reklamationsfrist fra 1 til 2 år, vil denne medføre  

 øgede omkostninger for virksomhederne i det omfang, de leverer varer  

 med en mangel, som viser sig mellem 1 og 2 år efter, at varen blev  

 leveret til forbrugeren.
De økonomiske konsekvenser for virksomhederne heraf  

 vil navnlig afhænge af, hvilken type af vare, der er tale om.
I mange  

 tilfælde vil en mangel ved en vare vise sig   og blive  

 påberåbt   inden for kort tid efter, at varen er leveret til  

 forbrugeren.
I så fald medfører forlængelsen af  

 reklamationsfristen ikke nye omkostninger for virksomheden.
For nogle  

 varetyper   f.eks. audio- og videoudstyr, computere mv.   er det imidlertid  

 ikke helt usædvanligt, at en mangel først konstateres, når  

 der er gået mere end 1 år efter leveringen.
Efter forslaget påhviler det   når der bortses  

 fra 6 måneders-reglen i lovforslagets § 1, nr. 8 (den  

 foreslåede § 77 a, stk. 3)   i almindelighed forbrugeren at  

 føre bevis for, at varen var mangelfuld ved leveringen.
Det må  

 antages, at denne bevisbyrde bliver vanskeligere at løfte, jo  

 længere tid der går efter, at varen blev leveret, hvilket i  

 praksis vil medvirke til at begrænse de økonomiske konsekvenser  

 for virksomhederne.
 Det må efter Justitsministeriets opfattelse antages,  

 at denne del af lovforslaget vil medføre visse meromkostninger for  

 virksomhederne, men således at der vil være store forskelle  

 afhængigt af, hvilken type af varer virksomheden sælger.
Det er efter Justitsministeriets opfattelse endvidere  

 væsentligt at fremhæve, at meromkostningerne for virksomhederne  

 for så vidt angår forbrugerkøbene modsvares af en  

 tilsvarende økonomisk gevinst for forbrugerne.
Forslaget  

 indebærer, at det som hovedregel bliver virksomhederne i stedet for som  

 i dag forbrugerne, der bærer den økonomiske risiko for en  

 mangel, som viser sig mellem 1 og 2 år efter, at varen blev  

 leveret.
6.3. Miljømæssige konsekvenser I enkelte af høringssvarene er der peget på,  

 at lovforslaget vil have væsentlige miljømæssige  

 konsekvenser, idet forbrugeren efter lovforslaget som udgangspunkt får  

 valget mellem afhjælpning og omlevering.
Der peges i den forbindelse  

 på, at omlevering i stedet for afhjælpning (reparation) vil  

 medføre ressourcespild og miljøbelastning i form af transport  

 af produkter, forøget affaldsmængde ved skrotning af  

 tilbagetagne varer og »dobbelt« produktion.
Den ret til at vælge mellem afhjælpning og  

 omlevering, som forbrugeren får efter lovforslaget, begrænses som  

 nævnt af, at den valgte beføjelse ikke må  

 påføre sælgeren omkostninger, som er  

 uforholdsmæssige i forhold til den alternative beføjelse.
Efter  

 lovforslaget skal der tages hensyn til sælgerens omkostninger i bred  

 forstand.
Endvidere lægges der med lovforslaget generelt set op til, at  

 der ved vurderingen af spørgsmålet om, hvorvidt forbrugeren i  

 den konkrete situation bør kunne kræve omlevering i stedet for  

 afhjælpning, kan tages hensyn til rimeligheden heraf.
Der henvises  

 nærmere til bemærkningerne til lovforslagets § 1, nr. 9 (den  

 foreslåede 78, stk. 2).
Efter Justitsministeriets opfattelse kan lovforslaget  

 således alene antages at ville have visse mindre  

 miljømæssige konsekvenser.
Det bemærkes i den forbindelse,  

 at varer, som sælgeren har fået tilbage i forbindelse med en  

 omlevering, i nogle tilfælde må forventes at blive repareret med  

 henblik på videresalg.
6.4. EU-retlige aspekter Lovforslaget gennemfører Europa-Parlamentets og  

 Rådets direktiv 99/44/EF om visse aspekter af forbrugerkøb og  

 garantier i forbindelse hermed (forbrugerkøbsdirektivet). Direktivet  

 skal som nævnt være gennemført i national ret senest den  

 1. januar 2002.
6.5. Lovforslagets konsekvenser i hovedtræk Lovforslagets konsekvenser er således i  

 hovedtræk med de nævnte usikkerheder:
Positive konsekvenser/ mindre udgifter Negative konsekvenser/ Merudgifter Økonomiske og administrative konsekvenser for  

 staten Ingen Visse merudgifter for Forbrugerstyrelsen som følge af  

 en øget sagstilgang til Forbrugerklagenævnet.
Omkostninger ved udarbejdelse af informationsmateriale.
Omkostningerne  

 skønnes at kunne afholdes inden for gældende  

 bevillingsmæssige rammer.
Økonomiske og administrative konsekvenser for kommuner  

 og amtskommuner Ingen Ingen Økonomiske konsekvenser for erhvervslivet Ingen Visse øgede omkostninger, navnlig som følge af  

 udvidelsen af forbrugernes adgang til at vælge mellem  

 mangelsbeføjelserne og som følge af forlængelsen af den  

 generelle reklamationsfrist.
Administrative konsekvenser for erhvervslivet Ingen Ingen Miljømæssige konsekvenser Ingen Begrænsede konsekvenser i form af skrotning mv. af  

 mangelfulde varer i stedet for reparation.
Administrative konsekvenser for borgerne Ingen Ingen Forholdet til EU-retten Lovforslaget gennemfører Europa-Parlamentets og  

 Rådets direktiv 99/44/EF om visse aspekter af forbrugerkøb og  

 garantier i forbindelse hermed (forbrugerkøbsdirektivet).
7. Høring Betænkning nr. 1403/2001 om gennemførelse af  

 forbrugerkøbsdirektivet har været i høring hos  

 følgende myndigheder og organisationer:
 Præsidenterne for Østre og Vestre Landsret,  

 præsidenten for Sø- og Handelsretten, præsidenten for  

 Københavns Byret, præsidenterne for retterne i Århus,  

 Odense, Aalborg og Roskilde, Den Danske Dommerforening, Foreningen af  

 dommerfuldmægtige i Danmark, Advokatrådet,  

 Amtsrådsforeningen, Arbejderbevægelsens Erhvervsråd,  

 Autobranchens Handels- og Industriforening, Brancheforeningen for  

 Forbrugerelektronik, Danmarks Automobilforhandler Forening, Danmarks  

 Fiskeindustri- og Eksportforening, Dansk Arbejdsgiverforening, Dansk  

 Dataforening, Dansk Detail Kreditråd, Dansk  

 Ejendomsmæglerforening, Danske Dagblades Forening, Danske  

 Entreprenører, Danske Finansieringsselskabers Forening, Dansk Handel  

 & Service, Dansk Industri, Dansk Markedsføringsforbund, Dansk  

 Organisation af Detailhandelskæder, Dansk Postordreforening, Dansk  

 Textil Union, De Danske Bilimportører, Den Danske Boghandlerforening,  

 De Samvirkende Købmandsforeninger i Danmark, Det Danske Handelskammer,  

 DSB, El-installatørernes Landsforening ELFO, Erhvervssammenslutningen  

 G 1930, Finansrådet, Forbrugerombudsmanden, Forbrugerrådet,  

 Forenede Danske Motorejere, Foreningen af fabrikanter og importører af  

 elektriske husholdningsapparater FEHA, Foreningen af Kommercielle Danske  

 Internetsites, Foreningen af Registrerede Revisorer, Foreningen af  

 Statsautoriserede Revisorer, Formanden for Forbrugerklagenævnet,  

 Forsikring & Pension, Frederiksberg Kommune, Fællesforeningen for  

 Danmarks Brugsforeninger, HK-Landsklubben, Håndværksrådet,  

 IT-brancheforeningen, Kommunernes Landsforening, Københavns Kommune,  

 Landbrugsraadet, Landsorganisationen i Danmark, Liberale Erhvervs Råd,  

 Post Danmark, Radiobranchen og Realkreditrådet.
Bemærkninger til  

 lovforslagets enkelte bestemmelser Til § 1 Til nr. 1 (§ 1, stk. 2) Bestemmelsen angiver   som hidtil   hvilke af  

 købelovens bestemmelser der ikke kan fraviges til skade for  

 forbrugeren.
Efter forbrugerkøbsdirektivets artikel 7,  

 stk. 1, er forbrugeren ikke bundet af forudgående aftaler, der  

 direkte eller indirekte begrænser eller ophæver forbrugerens  

 rettigheder efter direktivet.
De bestemmelser, der gennemfører  

 direktivet, må således ikke ved forudgående aftale kunne  

 fraviges til skade for forbrugeren.
 Det foreslås på den baggrund at justere lovens  

 § 1, stk. 2, i lyset af de ændringer, der foreslås med  

 henblik på gennemførelse af direktivet.
 I forhold til den gældende formulering er der  

 navnlig tale om, at sælgers loyale oplysningspligt, jf. den  

 foreslåede § 76, stk. 1, nr. 3, som noget nyt gøres  

 ufravigelig.
Sælgers loyale oplysningspligt er efter  

 gældende ret i et vist omfang ufravigelig, men det følger  

 indirekte af den gældende lovs § 77 om generelle forbeholds  

 retsvirkning.
Denne bestemmelse foreslås ændret, jf.  

 lovforslagets § 1, nr. 7, og det foreslås i stedet ved en  

 ændring af § 1, stk. 2, at gøre § 76,  

 stk. 1, nr. 3, ufravigelig i det hele.
Dette medfører den  

 ændring i forhold til gældende ret, at sælger heller ikke  

 ved at tage et konkret forbehold kan undgå sin loyale  

 oplysningspligt.
 Bestemmelsen skal som nævnt ses på baggrund af  

 direktivets artikel 7, stk. 1.
 Der henvises i øvrigt til de almindelige  

 bemærkninger pkt. 5.2. og til betænkningen side 165.
Til nr. 2 (§ 1 a, stk. 3) Der er tale om en konsekvensændring, idet de  

 spørgsmål, som lovens § 42, stk. 1, § 43,  

 stk. 1-2, § 44 og § 47 vedrører, efter lovforslaget  

 bliver særskilt reguleret i lovens kapitel om forbrugerkøb, jf.  

 lovforslagets § 1, nr. 8-9 (de foreslåede §§ 77 a-77 b og  

 § 78).
 Der henvises til betænkningen side 166.
Til nr. 3 (§ 2) Det foreslås at udvide lovens  

 anvendelsesområde, således at såkaldt bestillingskøb  

 i forbrugerforhold bliver omfattet af loven, uanset hvem af parterne der  

 leverer det materiale, som er nødvendigt for fremstillingen af  

 genstanden.
Bestemmelsen herom foreslås gjort  

 beskyttelsespræceptiv, jf. lovforslagets § 1, nr. 1 (den  

 foreslåede § 1, stk. 2).
Ændringen indebærer, at tilfælde, hvor  

 en forbruger selv skal levere det materiale, der er nødvendigt for  

 fremstillingen af salgsgenstanden, skal betragtes som et køb.
Som  

 omtalt i lovforslagets almindelige bemærkninger pkt. 5.1.1.1. anses en  

 sådan aftale efter gældende ret som en tjenesteydelsesaftale.  

 Ændringen medfører, at eksempelvis en aftale mellem en forbruger  

 og en erhvervsdrivende om, at den erhvervsdrivende skal sy en kjole af en  

 rulle stof, forbrugeren selv leverer, skal anses som et  

 bestillingskøb, der er omfattet af købeloven.
Den foreslåede bestemmelse finder kun anvendelse,  

 hvis tilvirkeren skal fremstille en ny genstand.
Aftaler om reparationer  

 eller omdannelser af genstande, der tilhører bestilleren, vil  

 således ligesom i dag ikke være omfattet af købeloven.  

 Indleverer forbrugeren f.eks. et par bukser med henblik på, at den  

 erhvervsdrivende skal justere benlængden, vil aftalen således som  

 hidtil falde uden for købelovens anvendelsesområde.
Vurderingen af, om der foreligger en tjenesteydelsesaftale  

 (ændring af varen) eller et bestillingskøb (tilvirkning af en  

 vare), kan efter omstændighederne være vanskelig.  

 Afgørende er, om omdannelsen ud fra en samlet vurdering af dens omfang  

 og karakter bør anses for en tilretning af forbrugerens genstand eller  

 omdannelse af forbrugerens materiale til en ny genstand.
Indleverer en  

 forbruger eksempelvis en brudekjole til den erhvervsdrivende med henblik  

 på at få kjolen syet om til en dåbskjole, foreligger der et  

 bestillingskøb, fordi omdannelsen indebærer, at der fremstilles  

 en ny genstand af det indleverede materiale.
En aftale, hvorefter forbrugeren leverer materialer til  

 brug for den erhvervsdrivendes fremstilling af den bestilte genstand,  

 indebærer i sagens natur, at den erhvervsdrivende kommer i nær  

 kontakt med forbrugerens materialer.
Der kan derfor ofte opstå  

 spørgsmål om, i hvilket omfang den erhvervsdrivende er ansvarlig  

 for skader, der måtte blive påført materialerne.
Som tidligere omtalt er aftaler af denne karakter   dvs.  

 hvor forbrugeren leverer hovedparten af materialerne   hidtil blevet anset  

 for at være tjenesteydelsesaftaler.
Herom antages i almindelighed at  

 gælde et culpaansvar med omvendt bevisbyrde i tilfælde, hvor der  

 sker skade på forbrugerens materiale, eller det bortkommer, mens det er  

 i den erhvervsdrivendes besiddelse.
For at undgå ansvar må den  

 erhvervsdrivende således godtgøre, at beskadigelsen mv. ikke  

 skyldes forsømmelse udvist af den erhvervsdrivende eller nogen, der  

 handler på dennes vegne.
Det samme må antages at gælde,  

 selv om de pågældende aftaler efter lovforslaget skal anses som  

 aftaler om køb.
 Indtræffer en beskadigelse efter, at den  

 erhvervsdrivende har udført omdannelsen (men inden leveringen til  

 forbrugeren), følger det af lovforslaget, at forbrugeren kan  

 påberåbe sig reglerne om mangler i relation til den samlede  

 ydelse, jf. den foreslåede § 77 a, stk. 1, og f.eks.  

 nægte at betale herfor, hvis betingelserne for ophævelse er  

 opfyldt, jf. den foreslåede § 78.
Efter købelovens § 57 forudsætter  

 ophævelse af en købsaftale som udgangspunkt, at parterne  

 tilbageleverer det modtagne i væsentlig samme stand og mængde som  

 ved leveringen.
Ved et bestillingskøb, hvor forbrugeren selv  

 fremskaffer det nødvendige materiale, er situationen imidlertid helt  

 anderledes end ved et almindeligt køb, hvor salgsgenstanden kan  

 tilbageleveres til sælger.
Eftersom genstanden er fremstillet af  

 materialer tilhørende forbrugeren, fører § 57 til, at  

 forbrugeren skal have sine materialer og et eventuelt erlagt vederlag  

 tilbage.
Tilvirkeren kan således ikke forlange den fremstillede  

 genstand udleveret til sig, eftersom hans ydelse ikke består i at  

 levere en salgsgenstand, men derimod i en allerede udført  

 tjenesteydelse, som det ikke er muligt for forbrugeren at tilbagelevere.
En lignende situation kan forekomme efter den  

 gældende bestemmelse, hvis en tilvirket genstand er blevet tilpasset  

 køberens behov i et sådant omfang, at en tilbagegivelse af  

 genstanden er uden værdi for sælgeren.
Ved vurderingen af  

 sådanne køb sker der i dag en skærpet vurdering af, om en  

 mangel er væsentlig og dermed hævebegrundende.
Det  

 forudsættes, at det samme vil gælde ved vurderingen af de  

 aftaler, som efter forslaget bliver omfattet af loven.
 Hvis tilvirkerens arbejde i det væsentlige er  

 færdiggjort, bør der således kun kunne ske ophævelse  

 fra forbrugerens side som følge af mangler, hvis der foreligger  

 skærpende omstændigheder.
 Det forudsættes, at det i givet fald ikke hindrer  

 ophævelse, at sælgerens ydelse (fremstilling af salgsgenstanden)  

 ikke kan tilbagegives, jf. købelovens § 58 (som ikke  

 ændres), hvorefter køberen uanset § 57 kan hæve  

 købet, hvis det skyldes salgsgenstandens egen beskaffenhed, at  

 tilbagegivelse ikke kan ske.
 Det vil i tilfælde af ophævelse, hvor  

 sælgeren skal tilbagelevere såvel den helt eller delvis  

 fremstillede genstand som det vederlag, der måtte være modtaget,  

 kunne komme på tale ud fra almindelige regler om ugrundet berigelse at  

 pålægge forbrugeren at kompensere sælgeren, i det omfang  

 dennes ydelse er kommet forbrugeren til nytte.
 For så vidt angår civil- og handelskøb,  

 foreslås det at præcisere, at der foreligger et køb, hvis  

 tilvirkeren skal levere den overvejende del af det materiale, der er  

 nødvendigt for fremstillingen af varen.
 Mindre materialebidrag fra bestilleren fratager  

 således ikke aftalen dens karakter af at være et  

 bestillingskøb, når der er tale om civil- eller  

 handelskøb.
 Den foreslåede bestemmelses stk. 1 tilsigter at  

 gennemføre direktivets artikel 1, stk. 4.
 Bestemmelserne i stk. 2 og 3 svarer til den  

 gældende lovs § 2, stk. 1, 2. pkt., og stk. 2.
 Der henvises i øvrigt til de almindelige  

 bemærkninger pkt. 5.1.1. og til betænkningen side 166-172.
Til nr. 4 (§ 54, stk. 1) Bestemmelsen vedrører den absolutte  

 reklamationsfrist uden for forbrugerkøb.
Det foreslås at udvide  

 fristens længde fra 1 år til 2 år.
 Om baggrunden for den foreslåede ændring  

 henvises til de almindelige bemærkninger pkt. 5.5.
Til nr. 5 (§ 75 a) Den foreslåede nye bestemmelse fastslår, at  

 salgsgenstanden skal være i overensstemmelse med det, der er aftalt.  

 Desuden angives i bestemmelsen en række positivt formulerede kriterier  

 for, hvilke krav forbrugeren kan stille til salgsgenstanden, hvis intet andet  

 følger af parternes aftale.
Som omtalt i lovforslagets almindelige bemærkninger  

 pkt. 5.2.3. er den foreslåede bestemmelse udtryk for en uddybning af  

 det eksisterende mangelsbegreb i lovens § 76. Der er således ikke  

 tilsigtet en realitetsændring, idet mangelsvurderingen allerede i dag  

 tager udgangspunkt i parternes aftale, og idet rækken af positivt  

 angivne kriterier i den foreslåede § 75 a, stk. 2, må  

 antages allerede at være indeholdt i det generelle mangelsbegreb i den  

 gældende § 76, stk. 1, nr. 4. Den foreslåede  

 bestemmelse er således udtryk for et »spejlbillede« af det eksisterende  

 mangelsbegreb, hvor de elementer, der allerede i dag kan konstituere en  

 mangel, beskrives ud fra positive kriterier.
Den foreslåede bestemmelse  

 tjener således primært det formål at øge  

 informationsværdien af lovens formulering samt at tilnærme  

 systematikken i mangelsbegrebet i den danske købelov til den  

 systematik, der anvendes i forbrugerkøbsdirektivet, CISG og de  

 øvrige nordiske lande.
 Manglende overensstemmelse med et eller flere af  

 kriterierne i den foreslåede § 75 a indebærer efter  

 forslaget, at varen betragtes som mangelfuld, hvis ikke den manglende  

 overensstemmelse følger af parternes aftale, jf. den foreslåede  

 § 76, stk. 1, nr. 4, 2. led.
Til stk. 1 Bestemmelsens 1. led angiver det grundlæggende  

 princip, at varen med hensyn til art, mængde, kvalitet og andre  

 egenskaber skal stemme overens med det, der er aftalt.
Efter bestemmelsen er udgangspunktet således, at der  

 må foretages en konkret mangelsvurdering på grundlag af parternes  

 aftale.
Henvisningen til aftalen indebærer i første række,  

 at varen skal stemme overens med de vilkår, der udtrykkeligt er  

 fastlagt i parternes aftale.
Princippet om varens kontraktmæssighed  

 rækker imidlertid videre, idet også parternes berettigede  

 forudsætninger og andre omstændigheder ved aftaleindgåelsen  

 vil have betydning for fastlæggelsen af aftalens nærmere  

 indhold.
En vare vil, selv om den er fejlfri, være  

 behæftet med en mangel, hvis den på et eller flere punkter  

 afviger fra det aftalte.
Dette gælder, uanset om varen i øvrigt  

 er af en højere kvalitet, end forbrugeren havde grund til at regne  

 med.
Det kan imidlertid forekomme, at parternes aftale ikke  

 giver særlige holdepunkter for, hvilke krav forbrugeren kan stille til  

 salgsgenstanden.
I så fald må salgsgenstandens egenskaber  

 vurderes ud fra mere generelle kriterier, jf. det foreslåede  

 stk. 2.
 Efter stk. 1, 2. led, skal forbrugeren i forbindelse  

 med købet have de fornødne oplysninger med henblik på  

 montering, anvendelse, opbevaring og vedligeholdelse af salgsgenstanden.
 Som eksempler på oplysninger, der er omfattet af den  

 foreslåede bestemmelse, kan nævnes instruktioner om montering af  

 møbler, der leveres usamlede, anvisninger om elektriske apparaters  

 brug og funktioner, oplysninger om temperaturforhold ved opbevaring af  

 fødevarer samt vaskeanvisninger for tekstiler.
 Sælgers forpligtelse består i at sørge  

 for, at forbrugeren modtager de pågældende oplysninger.  

 Forpligtelsen skal efter bestemmelsen opfyldes i forbindelse med  

 købet.
De pågældende oplysninger kan således  

 gives af sælgeren selv, men bestemmelsen stiller ikke krav herom, idet  

 sælger alene er forpligtet til at sikre sig, at forbrugeren får  

 oplysningerne.
Navnlig ved masseproducerede varer kan det forekomme, at  

 producenten har forsynet varen med en anvisning for brug, opbevaring mv.
I  

 så fald er sælgers forpligtelse opfyldt, hvis en brugsanvisning  

 mv. indeholdende de fornødne oplysninger følger med varen til  

 forbrugeren.
Den foreslåede bestemmelse er ikke begrænset  

 til at vedrøre oplysninger, der kan have indflydelse på  

 købsbeslutningen.
Eksempelvis vil en medfølgende  

 brugsanvisning, som forbrugeren først bliver bekendt med i forbindelse  

 med sin efterfølgende udpakning af varen, ikke have indgået i  

 forbrugerens bedømmelse af varen.
Som omtalt i de almindelige  

 bemærkninger pkt. 5.1.2.1. kan der imidlertid også efter  

 gældende ret foreligge en mangel i denne situation, jf. lovens  

 § 76, stk. 1, nr. 4, og § 44, idet forbrugeren i almindelighed  

 er berettiget til at forvente, at der medfølger en tilstrækkelig  

 brugsanvisning.
Beskadigelse af salgsgenstanden som følge af, at  

 forbrugeren har behandlet den i overensstemmelse med (fejlagtige oplysninger  

 i) en brugsanvisning, kan også efter de gældende regler normalt  

 påberåbes som en mangel.
 Ud over at videreføre den gældende  

 retstilstand på dette punkt præciseres det med lovforslaget, at  

 det forhold, at forbrugeren ikke modtager de fornødne oplysninger, i  

 sig selv kan påberåbes som en mangel, jf. herved lovforslagets  

 § 1, nr. 7 (den foreslåede § 76, stk. 1, nr. 4, 2.  

 led).
Sælger skal efter den foreslåede bestemmelse  

 sikre sig, at forbrugeren får de fornødne oplysninger om  

 de nævnte forhold.
Sælgers oplysningspligt relaterer sig dermed i  

 første omgang til standardoplysninger vedrørende  

 salgsgenstanden.
Navnlig ved salg af standardvarer må sælger i  

 mangel af særlige holdepunkter for andet kunne gå ud fra, at  

 forbrugeren har brug for de oplysninger, der i almindelighed er  

 nødvendige for, at en gennemsnitlig forbruger er blevet oplyst i  

 tilstrækkeligt omfang.
Omfanget af oplysningspligten må  

 således som udgangspunkt bero på en objektiv vurdering af, hvilke  

 oplysninger der i almindelighed er af betydning for den sædvanlige  

 anvendelse mv. af produktet.
Konkrete forhold kan imidlertid medføre, at der i  

 visse situationer bør gives yderligere oplysninger.
Dette vil navnlig  

 kunne tænkes, såfremt der er tale om køb af ikke  

 standardiserede varer, eller hvis forbrugerens konkrete tilkendegivelser  

 viser sælgeren, at forbrugeren agter at anvende varen til et  

 særligt formål, hvortil der kræves en vejledning, der  

 ligger ud over det sædvanlige.
Konkrete omstændigheder ved  

 købet kan på den anden side også føre til, at  

 oplysningspligten er mindre vidtgående end ellers, eksempelvis hvis  

 forbrugeren som fagkyndig har særlig viden omkring det  

 pågældende produkt.
Afhængig af, hvilke varer der udbydes, og hvilke  

 persongrupper der i almindelighed efterspørger de  

 pågældende varer, kan oplysningspligten endvidere tænkes  

 opfyldt ved, at forbrugeren henvises til, hvor der let tilgængeligt kan  

 findes oplysninger om varens anvendelse mv.
Er der eksempelvis tale om salg  

 af edb-software, kan sælgerens oplysningspligt efter  

 omstændighederne anses for opfyldt ved, at der gives forbrugeren  

 oplysninger om, at installationsvejledning kan hentes et nærmere  

 angivet sted på Internettet.
I så fald er sælgers oplysning  

 om den pågældende web-side tilstrækkelig, forudsat at  

 oplysningerne på web-siden er fyldestgørende.
Sælgers forpligtelse til at stille de  

 fornødne oplysninger til forbrugerens rådighed angår ikke  

 alene indholdet og omfanget af oplysningspligten, men også  

 oplysningernes form, idet oplysningerne skal gives forbrugeren på en  

 let tilgængelig måde.
Brugsanvisninger skal således bl.a.  

 være udformet på et sprog, forbrugeren kan forventes at  

 forstå.
Bestemmelsen foreslås ikke gjort præceptiv.  

 Sælgeren har dermed mulighed for konkret at indgå aftale med  

 forbrugeren om, at vedkommende ikke modtager de pågældende  

 oplysninger eller modtager dem på et fremmed sprog.
Bestemmelsen er  

 således ikke til hinder for, at der eksempelvis ved salg af brugte  

 genstande, hvor den oprindelige brugsanvisning er bortkommet, indhentes  

 samtykke fra forbrugeren til, at brugsanvisning ikke følger med  

 salgsgenstanden.
Tilsidesætter sælgeren sin forpligtelse efter  

 den foreslåede bestemmelse, betragtes varen som mangelfuld, jf.  

 lovforslagets § 1, nr. 7 (den foreslåede § 76, stk. 1,  

 nr. 4, 2. led). Der foreligger således en mangel ved salgsgenstanden,  

 hvis forbrugeren hverken fra sælger eller via materiale fra tidligere  

 salgsled modtager de pågældende oplysninger.
Tilsvarende  

 gælder, hvis der nok er stillet oplysninger til forbrugerens  

 rådighed, men disse er fejlbehæftede eller utilstrækkelige.  

 I så fald har forbrugeren heller ikke fået de fornødne  

 oplysninger.
Til stk. 2 Bestemmelsen tilsigter at gennemføre direktivets  

 artikel 2, stk. 2, dog uden at anvende samme terminologi.
Direktivet  

 opstiller således formodninger for kontraktmæssighed, mens der  

 efter den foreslåede bestemmelse opstilles nogle krav, som skal  

 opfyldes, medmindre andet er aftalt.
Som anført ovenfor, forekommer det formentlig  

 ganske ofte, at der i parternes aftale ikke eller kun i begrænset  

 omfang er taget stilling til, hvilke nærmere krav salgsgenstanden skal  

 leve op til.
I sådanne tilfælde må mangelsvurderingen  

 foretages på baggrund af mere generelle kriterier vedrørende  

 varens egenskaber mv, som er angivet i den foreslåede bestemmelse.
 Som ligeledes anført ovenfor, er de angivne  

 kriterier udtryk for en eksemplificering af de elementer, der efter  

 gældende ret kan udgøre en mangel i medfør af det  

 generelle mangelsbegreb i den nuværende § 76, stk. 1, nr. 4.  

 Der er således ikke med den foreslåede bestemmelse tilsigtet  

 nogen realitetsændring.
De opstillede kriterier er endvidere ikke udtryk for en  

 udtømmende opregning, men alene en angivelse af visse centrale  

 principper, der bør indgå i mangelsvurderingen i tilfælde,  

 hvor parternes aftale ikke indeholder tilstrækkelige angivelser om,  

 hvilke krav forbrugeren kan stille til varens egenskaber.
Er varen ikke i  

 overensstemmelse med et eller flere af kravene i bestemmelsen, og er dette  

 ikke begrundet i parternes aftale, skal varen anses som mangelfuld, jf. den  

 foreslåede § 76, stk. 1, nr. 4, 2. led.
Selv om alle  

 kriterier i bestemmelsen er opfyldt, udelukker dette imidlertid ikke i sig  

 selv, at varen anses som mangelfuld i medfør af de øvrige  

 bestemmelser i den foreslåede § 76, stk. 1 (lovforslagets  

 § 1, nr. 7).
Som udgangspunkt skal alle de angivne kriterier være  

 opfyldt.
Det er imidlertid klart, at ikke alle kriterier er relevante i alle  

 situationer, og de enkelte kriterier kan efter omstændighederne  

 også være i modstrid med hinanden - eksempelvis vil en vare, der  

 er egnet til forbrugerens særlige formål, ikke  

 nødvendigvis være anvendelig til det formål, varer af den  

 pågældende type sædvanligvis anvendes til, og det er langt  

 fra i alle købsaftaler, at sælgeren viser en vareprøve  

 eller model.
I bestemmelsens nr. 1 angives, at varen i relation  

 til holdbarhed, øvrige egenskaber samt emballering skal være i  

 overensstemmelse med, hvad forbrugeren efter salgsgenstandens karakter og  

 forholdene i øvrigt havde rimelig grund til at forvente.
I  

 bestemmelsen tillægges forbrugerens berettigede forventninger  

 således afgørende betydning ved mangelsvurderingen.
Spørgsmålet om varens holdbarhed  

 drejer sig om, hvor længe varen kan anvendes, uden at reparation er  

 påkrævet.
Opstår der som følge af varens egenskaber  

 en fejl ved varen på et tidligere tidspunkt, end forbrugeren med rette  

 kunne forvente, foreligger der en mangel.
Fastlæggelsen af forbrugerens rimelige forventninger  

 til varens holdbarhed må bero på en konkret vurdering, og der  

 skal efter bestemmelsen tages hensyn til salgsgenstandens karakter og  

 omstændighederne i øvrigt.
Forventningerne til holdbarheden af  

 en salgsgenstands forskellige dele kan være forskellige.
Forbrugerens rimelige forventninger må ofte  

 også variere, alt efter om der er tale om køb af en ny eller  

 brugt vare.
Ved køb af en brugt genstand må forbrugerens  

 forventninger bl.a. afpasses genstandens alder og hidtidige brug.
Er der tale  

 om køb af en fabriksny standardvare, må forbrugeren kunne  

 forvente, at varen har en holdbarhed og kvalitet, som svarer til den  

 generelle standard for sådanne varer.
 Som andre momenter, der kan have betydning for  

 forbrugerens rimelige forventninger, kan nævnes købsprisen og  

 forhold ved sælgerens eller tidligere salgsleds markedsføring af  

 varen.
Bestemmelsens henvisning til varens emballering  

 tager sigte på forbrugerens rimelige forventninger til sælgers  

 emballering med henblik på at beskytte varen mod beskadigelse.  

 Bestemmelsen fastlægger således ikke en generel pligt for  

 sælgere til at emballere salgsgenstanden, og i en lang række  

 situationer vil forbrugeren næppe kunne have en rimelig forventning om,  

 at varen er emballeret.
Dette vil normalt forudsætte, at emballering er  

 nødvendigt eller almindeligt ved varer af den pågældende  

 type.
Det forhold, at en eventuel emballage er beskadiget, udgør  

 endvidere som udgangspunkt ikke en mangel i sig selv, såfremt varen som  

 sådan er ubeskadiget.
Det modsatte kan imidlertid være  

 tilfældet, hvis sælgeren er bekendt med, at forbrugeren konkret  

 har en interesse i, at emballagen er intakt   eksempelvis fordi  

 salgsgenstanden skal anvendes som en gave.
 Efter bestemmelsens nr. 2 skal varen være  

 egnet til formål, som genstande af den pågældende type  

 sædvanligvis anvendes til.
 Bestemmelsen vedrører varens anvendelighed til  

sædvanlige formål, mens spørgsmålet om varens  

 holdbarhed og kvalitet i øvrigt er omfattet af den foreslåede  

 nr. 1.
Efter bestemmelsen er det et krav, at varen lever op til  

 en vis generel standard i relation til brugsegenskaber, idet varen skal  

 være anvendelig til de formål, som varer af den  

 pågældende type i almindelighed anvendes til.
I tilfælde,  

 hvor varer af den pågældende type sædvanligvis anvendes til  

 flere formål, foreligger der således en mangel, hvis  

 salgsgenstanden ikke er anvendelig til alle disse formål.
Dette  

 gælder, uanset den pågældende forbrugers aktuelle planer  

 med hensyn til varens brug.
 Bestemmelsen indebærer i sammenhæng med den  

 foreslåede § 76, stk. 1, nr. 4, 2. led (lovforslagets  

 § 1, nr. 7), at sælgeren for at undgå mangelshæftelse  

 må gøre forbrugeren opmærksom herpå, hvis  

 salgsgenstandens brugsegenskaber afviger fra, hvad der er sædvanligt  

 for den pågældende varetype.
 Af bestemmelsens nr. 3 følger, at varen skal  

 være egnet til forbrugerens særlige formål, hvis  

 sælgeren har bestyrket forbrugerens forventning herom.
 Bestemmelsen vedrører i lighed med nr. 2 alene  

 salgsgenstandens brugsegenskaber og ikke spørgsmålet om  

 holdbarhed eller kvalitet i øvrigt, men regulerer i modsætning  

 til nr. 2 de situationer, hvor forbrugeren påtænker at anvende  

 salgsgenstanden til et formål, der afviger fra det  

 sædvanlige.
 Den foreslåede bestemmelse finder alene anvendelse,  

 hvis sælgeren har bestyrket forbrugerens forventning om, at  

 salgsgenstanden er anvendelig til forbrugerens særlige formål.  

 Bestemmelsen tager således - også - sigte på de  

 situationer, hvor der ikke foreligger en garanti fra sælgers side, men  

 dog visse tilkendegivelser, der konkret bestyrker forbrugeren i, at  

 salgsgenstanden kan anvendes til det pågældende formål.
Det må bero på en konkret vurdering, om  

 sælgeren har »bestyrket« forbrugerens forventning.
Dette vil dog altid  

 være tilfældet, hvis sælgeren eller dennes ansatte positivt  

 har tilkendegivet over for forbrugeren, at varen kan anvendes til det  

 pågældende formål.
Mindre markante udsagn fra  

 sælgerens side kan imidlertid også indebære den  

 fornødne bestyrkelse.
Forholder sælgeren sig passiv over for  

 forbrugerens konkrete oplysninger om den påtænkte anvendelse, vil  

 dette efter omstændighederne også kunne anses som en bestyrkelse.  

 Ved den nærmere vurdering heraf må der bl.a. lægges  

 vægt på, hvilken fagkundskab forbrugeren med rette kan forvente,  

 at sælger besidder.
Forbrugerens forventninger til sælgers  

 varekundskab må således variere, alt efter om købet  

 foretages i en specialbutik eller eksempelvis i en selvbetjeningsbutik, hvor  

 forbrugeren ikke i almindelighed kan påregne en særlig  

 varekundskab hos alle ansatte, således eksempelvis ikke hos den, der  

 sidder ved kasselinien.
Uafhængigt af, hvilken grad af fagkundskab der  

 konkret kan forventes fra sælgers side, forudsætter bestemmelsens  

 anvendelse, at forbrugeren i en vis konkretiseret form har gjort sælger  

 opmærksom på den påtænkte særlige anvendelse af  

 salgsgenstanden.
Sælger kan således ikke anses for at have  

 bestyrket forbrugerens forventninger, medmindre sælgeren har  

 været bekendt med det særlige formål.
 Efter bestemmelsens nr. 4 skal salgsgenstanden have  

 samme egenskaber som en vareprøve eller model, som sælger har  

 forelagt forbrugeren ved købets indgåelse.
Bestemmelsen pålægger ikke sælgeren at  

 fremlægge en vareprøve eller model.
Har sælgeren  

 imidlertid fremlagt en sådan, er den pågældende forpligtet  

 til at levere forbrugeren en vare, der stemmer overens med det fremlagte,  

 idet sådanne prøver netop danner grundlaget for forbrugerens  

 vurdering af salgsgenstanden.
Uanset om sælgeren alene foreviser  

 forbrugeren en vareprøve med henblik på at demonstrere visse  

 egenskaber ved varen, bør sælgeren således gøre  

 forbrugeren opmærksom herpå, hvis salgsgenstanden afviger fra den  

 fremviste prøve.
Bestemmelsen regulerer alene de situationer, hvor  

 sælgeren har forevist en vareprøve eller lignende.
Bestemmelsen  

 omfatter således ikke den situation, hvor forbrugeren hos en anden  

 forhandler har fået forevist en prøve, eller hvor forbrugeren  

 selv medbringer en vare med henblik på at købe en tilsvarende.
I  

 sidstnævnte tilfælde kan det imidlertid være en del af  

 parternes aftale, at salgsgenstanden skal stemme overens med den medbragte  

 vare.
I så fald vil situationen skulle vurderes efter den  

 foreslåede § 75 a, stk. 1, 1. led, om varens overensstemmelse  

 med aftalen.
 De foreslåede bestemmelser tilsigter at  

 gennemføre direktivets artikel 2, stk. 1-2 og 5.
 Der henvises i øvrigt til de almindelige  

 bemærkninger pkt. 5.2. og til betænkningen side 173-183.
Til nr. 6 Forslaget om, at overskriften til den gældende  

 § 76 skal udgå, er en konsekvens af lovforslagets § 1, nr.  

 5.
Til nr. 7 Til § 76 Til stk. 1 Bestemmelsens nr. 1 svarer til den gældende  

 § 76, stk. 1, nr. 1, med den ændring, at sælger har  

 bevisbyrden for, at urigtige eller vildledende oplysninger ikke kan antages  

 at have haft betydning for forbrugerens bedømmelse af  

 salgsgenstanden.
Forbrugerens bevisbyrde vedrørende de  

 pågældende oplysningers betydning er efter den gældende  

 regel forholdsvis lempelig, idet bevisbyrden anses for løftet, hvis  

 oplysningerne i almindelighed er egnede til at påvirke  

 efterspørgslen af varer af den pågældende art, og der ikke  

 foreligger omstændigheder, der viser, at forbrugeren har været  

 ubekendt med oplysningerne eller ikke har lagt vægt herpå.
Den  

 foreslåede ændring af bevisbyrdereglen medfører  

 således næppe nogen væsentlig ændring af  

 retstilstanden i praksis.
 Bestemmelsens nr. 4, 1. led, svarer til den  

 gældende § 76, stk. 1, nr. 4. 2. led af bestemmelsen  

 er derimod nyt og indeholder en henvisning til den foreslåede nye  

 § 75 a, således at en vare anses for mangelfuld, hvis et eller  

 flere af elementerne i § 75 a ikke er opfyldt, og dette ikke  

 følger af parternes aftale.
 Tilsidesættelse af kravene i den foreslåede  

 § 75 a udløser mangelsbeføjelser for forbrugeren, jf.  

 bemærkningerne nedenfor til den foreslåede § 78  

 (lovforslagets § 1, nr. 9).
Til stk. 2 Bestemmelsen svarer til gældende ret, jf. lovens  

 § 76, stk. 2.
Til stk. 3 Bestemmelsen vedrører forbrugerens mulighed for at  

 påberåbe sig mangler i visse bestillingskøb.
Har forbrugeren selv fremskaffet det materiale, der skal  

 anvendes til fremstillingen af varen, bærer forbrugeren som hovedregel  

 risikoen for sit eget materialevalg.
Forbrugeren vil herefter som  

 udgangspunkt ikke kunne gøre gældende over for sælgeren,  

 at varen er mangelfuld, hvis dette beror på forhold ved det materiale,  

 som forbrugeren selv har fremskaffet.
Forbrugerens risiko for materialevalget er dog ikke  

 ubegrænset.
Efter forslaget modificeres reglen herom af en  

 vejledningspligt for sælger.
Sælgeren er således forpligtet  

 til at vejlede forbrugeren om valg af materialer og efter  

 omstændighederne fraråde forbrugeren at anvende det  

 pågældende materiale, hvis sælgeren som fagkyndig indser  

 eller bør indse, at materialet er mangelfuldt eller  

 uhensigtsmæssigt at anvende.
 Bestemmelsen kan ikke fraviges til skade for forbrugeren,  

 jf. lovforslagets § 1, nr. 1 (den foreslåede § 1,  

 stk. 2).
 Om problemstillingen vedrørende beskadigelse af  

 forbrugerens materialer, mens disse er i sælgers besiddelse, henvises  

 til bemærkningerne til lovforslagets § 1, nr. 3 (den  

 foreslåede § 2, stk. 1).
 De foreslåede bestemmelser tilsigter at  

 gennemføre direktivets artikel 2, stk. 3-4.
 Der henvises til de almindelige bemærkninger pkt.  

 5.2. og betænkningen side 183-185.
Til § 77 Bestemmelsen vedrører retsvirkningen af generelle  

 forbehold med hensyn til varens egenskaber.
 Det foreslås at ændre bestemmelsen,  

 således at generelle forbehold ikke længere kan tillægges  

 retsvirkning, jf. det nye stk. 1. Efter denne regel kan  

 bestemmelser i aftalen om, at køberen ikke kan påberåbe  

 sig mangler ved salgsgenstanden og andre almindelige forbehold, således  

 ikke gøres gældende over for køberen.
Sælgerens generelle forbehold formuleres i praksis  

 ofte på den måde, at genstanden sælges som den er og  

 forefindes.
Dette udtryk er derfor direkte nævnt i stk. 1.  

 Herudover kan genstanden f.eks. være solgt »som besigtiget«, »som  

 beset«, »uden ansvar« og med tilsvarende generelle forbehold.
Bestemmelsen  

 omfatter således alle generelt formulerede klausuler, der direkte eller  

 indirekte   f.eks. ved at erklære, at køberen er bekendt med  

 enhver mangel   fritager sælgeren for at hæfte for eventuelle  

 mangler Det forekommer også, at sælgeren i aftalen  

 tager et specificeret forbehold vedrørende bestemte positive eller  

 negative egenskaber ved salgsgenstanden, således at disse forhold ikke  

 skal kunne betragtes som mangler.
Sådanne konkrete forbehold er ikke  

 omfattet af bestemmelsen i stk. 1. Kommer et konkret forbehold i  

 konflikt med de ufravigelige bestemmelser i købelovens § 76,  

 stk. 1, nr. 1-3, kan sælgeren dog ikke fritages for  

 køberens eventuelle mangelsbeføjelser.
Der henvises i  

 øvrigt til bemærkningerne til lovforslagets § 1, nr. 5 (den  

 foreslåede § 75 a).
Efter stk. 2 begrænses forbrugerens  

 adgang til at gøre mangelsbeføjelser gældende i samme  

 omfang som hidtil ved køb af brugte varer på offentlig auktion,  

 hvor der er mulighed for at være fysisk til stede.
Begræsningen i  

 køberens mangelsbeføjelser gælder således ved  

 traditionelle auktionssalg, men ikke ved f.eks. auktionssalg via  

 Internettet.
Ved auktionssalg, hvor forbrugeren kan være til  

 stede, vil forbrugeren alene kunne påberåbe sig, at  

 salgsgenstanden er mangelfuld, hvis det følger af lovens § 76,  

 stk. 1, nr. 1-3, eller hvis salgsgenstanden er i væsentlig ringere  

 stand, end forbrugeren under hensyn til omstændighederne havde grund  

 til at regne med.
Der skal normalt ikke tages hensyn til salgsgenstandens  

 pris, idet vurderingen af, hvad forbrugeren kunne forvente med hensyn til  

 salgsgenstandens stand ikke bør afhænge af varens pris i de  

 omhandlede tilfælde, hvor prisen beror på de øvrige bud  

 på auktionen.
Det er dog ikke udelukket, at salgsprisen kan indgå  

 i vurderingen af, hvad forbrugeren under hensyn til omstændighederne  

 havde grund til at regne med - navnlig i tilfælde, hvor der ved  

 auktionen over genstanden er fastsat en minimumspris.
 Bestemmelsen kan ikke fraviges til skade for forbrugeren,  

 jf. lovforslagets § 1, nr. 1 (den foreslåede § 1,  

 stk. 2).
 Bestemmelsen tilsigter at gennemføre direktivets  

 artikel 1, stk. 3, og 7, stk. 1.
 Der henvises til de almindelige bemærkninger pkt.  

 5.2. og til betænkningen side 185-186.
Til nr. 8 Til § 77 a Bestemmelsen vedrører tidspunktet for  

 mangelsbedømmelsen og erstatter i forbrugerforhold den gældende  

 § 44.
 Bestemmelsen foreslås gjort  

 beskyttelsespræceptiv, jf. lovforslagets § 1, nr. 1 (den  

 foreslåede § 1, stk. 2).
Til stk. 1 I lighed med § 44 indebærer den  

 foreslåede bestemmelse, at der ved vurderingen af, om salgsgenstanden  

 lider af en mangel, tages udgangspunkt i varens beskaffenhed på det  

 tidspunkt, hvor risikoen overgår til forbrugeren.
Dette vil normalt  

 være det tidspunkt, hvor varen overgives til forbrugeren, jf. lovens  

 § 9 og § 73 (som ikke ændres).
Det forhold, at sælger også hæfter for  

 skjulte defekter, der først giver sig synlige udslag efter leveringen,  

 er tydeliggjort ved formuleringen af bestemmelsens 2. pkt., hvorefter  

 sælger hæfter for mangler, selv om de først viser sig  

 efter tidspunktet for risikoens overgang.
Det afgørende er  

 således, om kimen til manglen var til stede på det angivne  

 tidspunkt.
 Der er ikke med den foreslåede bestemmelse tilsigtet  

 nogen realitetsændring i forhold til gældende ret.
Til stk. 2 Efter den foreslåede bestemmelse foreligger der  

 altid en mangel, hvis salgsgenstanden på grund af sælgerens  

 manglende opfyldelse af sine forpligtelser efter aftalen ikke svarer til,  

 hvad forbrugeren kan kræve i medfør af de foreslåede  

 §§ 75 a-77. Sælgers manglende opfyldelse af sine konkrete  

 aftalemæssige forpligtelser udgør således altid en mangel,  

 uanset om risikoen for salgsgenstanden forinden er overgået til  

 forbrugeren.
Bestemmelsen vedrører således sælgers  

 forsømmelse.
Den foreslåede bestemmelse rækker videre end  

 den gældende § 44 (som ikke ændres uden for  

 forbrugerkøb), idet forhold, der kan henføres til sælgers  

 manglende opfyldelse af de aftalemæssige forpligtelser i øvrigt  

 udgør en mangel, selv om der ikke er noget at bebrejde  

 sælgeren.
Bestemmelsen kan navnlig få selvstændig  

 betydning i tilfælde, hvor sælger ved købsaftalen har  

 påtaget sig at installere eller montere salgsgenstanden, og hvor  

 installationen mv. er behæftet med fejl.
Den fejlagtige installation  

 vil efter bestemmelsen i sig selv udløse mangelsbeføjelser for  

 forbrugeren   dvs. uafhængigt af, om der ved den fejlagtige  

 installation er blevet påført salgsgenstanden en skade.
Bestemmelsen vil endvidere have betydning, såfremt  

 forbrugeren ikke i forbindelse med købet har modtaget de  

 fornødne oplysninger om varens montering mv., jf. den foreslåede  

 § 75 a, stk. 1, og § 76, stk. 1, nr. 4, 2. led.
Forvolder  

 forbrugeren efter risikoens overgang skade på produktet som  

 følge af den fejlbehæftede eller manglende brugsvejledning,  

 foreligger der en mangel, idet forholdet kan henføres til  

 sælgers manglende eller mangelfulde opfyldelse af sine  

 aftalemæssige forpligtelser.
Tilsvarende vil gælde, hvis  

 forbrugeren ikke forvolder skade på salgsgenstanden, men ikke kan  

 anvende produktet i overensstemmelse med dets formål på grund af  

 manglende eller fejlbehæftet brugsanvisning.
 Bestemmelsen vil også have betydning, hvis  

 forbrugeren efter aftalen skal afhente varen, og der sker skade på  

 varen under forbrugerens hjemtransport som følge af  

 utilstrækkelig emballering, jf. den foreslåede § 75 a,  

 stk. 2, nr. 1 (lovforslagets § 1, nr. 5).
Bestemmelsen kan desuden have betydning i tilfælde,  

 hvor der foreligger en mangel, og hvor sælgeren i forbindelse med et  

 afhjælpningsforsøg påfører salgsgenstanden en  

 skade.
En sådan mangelfuld opfyldelse af afhjælpningspligten er  

 også en manglende opfyldelse af sælgers forpligtelser efter  

 aftalen og kan dermed i sig selv udløse mangelsbeføjelser for  

 forbrugeren.
Har sælgeren derimod uafhængigt af den  

 indgåede købsaftale forvoldt skade på salgsgenstanden  

 efter risikoens overgang, falder situationen uden for bestemmelsens  

 anvendelsesområde.
Sælgers eventuelle ansvar er i så fald  

 ikke et køberetligt spørgsmål.
Til stk. 3 Det foreslås, at fejl mv. ved varen, der viser sig  

 inden for 6 måneder efter varens levering, skal formodes at have  

 været til stede ved risikoens overgang, medmindre der gør sig  

 særlige forhold gældende.
 Bestemmelsen er udformet som en formodningsregel.  

 Afkræfter sælgeren formodningen, vil forbrugeren således  

 skulle føre bevis for, at der forelå en defekt ved den  

 pågældende vare på leveringstidspunktet.
Bestemmelsen er endvidere formuleret således, at  

 formodningen alene skal opstilles, såfremt dette ikke er uforeneligt  

 med salgsgenstandens eller den manglende overensstemmelses art.
Er der ikke  

 grundlag for formodningen, vil forbrugeren efter almindelige bevisbyrderegler  

 skulle godtgøre, at defekten mv. forelå ved risikoens overgang  

 (normalt ved leveringen).
Det vil være uforeneligt med salgsgenstandens og  

 manglens art at opstille en formodning for, at f.eks. friske  

 fødevarer, der efter en måned er gået i fordærv, var  

 mangelfulde ved leveringen.
Formodningsreglen tager heller ikke sigte  

 på egenskaber, hvis tilstedeværelse er uafhængig af  

 tidsfaktoren, f.eks. en vares oprindelse, ægthed m.v.
I disse  

 tilfælde er 6-måneders reglen ikke forenelig med den manglende  

 uoverensstemmelses karakter.
 Den direktivbaserede formodningsregel indebærer  

 ikke, at mangelsindsigelser, der fremsættes efter udløbet af  

 6-måneders fristen, kan afvises alene under henvisning til, at der er  

 forløbet mere end 6 måneder fra leveringstidspunktet.
Den foreslåede bestemmelse regulerer alene  

 spørgsmålet om bevisbyrden for, at en kvalitetsafvigelse  

 forelå på leveringstidspunktet.
Uanset om formodningsreglen  

 finder anvendelse, er det således fortsat forbrugeren, som normalt har  

 bevisbyrden for, at der foreligger en kvalitetsafvigelse.
 I den foreslåede bestemmelse henvises alene til de  

 krav til salgsgenstanden, der følger af de foreslåede §§ 75  

 a og 76 (lovforslagets § 1, nr. 5 og 7). Formodningsreglen finder  

 således ikke anvendelse på den form for auktionskøb, der  

 er omfattet af den foreslåede § 77 (lovforslagets § 1, nr.  

 7).
 De foreslåede bestemmelser i stk. 2 og 3  

 tilsigter at gennemføre direktivets artikel 2, stk. 5, og 5,  

 stk. 3.
 Der henvises til de almindelige bemærkninger pkt.  

 5.3.og til betænkningen side 186-190.
Til § 77 b Bestemmelsen erstatter i forbrugerforhold den  

 gældende § 47.
 Bestemmelsen kan ikke fraviges til skade for forbrugeren,  

 jf. lovforslagets § 1, nr. 1 (den foreslåede § 1,  

 stk. 2).
Den foreslåede bestemmelse begrænser  

 forbrugerens adgang til at påberåbe sig forhold, der ellers ville  

 udløse mangelsbeføjelser.
Forbrugeren afskæres  

 således som udgangspunkt fra at påberåbe sig en mangel ved  

 salgsgenstanden, hvis forbrugeren ved aftalens indgåelse kendte eller  

 måtte kende til den pågældende mangel.
Bestemmelsen indebærer ikke en pligt for forbrugeren  

 til at undersøge salgsgenstanden.
Har forbrugeren imidlertid foretaget  

 en sådan undersøgelse, kan vedkommende ikke efterfølgende  

 påberåbe sig forhold, som undersøgelsen har eller må  

 have afsløret.
Retsvirkningerne efter den foreslåede bestemmelse  

 indtræder, hvis forbrugeren har kendskab til det pågældende  

 forhold, eksempelvis fordi sælgeren på forhånd har gjort  

 forbrugeren opmærksom herpå.
Bestemmelsen omfatter imidlertid  

 også tilfælde, hvor forbrugeren måtte være bekendt  

 hermed.
Hermed sigtes til situationer, hvor det på grund af  

 omstændighederne forekommer helt usandsynligt, at forbrugeren ikke har  

 haft et sådant kendskab.
Den omstændighed, at forbrugeren var eller  

 måtte være bekendt med det pågældende forhold, som  

 kan udgøre en mangel, indebærer imidlertid ikke  

 nødvendigvis, at forbrugeren er afskåret fra at gøre  

 mangelsbeføjelser gældende.
Der kan tænkes tilfælde,  

 hvor forbrugeren ved købsaftalens indgåelse nok har været  

 opmærksom på et forhold ved salgsgenstanden, men   eksempelvis  

 på grund af manglende fagkundskab   hverken var eller måtte  

 være bekendt med betydningen heraf.
I så fald vil forbrugeren  

 fortsat kunne gøre det pågældende forhold gældende  

 som en mangel.
Bestemmelsen er begrænset til at vedrøre  

 forbrugerens kendskab til forhold ved salgsgenstanden på tidspunktet  

 for aftalens indgåelse.
Bestemmelsen regulerer således ikke  

 tilfælde, hvor forbrugeren i perioden mellem købsaftalens  

 indgåelse og risikoens overgang får kendskab til, at  

 salgsgenstanden er mangelfuld.
En viden erhvervet efter købsaftalens  

 indgåelse afskærer således ikke forbrugeren fra at  

 gøre mangelsbeføjelser gældende, forudsat at forbrugeren  

 reklamerer rettidigt over manglen.
Efter bestemmelsen kan forbrugeren uanset sit eventuelle  

 kendskab til konkrete forhold ved salgsgenstanden påberåbe sig,  

 at der foreligger en mangel, hvis der er holdepunkter herfor i aftalen.
En  

 sådan situation vil eksempelvis foreligge, såfremt sælgeren  

 undlader at opfylde en aftale om at reparere salgsgenstanden inden  

 leveringen.
Efter bestemmelsen er forbrugerens eventuelle kendskab til  

 forhold ved salgsgenstanden uden betydning, hvis sælgeren har handlet i  

 strid med almindelig hæderlighed. § 47 undtager alene  

 tilfælde, hvor sælger har handlet svigagtigt, men fortolkes i  

 praksis således, at bestemmelsen også omfatter tilfælde,  

 hvor det ville være i strid med redelig handlemåde at  

 afskære forbrugerens mangelsbeføjelser.
Dette svarer også  

 til, hvad der gælder om gennembrydelse af den absolutte  

 reklamationsfrist på grund af sælgerens forhold.
 Bestemmelsen tilsigter at gennemføre artikel 2,  

 stk. 3.
 Der henvises til de almindelige bemærkninger pkt.  

 5.2. og til betænkningen side 190-192.
Til nr. 9 Til § 78 Bestemmelsen vedrører forbrugerens  

 mangelsbeføjelser og tilsigter at gennemføre direktivets  

 artikel 3.
 Bestemmelsen kan ikke fraviges til skade for forbrugeren,  

 jf. lovforslagets § 1, nr. 1 (den foreslåede § 1,  

 stk. 2).
I stk. 1 angives de beføjelser, forbrugeren  

 har mulighed for at gøre gældende i anledning af mangler ved  

 salgsgenstanden.
Efter bestemmelsens stk. 2 er sælgeren som  

 udgangspunkt forpligtet til at imødekomme forbrugerens krav om  

 afhjælpning eller omlevering.
Forbrugeren har imidlertid ikke krav  

 herpå, hvis gennemførelse af den valgte beføjelse er  

 umulig eller uforholdsmæssig.
Stk. 3 vedrører sælgers  

   i forhold til den gældende bestemmelse begrænsede  

 afhjælpnings- og omleveringsret, mens stk. 4 angiver de  

 tidsmæssige rammer mv. for sælgers afhjælpning eller  

 omlevering.
 I forhold til den gældende § 78 er henvisninger  

 til bestemmelser uden for lovens kapitel om forbrugerkøb undladt, og i  

 stedet er betingelserne for at anvende de enkelte mangelsbeføjelser  

 indarbejdet i bestemmelsen.
Forbrugeren har som udgangspunkt valgfrihed mellem de  

 enkelte beføjelser.
Valgfriheden begrænses imidlertid af  

 bestemmelsens stk. 2 og 3. Det følger af den foreslåede  

 stk. 2, at forbrugeren ikke har krav på afhjælpning eller  

 omlevering, hvis den valgte beføjelse er umulig eller  

 uforholdsmæssig at opfylde.
Forbrugeren kan endvidere efter stk. 3  

 og 4 ikke forlange prisafslag eller ophævelse, hvis sælgeren  

 tilbyder at afhjælpe eller omlevere, og dette kan ske inden rimelig  

 tid, uden ufgift og uden væsentlig ulempe for forbrugeren.
For sælgeren indebærer den foreslåede  

 bestemmelse, at han som udgangspunkt er forpligtet til at efterkomme et krav  

 fra forbrugeren om afhjælpning eller omlevering.
I overensstemmelse med  

 direktivets artikel 3 kan forbrugeren vælge, om der skal ske  

 afhjælpning eller omlevering   sælgeren kan således som  

 udgangspunkt ikke afværge et omleveringskrav ved at tilbyde  

 afhjælpning eller omvendt.
Kun hvis den beføjelse, forbrugeren  

 ønsker at gøre gældende, er umulig at gennemføre  

 eller må anses for uforholdsmæssig, kan sælgeren  

 nægte at imødekomme forbrugerens krav.
 Hvis forbrugeren ikke gør gældende, at der  

 skal ske afhjælpning eller omlevering, men i stedet ønsker et  

 prisafslag eller at ophæve aftalen, følger det af den  

 foreslåede bestemmelse, at sælgeren kan afværge  

 forbrugerens krav ved at tilbyde afhjælpning eller omlevering.
Til stk. 1 I bestemmelsen opregnes forbrugerens  

 mangelsbeføjelser.
Efter bestemmelsens nr. 1 kan forbrugeren forlange,  

 at sælger foretager afhjælpning - dvs. gratis udbedring af  

 manglen, således at varen bliver kontraktmæssig.
Som hidtil har  

 forbrugeren ret til afhjælpning uanset manglens betydning.
Manglens  

 væsentlighed vil dog kunne influere på, om et  

 afhjælpningskrav må anses for uforholdsmæssigt i  

 medfør af den foreslåede stk. 2, jf. nærmere  

 nedenfor.
Efter nr. 2 kan forbrugeren kræve, at  

 sælgeren leverer en anden genstand, der stemmer overens med aftalen  

 dvs. omlevering.
Med den foreslåede formulering præciseres det,  

 at den omleverede genstand skal leve op til de krav, der følger af  

 købsaftalen.
Er der eksempelvis indgået aftale om køb af  

 en fabriksny genstand, er sælger således ikke berettiget til at  

 omlevere med en demonstrationsmodel, medmindre forbrugeren accepterer  

 dette.
Forbrugeren kan kun gøre et omleveringskrav  

 gældende, hvis der er tale om genuskøb, dvs. et artsbestemt  

 køb, i modsætning til såkaldt specieskøb.
I et  

 specieskøb er omlevering udelukket, fordi parternes aftale angår  

 en individuelt bestemt genstand, f.eks. en bestemt brugt bil, et bestemt  

 maleri eller et bestemt demonstrationseksemplar, der sælges til nedsat  

 pris.
Genuskøb foreligger, hvis sælgeren i henhold til parternes  

 aftale kan opfylde sin leveringsforpligtelse ved levering af en hvilken som  

 helst genstand, der hører til den art, der er defineret i aftalen.  

 Selv om aftalen efter sin ordlyd ikke levner sælgeren nogen valgfrihed,  

 men udpeger en bestemt fysisk vare som salgsgenstand, kan fortolkning af  

 aftalen føre til, at der foreligger et genuskøb.
Dette er  

 således normalt tilfældet, hvis genstanden uden ulempe kan  

 ombyttes til en tilsvarende, og det må antages, at parterne ikke har  

 lagt vægt på valget af genstand.
Ved køb af et fabriksnyt  

 køleskab ligger det således normalt klart for alle, at parterne  

 alene har tænkt på, at der skal leveres et eksemplar af et  

 bestemt fabrikat, selv om der i købekontrakten er angivet et bestemt  

 eksemplars fabrikationsnummer.
En sælgers interesse i at lade et  

 køb, som efter det anførte naturligt opfattes som et  

 genuskøb, fremtræde som et specieskøb (f.eks. ved  

 angivelse af fabrikationsnummeret på en fabriksny vare), for derigennem  

 at undgå, at forbrugeren i tilfælde af mangler kan  

 påberåbe sig omleveringsbeføjelsen, kan naturligvis ikke  

 begrunde, at aftalen fortolkes som et specieskøb.
I modsætning til den gældende regel, er  

 omleveringsbeføjelsen efter forslaget ikke betinget af, at der  

 foreligger en væsentlig mangel.
Manglens betydning har imidlertid  

 indflydelse på, om forbrugerens omleveringskrav må anses for  

 uforholdsmæssigt i medfør af den foreslåede  

 stk. 2.
 Efter bestemmelsens nr. 3 kan forbrugeren  

 kræve et passende afslag i købesummen.
Det er således ikke som efter den gældende  

 regel en forudsætning for afslagsbeføjelsen, at manglen er  

 værdiforringende.
Den gældende regel kan i visse situationer  

 føre til, at forbrugeren afskæres fra at gøre  

 mangelsbeføjelser gældende, selv om manglen har reel betydning  

 for den værdi, salgsgenstanden har for den pågældende  

 forbruger.
I praksis synes der bl.a. at blive »kompenseret« for dette ved at  

 tilkende et afslag i prisen, selv om manglens betydning for varens  

 værdi vanskeligt lader sig måle.
 Det forudsættes, at der i de tilfælde, hvor  

 der foreligger en værdiforringende mangel, fortsat udmåles og  

 ydes et forholdsmæssigt afslag, idet dette i givet fald må anses  

 for at være det passende afslag.
Den foreslåede ændring indebærer i  

 forhold til den gældende regel, at der gives mulighed for at tildele et  

 passende afslag i sælgerens vederlag i de få tilfælde, hvor  

 der ikke står andre beføjelser til rådighed for  

 forbrugeren.
Et passende afslag kan også komme på tale, hvis  

 forbrugeren foretrækker dette fremfor andre mere vidtgående  

 beføjelser, som ellers ville kunne gøres gældende.
Der vil f.eks. kunne gives et afslag i købesummen,  

 hvis en forbruger har bestilt en bil i en bestemt blå farve, og bilen  

 ved leveringen viser sig at have en anden blå nuance, der - om end kun  

 i uvæsentligt omfang - afviger fra, hvad forbrugeren bestilte.
I  

 så fald kan forbrugeren ikke hæve købet, afhjælpning  

 i form af omlakering vil ofte indebære uforholdsmæssige  

 omkostninger, og er bilens salgspris den samme - uanset farveforskellen - kan  

 forbrugeren heller ikke kræve et forholdsmæssigt afslag i prisen.  

 Hvis omlevering samtidig ikke er mulig   eksempelvis fordi den bestilte farve  

 ikke længere produceres   vil forbrugeren være uden  

 sanktionsmuligheder til trods for, at den leverede bil ikke er i  

 overensstemmelse med parternes aftale.
I så fald kunne tildeling af et  

 passende prisafslag til forbrugeren komme på tale.
I bestemmelsens nr. 4 angives, at forbrugeren kan  

 kræve ophævelse af købsaftalen, forudsat at manglen ikke  

 er uvæsentlig.
Bestemmelsen svarer til gældende ret.
 Om brug af hævebeføjelsen i relation til et  

 bestillingskøb, hvor forbrugeren selv fremskaffer det  

 nødvendige materiale, henvises til bemærkningerne til  

 lovforslagets § 1, nr. 3 (den foreslåede § 2, stk. 1, 1.  

 pkt.).
I den gældende § 78 henvises til §§ 42 og  

 43, hvorefter væsentlighedskravet fraviges, såfremt sælger  

 har udvist svig eller i et genuskøb har undladt at fremskaffe en  

 mangelfri genstand, selv om dette uden urimelig opofrelse kunne være  

 sket inden leveringstidspunktet.
Der er på grund af sælgerens  

 adfærd i disse tilfælde altid tale om en væsentlig  

 misligholdelse, der er hævebegrundende, og der er ikke fundet behov for  

 at indarbejde disse bestemmelser i den foreslåede formulering af  

 § 78.
Til stk. 2 Forbrugeren vil som udgangspunkt kunne vælge, om der  

 skal ske omlevering eller afhjælpning, hvis salgsgenstanden er  

 mangelfuld.
Sælgeren kan således ikke   som efter den  

 gældende regel   afværge et omleveringskrav ved at tilbyde  

 afhjælpning eller omvendt.
Dette er principielt en væsentlig  

 nyskabelse.
Forbrugerens valgret mellem omlevering eller  

 afhjælpning er imidlertid undergivet nogle begrænsninger.
Efter  

 bestemmelsen kan der ikke kræves afhjælpning eller omlevering,  

 hvis gennemførelsen af den valgte beføjelse er umulig eller vil  

 påføre sælgeren uforholdsmæssige omkostninger.
Det  

 er sælgeren, der har bevisbyrden for, at dette er tilfældet.
Tages udgangspunkt i en situation, hvor forbrugeren  

 ønsker omlevering fremfor afhjælpning, begrænses  

 valgretten således for det første af, at den valgte  

 beføjelse ikke må være  umulig at  

 gennemføre.
Dette vil eksempelvis være tilfældet, hvis  

 købet vedrører en speciesgenstand samt ved visse  

 bestillingskøb.
 Forbrugerens valgret begrænses endvidere af, at den  

 valgte beføjelse ikke må påføre sælgeren  

uforholdsmæssige omkostninger.
 Kræver forbrugeren, at der omleveres, er  

 sælgeren forpligtet hertil, medmindre det kan godtgøres, at  

 dette vil være forbundet med omkostninger, der er  

 uforholdsmæssige.
 Denne uforholdsmæssighedsvurdering falder for  

 så vidt i tre led   det skal vurderes, om den valgte beføjelse  

 påfører sælgeren omkostninger, om disse i givet fald er  

 højere end omkostningerne ved en anden beføjelse, og i så  

 fald om denne omkostningsforskel er uforholdsmæssig.
Eftersom vurderingen er knyttet til  

 spørgsmålet om de omkostningsmæssige konsekvenser for  

 sælger, er det naturligvis i første omgang en  

 forudsætning, at gennemførelse af den valgte beføjelse  

 rent faktisk vil påføre sælgeren omkostninger.
Relevante  

 er navnlig de udgifter, der direkte er forbundet med gennemførelsen af  

 den pågældende beføjelse. Ønsker forbrugeren  

 omlevering, vil det således navnlig være salgsgenstandens  

 indkøbspris, der skal inddrages.
Omkostningsbegrebet må  

 imidlertid forstås bredt, således at også omkostninger, der  

 ikke direkte er relateret til varen, men som vedrører eksempelvis den  

 tid og de ressourcer, der medgår til gennemførelsen af  

 beføjelsen, er omfattet.
Den brede forståelse af omkostningsbegrebet  

 indebærer, at gennemførelse af den valgte beføjelse som  

 oftest vil påføre sælgeren visse omkostninger.
I så  

 fald må det som nævnt vurderes, om de pågældende  

 omkostninger er højere end de omkostninger, sælger ville blive  

 påført ved at opfylde en anden beføjelse.
Hvis det  

 eksempelvis ikke er forbundet med flere omkostninger for sælger at  

 omlevere end at afhjælpe, er der ikke grundlag for at fravige  

 udgangspunktet, hvorefter forbrugeren kan vælge mellem de to  

 beføjelser.
 Såfremt den valgte beføjelse vil  

 påføre sælgeren omkostninger, der er større end  

 omkostningerne ved en anden beføjelse, skal der som det sidste element  

 i vurderingen tages stilling til, om den pågældende  

 omkostningsforskel er uforholdsmæssig.
Efter bestemmelsen skal der ved  

 uforholdsmæssighedsvurderingen tages hensyn til salgsgenstandens  

 værdi uden mangler.
Kræver forbrugeren omlevering af en  

 salgsgenstand af mindre værdi, vil der langt sjældnere være  

 grundlag for at fravige udgangspunktet om forbrugerens valgret, end i de  

 tilfælde, hvor købet vedrører en kostbar genstand.
Der er  

 således forskel på, om der kræves omlevering af eksempelvis  

 et krøllejern til 200 kr. eller af en fabriksny personbil.
Efter den foreslåede bestemmelse skal der ved  

 uforholdsmæssighedsvurderingen endvidere tages hensyn til manglens  

 betydning.
Hermed forstås i første række manglens  

 betydning for salgsgenstandens funktion.
Er der tale om en mangel, der er af  

 central betydning for salgsgenstandens funktion og anvendelse, vil dette  

 oftere føre til, at en forbrugers krav om eksempelvis omlevering  

 må imødekommes, end i de tilfælde, hvor manglen er uden  

 funktionelle konsekvenser.
Som nævnt ovenfor er  

 omleveringsbeføjelsen ikke betinget af, at der foreligger en  

 væsentlig mangel, men er manglen bagatelagtig, må det ofte  

 indebære, at et omleveringskrav anses for uforholdsmæssigt  

 sammenlignet med afhjælpning.
Ved vurderingen af manglens betydning må der  

 endvidere tages hensyn til, hvilken betydning manglen har for den konkrete  

 forbruger.
Selv om manglen ikke i almindelighed kan siges at have en central  

 betydning for salgsgenstandens funktion, kan konkrete forhold hos forbrugeren  

 medføre, at vedkommende har rimelig grund til at lægge betydelig  

 vægt på det pågældende forhold, hvilket i så  

 fald må indgå i uforholdsmæssighedsvurderingen.
Omvendt kan  

 forholdet indgå med mindre vægt i  

 uforholdsmæssighedsvurderingen, hvis forbrugeren konkret  

 tillægger forholdet mindre betydning, uanset at manglen i almindelighed  

 betragtes som central i forhold til salgsgenstandens funktion.
Endelig skal der efter forslaget tages hensyn til, om en  

 anden beføjelse kan gennemføres uden væsentlig ulempe for  

 forbrugeren.
Selv om hensynet til varens værdi i mangelfri tilstand og  

 betydningen af manglen taler for at anse en forbrugers krav om eksempelvis  

 omlevering for uforholdsmæssigt, kan hensynet til forbrugeren  

 således trække i modsat retning.
Dette kan eksempelvis være  

 tilfældet, hvis en afhjælpning må afvente hjemtagelse af  

 reservedele, og hvor forbrugeren skal anvende salgsgenstanden i en bestemt  

 nært forestående anledning.
I så fald vil  

 afhjælpningsbeføjelsen ikke kunne gennemføres uden  

 væsentlig ulempe for forbrugeren, hvilket i så fald må  

 indgå i vurderingen af, om omleveringskravet er  

 uforholdsmæssigt.
Består manglen i, at sælger har undladt at  

 stille de fornødne oplysninger om varens montering mv. til  

 rådighed for forbrugeren, jf. den foreslåede § 75 a,  

 stk. 1, må et krav om omlevering omvendt anses for  

 uforholdsmæssigt henset til, at afhjælpning i givet fald ville  

 kunne ske uden væsentlig ulempe for forbrugeren ved, at sælgeren  

 udleverer den manglende monteringsvejledning.
Situationen er imidlertid en  

 anden, hvis der som følge af de manglende monteringsoplysninger er  

 blevet påført varen en defekt.
I så fald kan sælger  

 ikke (længere) foretage afhjælpning ved efterfølgende at  

 udlevere en monteringsvejledning.
 Viser manglen sig på et tidspunkt, hvor  

 værdien af salgsgenstanden er faldet væsentligt som følge  

 af forbrugerens brug, vil et krav om omlevering tilsvarende kunne  

 fremstå som uforholdsmæssigt, hvis afhjælpning kan ske uden  

 væsentlig ulempe for forbrugeren.
Ovenstående tager sigte på den situation, at  

 forbrugeren ønsker omlevering fremfor afhjælpning.
Forbrugeren  

 er som udgangspunkt berettiget til at kræve omlevering, men som  

 anført kan betragtninger om umulighed eller uforholdsmæssighed  

 efter omstændighederne føre til, at valgfriheden  

 begrænses.
Det kan også tænkes, at forbrugeren  

 foretrækker afhjælpning fremfor omlevering.
Efter den  

 foreslåede bestemmelse vil sælgeren som udgangspunkt være  

 forpligtet til at imødekomme et sådant afhjælpningskrav,  

 medmindre han kan godtgøre, at dette er umuligt at gennemføre  

 eller vil påføre ham omkostninger, der er  

 uforholdsmæssige.
I lighed med det ovenfor nævnte er forbrugerens ret  

 til at vælge afhjælpning begrænset ved, at dette ikke  

 må være umuligt.
Der kan tænkes tilfælde, hvor en  

 mangel ikke lader sig udbedre, og hvor et afhjælpningskrav derfor vil  

 være umuligt at gennemføre.
Gennemførelse af et krav om afhjælpning vil  

 som oftest indebære visse omkostninger for sælgeren.
Det må  

 herefter vurderes, om disse omkostninger er uforholdsmæssige i forhold  

 til en anden beføjelse, hvorved der som nævnt bl.a. skal tages  

 hensyn til salgsgenstandens værdi uden mangler.
Dette indebærer,  

 at et krav om afhjælpning af en prisbillig, masseproduceret genstand  

 ofte må siges at indebære en uforholdsmæssig  

 økonomisk belastning for sælgeren, sammenlignet med varens  

 salgspris.
Det omvendte vil være tilfældet ved en kostbar  

 salgsgenstand, hvor sælger kun kan afslå en forbrugers  

 afhjælpningskrav, hvis der foreligger vægtige grunde.
 Som beskrevet ovenfor skal der ved vurderingen af, om et  

 afhjælpningskrav er uforholdsmæssigt, tillige tages hensyn til  

 manglens betydning, hvilket dels sigter til manglens betydning for varens  

 funktion, dels til manglens betydning for den konkrete forbruger.
Afhjælpningskravet vil endelig skulle vurderes i  

 lyset af, om en anden beføjelse kan gennemføres uden  

 væsentlig ulempe for forbrugeren.
Selv om det anførte om varens  

 værdi i mangelfri tilstand og betydningen af manglen kan pege på,  

 at et afhjælpningskrav er uforholdsmæssigt, kan hensynet til  

 forbrugeren således trække i den modsatte retning.
Uforholdsmæssighedsvurderingen vil som hovedregel  

 dreje sig om valget mellem omlevering eller afhjælpning, men efter  

 omstændighederne vil også de øvrige beføjelser  

 kunne inddrages   dvs. prisafslag og ophævelse, hvis manglen ikke er  

 uvæsentlig.
Det vil navnlig være aktuelt at inddrage disse  

 beføjelser i sammenligningsgrundlaget for, om et  

 afhjælpningskrav er uforholdsmæssigt, i tilfælde, hvor  

 salgsgenstanden ikke er ombyttelig, og omlevering derfor er umulig.
I en  

 sådan situation må rimeligheden af de omkostninger, der er  

 forbundet med at foretage afhjælpning, vurderes i lyset af forbrugerens  

 interesse i, at der foretages afhjælpning.
Må forbrugerens  

 interesse   henset til manglens karakter og betydning   anses for  

 tilstrækkeligt varetaget ved muligheden for prisafslag eller  

 ophævelse, kan resultatet blive, at afhjælpningskravet anses for  

 uforholdsmæssigt.
Til stk. 3 Med den foreslåede bestemmelse opretholdes en vis  

 begrænset afhjælpnings- og omleveringsret for sælger.
 Bestemmelsen indebærer, at sælgeren kan  

 afværge forbrugerens krav om ophævelse eller prisafslag ved at  

 tilbyde afhjælpning eller omlevering.
Denne mulighed for sælger er for det første  

 anvendelig i situationer, hvor forbrugeren ikke ønsker  

 afhjælpning eller omlevering, selv om gennemførelse af disse  

 eller dog den ene af disse beføjelser er mulig.
I sådanne  

 tilfælde er sælgeren berettiget til at afvise forbrugerens krav  

 om prisafslag eller ophævelse mod i stedet at tilbyde afhjælpning  

 og/eller omlevering.
Bestemmelsen vil endvidere finde anvendelse, hvis  

 sælgeren ønsker at tilbyde afhjælpning eller omlevering,  

 uanset han ikke ville være forpligtet hertil, fordi forbrugerens krav  

 herom ville være uforholdsmæssigt.
I så fald vil  

 sælgerens tilbud afværge forbrugerens øvrige  

 mangelsbeføjelser.
 Sælgerens tilbud om afhjælpning eller  

 omlevering skal   ligesom forbrugerens krav herom   gennemføres inden  

 rimelig tid, uden udgift og uden væsentlig ulempe for forbrugeren, jf.  

 den foreslåede § 78, stk. 4, der tillige fastlægger  

 forbrugerens beføjelser, såfremt sælger ikke  

 afhjælper eller omleverer i overensstemmelse hermed.
Til stk. 4 Bestemmelsens 1. pkt. viderefører retsstillingen  

 efter den gældende § 78, stk. 3, og § 79 med den  

 ændring, at forbrugerens beføjelser tillige finder anvendelse  

 ved krav eller tilbud om omlevering og ikke kun ved afhjælpning.
Den nærmere fastlæggelse af, hvad der er  

 »rimelig tid« må som hidtil bero på en konkret vurdering.
Det  

 foreslås imidlertid, at det i loven angives, hvilke forhold der navnlig  

 har betydning ved fastlæggelse af fristens længde, jf. den  

 foreslåede § 79, stk. 1.
Beføjelserne skal endvidere gennemføres uden  

 omkostninger og uden væsentlig ulempe for forbrugeren.
Som hidtil vil  

 det navnlig kunne komme på tale, at forbrugeren skal medvirke ved at  

 bringe eller sende en mindre salgsgenstand til sælgeren, hvis den  

 f.eks. skal repareres.
I så fald har forbrugeren krav på refusion  

 af eventuelle udgifter, vedkommende har afholdt i forbindelse hermed.
Såfremt sælgeren ikke gennemfører et  

 krav eller tilbud om afhjælpning eller omlevering i overensstemmelse  

 med de angivne kriterier, følger det af den foreslåede  

 bestemmelse, at forbrugeren kan gøre brug af de øvrige  

 beføjelser   dvs. passende afslag i prisen, ophævelse eller ved  

 krav eller tilbud om afhjælpning, omlevering.
I overensstemmelse med  

 den gældende retstilstand er hævebeføjelsen i så  

 fald ikke betinget af, at der foreligger en væsentlig mangel.
 Bestemmelsens sidste led vedrører forbrugerens  

 adgang til at lade manglen afhjælpe for sælgers regning og svarer  

 til gældende ret, jf. lovens § 78, stk. 3.
 Den foreslåede bestemmelse tilsigter som nævnt  

 at gennemføre direktivets artikel 3.
 Der henvises til de almindelige bemærkninger pkt.  

 5.4. og til betænkningen side 192-206.
Til § 79 Bestemmelsens stk. 1 angiver, hvilke momenter der  

 navnlig har betydning for vurderingen af, om sælger har foretaget  

 afhjælpning eller omlevering inden for rimelig tid.
Stk. 2  

 fastlægger forbrugerens mulighed for at holde købesummen helt  

 eller delvist tilbage, indtil der er sket afhjælpning eller  

 omlevering.
 Bestemmelsen foreslås gjort  

 beskyttelsespræceptiv, jf. lovforslagets § 1, nr. 1 (den  

 foreslåede § 1, stk. 2).
Til stk. 1 Efter den foreslåede § 78, stk. 4, skal  

 afhjælpning eller omlevering ske inden rimelig tid.
Bestemmelsen  

 indeholder endvidere nogle retningslinier for vurderingen af, om de  

 tidsmæssige rammer er overholdt.
Som hidtil må fastlæggelsen af fristen for  

 afhjælpning eller omlevering bero på en vurdering af  

 omstændighederne i det enkelte tilfælde.
Det er ikke muligt at  

 opstille faste grænser for fristens længde.
Vurderingen af, om afhjælpning eller omlevering er  

 sket inden for rimelig tid og uden væsentlig ulempe for forbrugeren,  

 skal efter direktivet ske under hensyntagen til varens art og forbrugerens  

 formål med at anskaffe varen.
Det må antages, at direktivets  

 opregning af kriterier ikke er udtømmende.
Den foreslåede  

 bestemmelse er derfor udformet således, at der   i vidt omfang svarende  

 til den gældende bestemmelse i § 78, stk. 3   navnlig skal  

 tages hensyn til genstandens art, manglens beskaffenhed og forbrugerens behov  

 for salgsgenstanden, herunder om sælgeren for egen regning har stillet  

 en erstatningsgenstand til rådighed for forbrugeren.
For med sikkerhed at opfylde direktivet, er direktivets  

 kriterium »genstandens art« medtaget i bestemmelsen.
Det kan således  

 ikke udelukkes, at direktivets formulering indebærer en udvidet  

 forbrugerbeskyttelse i forhold til den gældende bestemmelses kriterium  

 »manglens art«.
Som hidtil vil forbrugerens eventuelle behov for hurtigt at  

 kunne benytte salgsgenstanden kunne tale for, at sælgeren må  

 fremskynde afhjælpningen eller omleveringen, og sælgeren vil i  

 overensstemmelse med den gældende retstilstand have mulighed for at  

 forlænge fristen ved i perioden vederlagsfrit at stille en  

 erstatningsgenstand til forbrugerens rådighed.
Det vil endvidere indgå i vurderingen, om  

 afhjælpningen henholdsvis omleveringen sker på forbrugerens eller  

 sælgerens initiativ.
Såfremt sælgeren tilbyder  

 afhjælpning eller omlevering, må individuelle forhold hos  

 sælgeren normalt tillægges mindre betydning.
Ved fastlæggelsen af, hvilken frist for  

 afhjælpning eller omlevering der må anses for rimelig i det  

 konkrete tilfælde, må der desuden efter omstændighederne  

 tages hensyn til den periode, der er forløbet, siden salgsgenstanden  

 blev leveret til forbrugeren.
Da overskridelse af fristen efter den  

 foreslåede bestemmelse bl.a. udløser hævebeføjelse  

 for forbrugeren, må det i et vist omfang indgå i vurderingen, om  

 eventuel ophævelse vil være meget byrdefuldt for sælgeren  

 det vil det bl.a. være, hvis manglen gøres gældende  

 umiddelbart inden udløbet af den absolutte reklamationsfrist, der  

 efter den foreslåede § 83 forlænges til 2 år.
Til stk. 2 Bestemmelsen viderefører den gældende  

 § 78, stk. 2, dog således at bestemmelsen både omfatter  

 krav og tilbud om henholdsvis afhjælpning og omlevering.
 Bestemmelsen indebærer, at forbrugeren har mulighed  

 for at holde købesummen tilbage, hvis sælgeren ikke opfylder  

 forbrugerens berettigede krav om afhjælpning eller omlevering, eller  

 ikke opfylder et fremsat tilbud om at foretage afhjælpning eller  

 omlevering.
 Retten til at holde købesummen tilbage  

 ophører som hidtil på det tidspunkt, hvor sælgeren  

 foretager afhjælpning eller omlevering.
 Tilbageholdsretten er endvidere som efter den  

 nuværende § 78, stk. 2, begrænset i tilfælde,  

 hvor manglen er uvæsentlig, idet forbrugeren i så fald ikke kan  

 tilbageholde et beløb, der åbenbart overstiger, hvad det vil  

 koste at afhjælpe manglen.
 Den foreslåede bestemmelse i stk. 1 tilsigter  

 bl.a. at gennemføre direktivets artikel 3, stk. 3, 3. led.
 Der henvises til de almindelige bemærkninger pkt.  

 5.4. og til betænkningen side 206-209.
Til nr. 10 (§ 81) Den foreslåede bestemmelse kan ikke fraviges til  

 skade for forbrugeren, jf. lovforslagets § 1, nr. 1 (den  

 foreslåede § 1, stk. 2).
Den foreslåede bestemmelse viderefører den  

 gældende regel om, at en forbruger, der vil påberåbe sig,  

 at salgsgenstanden er mangelfuld, skal reklamere inden rimelig tid.
Med  

 henblik på at opfylde direktivet foreslås det imidlertid, at  

 reklamation inden 2 måneder fra det tidspunkt, hvor forbrugeren  

 opdagede manglen, altid skal anses for at være sket inden rimelig  

 tid.
Forbrugeren skal således have mindst 2 måneder  

 til at gøre den pågældende mangel gældende.  

 Reklamation efter udløbet af 2-måneders fristen vil efter  

 omstændighederne kunne anses for foretaget inden rimelig tid og dermed  

 som rettidig.
I lighed med tidligere vil individuelle forhold hos  

 forbrugeren, eksempelvis sygdom, bortrejse eller lignende kunne begrunde en  

 forlængelse af fristen.
Den foreslåede ændring indebærer  

 endvidere, at reklamationsfristen altid skal beregnes med udgangspunkt i det  

 faktiske opdagelsestidspunkt.
I modsætning til den gældende regel  

 regnes reklamationsfristen således ikke fra det tidspunkt, hvor  

 forbrugeren burde have opdaget manglen.
Som hidtil vil forbrugerens passivitet og fortsatte brug  

 af genstanden, efter at manglen er opdaget, kunne medføre, at  

 forbrugeren anses for at have givet afkald på at gøre  

 hæve- og omleveringsbeføjelsen gældende, jf. fra  

 Forbrugerklagenævnets praksis bl.a.
Juridisk Årbog 1996, side  

 130, 6.9.3.
 Bestemmelsen tilsigter at gennemføre direktivets  

 artikel 5, stk. 2.
 Der henvises til de almindelige bemærkninger pkt.  

 5.5. og til betænkningen side 209-211.
Til nr. 11 (§ 83, stk. 1) Bestemmelsen foreslås gjort  

 beskyttelsespræceptiv, jf. lovforslagets § 1, nr. 1 (den  

 foreslåede § 1, stk. 2).
Det foreslås, at den absolutte frist for  

 forbrugerens reklamation forlænges fra 1 år til 2 år.  

 Fristen regnes som hidtil fra varens overgivelse til forbrugeren.
Som hidtil  

 indebærer bestemmelsen, at en forbruger, der vil påberåbe  

 sig en mangel, skal give meddelelse til sælgeren inden udløbet  

 af fristen.
I modsat fald mister forbrugeren retten til senere at gøre  

 manglen gældende, medmindre der foreligger en indeståelse fra  

 sælgers side, eller denne har handlet i strid med almindelig  

 hæderlighed.
 Den foreslåede forlængelse af fristen fra 1  

 år til 2 år ændrer ikke bestemmelsens indhold i  

 øvrigt.
Den gældende bestemmelse fortolkes bl.a. i praksis  

 således, at reklamation, der foretages inden for fristen,  

 indebærer, at § 83 herefter ikke længere har betydning i  

 relation til den påberåbte mangel.
Såfremt sælger  

 forsøger at afhjælpe, og manglen uanset dette viser sig igen  

 på et senere tidspunkt, eller hvis sælger foretager omlevering,  

 og den omleverede genstand viser sig at have en tilsvarende mangel, har  

 forbrugerens oprindelige reklamation således en gang for alle afbrudt  

 reklamationsfristen i § 83, og forbrugerens mangelsindsigelser er  

 herefter alene underlagt dansk rets almindelige forældelsesregler.  

 Reklamationsfristen i § 83 fortolkes endvidere således i praksis,  

 at der i tilfælde af omlevering løber en ny frist fra  

 omleveringstidspunktet.
Dette har navnlig betydning, såfremt den  

 omleverede genstand er behæftet med andre mangler end den, forbrugeren  

 oprindelig påberåbte sig.
Tilsvarende kan efter  

 omstændighederne være tilfældet, hvis en afhjælpning  

 er så omfattende, at den må sidestilles med en omlevering.
Der  

 henvises til betænkningen side 148.
 I retspraksis ses der endvidere bort fra, at der er  

 reklameret for sent, hvis sælgeren ikke påberåber sig  

 dette, men indlader sig i realitetsforhandlinger med forbrugeren  

 vedrørende reklamationens berettigelse.
 Bestemmelsen tilsigter at gennemføre direktivets  

 artikel 5, stk. 1.
 Der henvises til de almindelige bemærkninger pkt.  

 5.5. og til betænkningen side 211f.
Til nr. 12 (§ 85) I konsekvens af den foreslåede ændring af  

 § 81 (lovforslagets § 1, nr. 10) foreslås det, at forbrugeren  

 også ved reklamtion over for andre end sælger skal have en frist  

 på mindst 2 måneder fra det tidspunkt, hvor forbrugeren opdagede  

 manglen.
 Bestemmelsen kan ikke fraviges til skade for forbrugeren,  

 jf. lovforslagets § 1, nr. 1 (den foreslåede § 1,  

 stk. 2).
 Der henvises til de almindelige bemærkninger pkt.  

 5.5. og til betænkningen side 212.
Til nr. 13  

 (§ 87) Det foreslås at beskytte forbrugerne mod visse  

 lovvalgsklausuler, hvorefter lovgivningen i et land uden for det  

 Europæiske Økonomiske Samarbejdsområde skal finde  

 anvendelse på aftalen.
Beskyttelsen mod sådanne klausuler  

 gælder i det omfang, det pågældende »tredjelands«  

 lovgivning om spørgsmål om mangler i forbrugerkøb, ikke  

 indeholder en ligeså omfattende beskyttelse af forbrugeren, som  

 lovgivningen herom i det EØS-land, hvis lovgivning ellers skulle  

 gælde i medfør af de internationalt privatretlige regler.
 EØS omfatter Den Europæiske Unions  

 medlemsstater samt Island, Norge, og Liechtenstein.
Der er ikke tale om en egentlig lovvalgsregel, idet  

 bestemmelsen bygger på princippet om frit lovvalg.
Den foreslåede  

 bestemmelse tilsigter alene at afbøde visse uheldige virkninger af det  

 frie lovvalg.
Den beskyttelse, som bestemmelsen giver forbrugerne, er alene  

 en beskyttelse mod lovvalgsklausuler.
Forbrugeren kan i de omfattede  

 tilfælde vælge det lands regler, som stiller forbrugeren  

 bedst.
 Bestemmelsen ændrer ikke ved de almindelige  

 internationalt privatretlige regler, som afgør, hvilket lands  

 lovgivning der skal finde anvendelse på en aftale, jf. herved navnlig  

 reglerne i den såkaldte Rom-konvention, der er gennemført her i  

 landet ved lov nr. 188 af 9. maj 1984 om gennemførelse af konventionen  

 om, hvilken lov der skal finde anvendelse på kontraktlige forpligtelser  

 m.v.
 Bestemmelsen finder anvendelse i forhold til alle  

 spørgsmål om mangler i forbrugerkøb.
 Den foreslåede bestemmelse tilsigter at  

 gennemføre direktivets artikel 7, stk. 2.
 Der henvises til de almindelige bemærkninger pkt.  

 5.6. og til betænkningen side 213-215.
Til § 2 Efter forbrugerkøbsdirektivets artikel 11,  

 stk. 1, skal de bestemmelser i national lovgivning, der er  

 nødvendige for at gennemføre direktivet, sættes i kraft  

 senest den 1. januar 2002.
 På den baggrund foreslås det, at  

 bestemmelserne i lovforslaget skal træde i kraft den 1. januar 2002 og  

 finde anvendelse på aftaler om køb, der indgås efter  

 ikrafttrædelsen.
 Der kan opstå situationer, hvor den  

 erhvervsdrivendes køb er underlagt den nuværende regulering,  

 herunder den nuværende 1-årige reklamationsfrist i § 54,  

 mens den erhvervsdrivendes videresalg af den samme vare sker efter lovens  

 ikrafttræden og dermed bliver underlagt bl.a. den 2-årige  

 reklamationsfrist i de foreslåede §§ 54 og 83.
 De erhvervsdrivende må i givet fald søge at  

 løse dette overgangsproblem ved aftaler, der fraviger den  

 1-årige reklamationsfrist.
Til  

 § 3 Bestemmelsen vedrører lovforslagets territoriale  

 gyldighed.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om køb, jf. lovbekendtgørelse nr. 28 af 21. januar  

 1980, som ændret senest ved lov nr. 391 af 14. juni 1995, foretages  

 følgende ændringer:
 § 1.  ..
 Stk. 2. I forbrugerkøb, jfr. § 4 a, kan § 4  

 a, § 42, stk. 1, § 43, stk. 1 og 2, §§ 44, 47, 50,  

 55-58, 74 og 75, § 76, stk. 1, nr. 1 og 2, og stk. 2,  

 §§ 77-79, § 80, stk. 1, og §§ 81-86 dog ikke fraviges til  

 skade for køberen.
 1. § 1, stk. 2, affattes således:
 Stk. 2. I forbrugerkøb, jf. § 4 a, kan § 2,  

 stk. 1, § 4 a, § 50, §§ 55-58, § 74 og § 75,  

 § 76, stk. 1, nr. 1-3, og stk. 2-3, §§ 77-79, § 80,  

 stk. 1, og §§ 81-86 dog ikke fraviges til skade for  

 køberen.
 § 1 a.  .
 Stk. 2.  ..
 Stk. 3. §§ 5, 10 og 11, § 17, stk. 2,  

 § 42, stk. 2, §§ 48, 49 og 52-54 gælder ikke i  

 forbrugerkøb.
 Stk. 4.  .
 2. § 1 a, stk. 3, affattes således:
 Stk. 3. §§ 5, 10 og 11, § 17, stk. 2,  

 § 42, § 43, stk. 1-2, § 44, §§ 47-49 og 52-54  

 gælder ikke i forbrugerkøb.
 3. § 2 affattes således:
§ 2. Bestilling af genstande, som først skulle  

 tilvirkes, anses i denne lov som køb, såfremt det for  

 tilvirkningen fornødne stof skal ydes af den, der har påtaget  

 sig tilvirkningen.
Loven gælder dog ikke for opførelse af  

 bygning eller andet anlæg på fast ejendom.
§ 2. Bestilling af genstande, som først skal  

 fremstilles, anses i denne lov for køb.
Uden for forbrugerkøb  

 gælder dette dog kun, såfremt den overvejende del af de for  

 fremstillingen nødvendige materialer skal ydes af den, der har  

 påtaget sig fremstillingen.
 Stk. 2. Hvad der i denne lov er bestemt om køb, finder  

 tilsvarende anvendelse på bytte.
 Stk. 2. Loven gælder ikke for opførelse af  

 bygning eller andet anlæg på fast ejendom.
 Stk. 3. Hvad der i denne lov er bestemt om køb, finder  

 tilsvarende anvendelse på bytte.
 § 54. Har køberen ikke inden et år efter  

 genstandens overgivelse til ham meddelt sælgeren, at han vil  

 påberåbe sig en mangel, kan han ikke senere gøre den  

 gældende, medmindre sælgeren har påtaget sig at  

 indestå for genstanden i længere tid eller har handlet  

 svigagtigt.
 Stk. 2.  .
 4. I § 54, stk. 1, ændres »et år« til:  

 »to år«.
 5. Efter § 75 indsættes:
Salgsgenstandens overensstemmelse med aftalen  

 (mangler) § 75 a.
Salgsgenstanden skal med hensyn til art, mængde,  

 kvalitet og andre egenskaber stemme overens med aftalen, og køberen  

 skal i forbindelse med købet have de fornødne oplysninger med  

 henblik på montering, anvendelse, opbevaring og vedligeholdelse af  

 salgsgenstanden.
Stk. 2. Medmindre andet følger af parternes aftale,  

 skal salgsgenstanden 1)	have en sådan holdbarhed og øvrige egenskaber samt  

 emballering, som køberen efter salgsgenstandens karakter og forholdene  

 i øvrigt havde rimelig grund til at forvente, 2)	være egnet til formål, som genstande af den  

 pågældende type sædvanligvis anvendes til, 3)	være egnet til køberens særlige formål,  

 hvis sælgeren har bestyrket køberens forventning herom, og 4)	have samme egenskaber som en vareprøve eller model, som  

 sælger har forelagt køberen ved købets  

 indgåelse.« Mangler 6. Overskriften før § 76 udgår.
 7. §§ 76-77 affattes således:
§ 76. Der foreligger en mangel ved salgsgenstanden, hvis § 76. Der foreligger en mangel ved salgsgenstanden, hvis 1)	genstanden ikke svarer til den betegnelse, hvorunder den er solgt,  

 eller sælgeren i øvrigt ved købets afslutning har givet  

 urigtige eller vildledende oplysninger, der kan antages at have haft  

 betydning for køberens bedømmelse af genstanden, 1)	genstanden ikke svarer til den betegnelse, hvorunder den er solgt,  

 eller sælgeren i øvrigt ved købets afslutning har givet  

 urigtige eller vildledende oplysninger, medmindre disse ikke kan antages at  

 have haft betydning for køberens bedømmelse af  

 genstanden, 2)	sælgeren eller et tidligere salgsled har givet oplysninger som  

 nævnt i nr. 1 på varens indpakning, i annoncer eller i andre  

 meddelelser, der er beregnet til at komme til almenhedens eller  

 køberens kundskab, 2)	sælgeren eller et tidligere salgsled har givet oplysninger som  

 nævnt i nr. 1 på varens indpakning, i annoncer eller i andre  

 meddelelser, der er beregnet til at komme til almenhedens eller  

 køberens kundskab, 3)	sælgeren har forsømt at give køberen oplysning  

 om forhold, der har haft betydning for køberens bedømmelse af  

 genstanden, og som sælgeren kendte eller burde kende, eller 3)	sælgeren har forsømt at give køberen oplysning  

 om forhold, der har haft betydning for køberens bedømmelse af  

 genstanden, og som sælgeren kendte eller burde kende, eller 4)	genstanden i øvrigt er af anden eller ringere beskaffenhed  

 eller brugbarhed, end den ifølge aftalen og de foreliggende  

 omstændigheder skulle være.
 Stk. 2. Køberen kan ikke påberåbe sig en  

 urigtig eller vildledende oplysning, der senest ved indgåelsen af  

 aftalen om købet er rettet.
 4)	genstanden i øvrigt er af anden eller ringere beskaffenhed  

 eller brugbarhed, end den ifølge aftalen og de foreliggende  

 omstændigheder skulle være, herunder hvis kravene i § 75 a  

 ikke er opfyldt.
 Stk. 2. Køberen kan ikke påberåbe sig en  

 urigtig eller vildledende oplysning, der er rettet senest ved  

 indgåelsen af aftalen.
 Stk. 3. Forhold ved materialer fremskaffet af køberen  

 kan ikke påberåbes som en mangel, medmindre sælgeren har  

 tilsidesat sin vejledningspligt.
§ 77. Selv om salgsgenstanden er solgt, som den er og  

 forefindes eller med tilsvarende forbehold, kan køberen i de  

 tilfælde, der er nævnt i § 76, stk. 1, nr. 1-3,  

 påberåbe sig, at genstanden lider af en mangel.
Det samme  

 gælder, hvis genstanden er i væsentlig ringere stand, end  

 køberen under hensyn til prisen og omstændighederne i  

 øvrigt havde grund til at regne med.
 Stk. 2. Brugte genstande, som sælges på auktion,  

 anses for solgt, som de er og forefindes.
 § 77. Bestemmelser i aftalen om, at køberen ikke kan  

 påberåbe sig mangler ved salgsgenstanden og andre almindelige  

 forbehold, såsom at salgsgenstanden er solgt som den er og forefindes,  

 kan ikke gøres gældende over for køberen.
 Stk. 2. Ved køb af brugte genstande på offentlig  

 auktion, hvor køberen har mulighed for selv at være til stede,  

 kan køberen kun påberåbe sig, at der foreligger en mangel,  

 hvis dette følger af § 76, stk. 1, nr. 1-3, eller hvis  

 genstanden er i væsentlig ringere stand, end køberen under  

 hensyn til omstændighederne havde grund til at regne med.
 8. Efter § 77 indsættes:
 § 44. Ved afgørelsen af, om salgsgenstanden lider af en  

 mangel, bliver, for så vidt manglen ikke er hidført ved  

 sælgers forsømmelse, det tidspunkt at tage i betragtning, da  

 faren gik over på køberen.
§ 77 a.
Afgørelsen af, om salgsgenstanden lider af en  

 mangel, træffes ud fra dens beskaffenhed på tidspunktet for  

 risikoens overgang.
Forelå der på dette tidspunkt en mangel,  

 hæfter sælgeren herfor, også selv om den først viser  

 sig senere.
 Stk. 2. Svarer salgsgenstanden ikke til, hvad der kan  

 kræves efter §§ 75 a-77, og skyldes dette, at sælgeren ikke  

 har opfyldt sine forpligtelser efter aftalen, foreligger der, uanset  

 stk. 1, altid en mangel.
 Stk. 3. Viser salgsgenstandens manglende overensstemmelse med  

 kravene i § 75 a og § 76 sig inden seks måneder efter  

 leveringen, formodes den manglende overensstemmelse at have været til  

 stede på det i stk. 1 nævnte tidspunkt, medmindre denne  

 formodning er uforenelig med salgsgenstandens eller den manglende  

 overensstemmelses art.
 § 47. Har køberen før købets afslutning  

 undersøgt salgsgenstanden eller uden skellig grund undladt at  

 efterkomme sælgerens opfordring til at undersøge den, eller er  

 der før købets afslutning givet ham lejlighed til at  

 undersøge en prøve af salgsgenstanden, kan han ikke  

 påberåbe sig mangler, der ved sådan undersøgelse  

 burde være opdaget af ham, medmindre sælgeren har handlet  

 svigagtigt.
§ 77 b.
Køberen kan ikke påberåbe sig en  

 mangel, som køberen var eller måtte være bekendt med ved  

 aftalens indgåelse, medmindre der er holdepunkt herfor i aftalen, eller  

 sælgeren har handlet i strid med almindelig hæderlighed.
 9. §§ 78-79 affattes således:
 Afhjælpning af mangler m.v.
Køberens mangelsbeføjelser § 78. Lider salgsgenstanden af en mangel, kan køberen  

 hæve købet eller kræve et forholdsmæssigt afslag i  

 købesummen eller omlevering efter reglerne i § 42, stk. 1,  

 eller § 43, stk. 1 og 2. Køberen kan endvidere forlange, at  

 sælgeren afhjælper mangelen, medmindre dette vil forvolde  

 sælgeren uforholdsmæssig omkostning eller væsentlig ulempe.  

 Ved artsbestemte køb kan sælgeren opfylde sin  

 afhjælpningspligt ved at foretage omlevering.
Stk. 2. Køberen kan holde købesummen tilbage,  

 indtil krav om afhjælpning er opfyldt.
Må mangelen anses som  

 uvæsentlig, kan køberen dog ikke tilbageholde et beløb,  

 som åbenbart overstiger, hvad det vil koste at afhjælpe  

 mangelen.
Stk. 3. Har køberen fremsat påkrav om  

 afhjælpning efter stk. 1, og opfylder sælgeren ikke dette  

 inden rimelig tid, kan køberen hæve købet eller, ved  

 artsbestemte køb, kræve omlevering.
Køberen kan endvidere  

 lade mangelen afhjælpe for sælgerens regning, for så vidt  

 dette kan ske uden uforholdsmæssige omkostninger.
§ 78. Lider salgsgenstanden af en mangel, har køberen  

 valget mellem 1)	afhjælpning af mangelen, 2)	levering af en anden genstand, der stemmer overens med aftalen  

 (omlevering), 3)	et passende afslag i købesummen, eller 4)	ophævelse af købet, hvis mangelen ikke er  

 uvæsentlig.
Stk. 2. Køberen kan ikke kræve omlevering eller  

 afhjælpning, hvis gennemførelse af den valgte beføjelse  

 er umulig eller vil påføre sælgeren uforholdsmæssige  

 omkostninger.
Der skal herved tages hensyn til salgsgenstandens værdi  

 uden mangler, mangelens betydning, og om anden beføjelse kan  

 gennemføres uden væsentlig ulempe for køberen.
 Stk. 3. Tilbyder sælgeren afhjælpning eller  

 omlevering, kan køberen ikke kræve et passende afslag i  

 købesummen eller ophævelse af købet.
 Stk. 4. Sælgeren skal opfylde krav eller tilbud om  

 afhjælpning eller omlevering inden rimelig tid, uden udgift og uden  

 væsentlig ulempe for køberen, jf. § 79. Sker dette ikke,  

 kan køberen kræve et passende afslag i købesummen,  

 ophævelse af købet, omlevering eller, for så vidt dette  

 kan ske uden uforholdsmæssige omkostninger, lade mangelen  

 afhjælpe for sælgerens regning.
§ 79. Giver køberen meddelelse om en mangel, og  

 tilbyder sælgeren at afhjælpe den eller at foretage omlevering,  

 kan køberen ikke hæve købet eller kræve et  

 forholdsmæssigt afslag i købesummen eller, ved tilbud om  

 afhjælpning, omlevering.
Dette gælder dog kun, hvis  

 afhjælpning eller omlevering sker inden rimelig tid og uden  

 omkostninger eller væsentlig ulempe for køberen.
 § 79. Ved afgørelsen af, om afhjælpning eller  

 omlevering er sket inden rimelig tid, jf. § 78, stk. 4, tages  

 navnlig hensyn til genstandens art, mangelens beskaffenhed og køberens  

 behov for genstanden, herunder om sælgeren for egen regning har stillet  

 en erstatningsgenstand til køberens rådighed.
 Stk. 2. Køberen kan holde købesummen tilbage,  

 indtil krav eller tilbud om afhjælpning eller omlevering er opfyldt.  

 Må mangelen anses for uvæsentlig, kan køberen dog ikke  

 tilbageholde et beløb, som åbenbart overstiger, hvad det vil  

 koste at afhjælpe mangelen.
Reklamation over mangler 10. § 81 affattes således:
§ 81. Vil køberen påberåbe sig en mangel,  

 skal han give sælgeren meddelelse herom inden rimelig tid, efter at han  

 har eller burde have opdaget mangelen.
I modsat fald taber han retten til at  

 påberåbe sig mangelen.
§ 81. Vil køberen påberåbe sig en mangel,  

 skal han give sælgeren meddelelse herom inden rimelig tid, efter at han  

 har opdaget mangelen.
I modsat fald taber han retten til at  

 påberåbe sig mangelen.
Meddelelse givet inden to måneder,  

 efter at køberen opdagede mangelen, er altid rettidig.
 § 83. Har køberen ikke inden et år efter  

 salgsgenstandens overgivelse til ham meddelt sælgeren, at han vil  

 påberåbe sig en mangel, kan han ikke senere gøre den  

 gældende, medmindre sælgeren har påtaget sig at  

 indestå for genstanden i længere tid eller har handlet i strid  

 med almindelig hæderlighed.
 Stk. 2.  .
 11. I § 83, stk. 1, ændres »et år«  

 til: »to år«.
 12. § 85 affattes således:
§ 85. Vil køberen påberåbe sig en mangel  

 over for en producent eller en anden erhvervsdrivende, der i forbindelse med  

 købet har påtaget sig at afhjælpe eventuelle mangler, skal  

 han give sælgeren eller den anden erhvervsdrivende meddelelse herom  

 inden rimelig tid, efter at han har eller burde have opdaget mangelen.
I  

 modsat fald taber han retten til at påberåbe sig mangelen.
§ 85. Vil køberen påberåbe sig en mangel  

 over for en producent eller en anden erhvervsdrivende, der i forbindelse med  

 købet har påtaget sig at afhjælpe eventuelle mangler, skal  

 han give sælgeren eller den anden erhvervsdrivende meddelelse herom  

 inden rimelig tid, efter at han har opdaget mangelen.
I modsat fald taber han  

 retten til at påberåbe sig mangelen.
Meddelelse givet inden to  

 måneder, efter at køberen opdagede mangelen, er altid  

 rettidig.
 13. Efter § 86 indsættes:
Visse lovvalgsaftaler § 87. Er det i en aftale bestemt, at lovgivningen i et land  

 uden for Det Europæiske Økonomiske Samarbejdsområde skal  

 finde anvendelse på aftalen, kan forbrugeren tillige  

 påberåbe sig ufravigelige bestemmelser i lovgivningen om mangler  

 i et land inden for Det Europæiske Økonomiske  

 Samarbejdsområde, hvis det uden lovvalgsaftalen ville være dette  

 lands lovgivning, der gjaldt for aftalen.
§ 2 Loven træder i kraft den 1. januar 2002 og finder anvendelse  

 på køb, der indgås efter lovens ikrafttræden.
§ 3 Loven gælder ikke for Færøerne og Grønland, men  

 kan ved kongelig anordning sættes i kraft for disse landsdele med de  

 afvigelser, som de særlige færøske og grønlandske  

 forhold tilsiger.
Bilag 2 1)   

  Gennemførelse af Europa-Parlamentets og Rådets direktiv  

 99/44/EF om visse aspekter af forbrugerkøb og garantier i forbindelse  

 hermed, EF-Tidende 1999 L 171, side 12.
