Nr BSF 1 Betænkning og indstilling fra Udvalget til Prøvelse af Valgene den 26. maj 1988 INDHOLD I.
Indledning 1. Udskrivelsen af valget.
2. Folketingets sammentræden.
Det foreløbige Udvalg til Prøvelse af  

 Valgene.
II.
Valget på Færøerne 3. Valgbogen m.v.
 4. Antal kandidatlister og samlet antal stemmer.
 5. Stemmetal for kandidatlisterne og for de valgte kandidater.
 6. Udvalgets bemærkninger.
III.
Valget i Grønland 7. Foreløbig opgørelse.
 8. Samlede stemmetal.
 9. Valgforbundenes stemmetal.
 10. De valgte kandidaters stemmetal.
 11. Godkendelse på det foreløbige grundlag.
 12. Senere afgørelse om opretholdelse af godkendelsen.
IV.
Valget i Danmark 13. Lovgrundlaget og udvalgets materiale.
 14. Prøvelsen vedrører valghandlingen, Indenrigsministeriets beregninger  

 og kandidaterne.
15. Valghandlingen A.
Indenrigsministeriets redegørelse vedrørende valgbogsafskrifterne.
1)Stemmesedlerne 2)Valgbøgerne 3)Valgbogsafskrifter 4)Fejl eller mangler ved valgbøgernes førelse, herunder fejlen i valgbogen  

 for Københavns Amts 6. kreds, Gladsaxe.
5)De valgbøgerne tilførte bemærkninger 6)Ugyldige stemmer B.Valgklager m.m. vedrørende valghandlingen.
 i.Generelt om spørgsmålet om gennemførelse af ekstra fintællinger, jf. de  

 under 1-4 nævnte klager/henvendelser.
 ii.De enkelte klager.
1)Socialdemokratiet, Thistedkredsen 2)Formanden for Socialdemokratiet på Mors 3)Partiet Fælles Kurs 4)Hr.
Mogens Camre, Bagsværd 5)Hr.
Lars G.
S.
Larsen, Sønderborg 6)Fru sekretær Lis Noer Holmberg, Odense 7)Hr.
Ivan Jensen, Asperup 8)Hr.
Mogens Lund, Thisted 9)Valgbestyrelsen for Københavns Amts 9. kreds, Rødovre 10)Valgbestyrelsen for Sønderjyllands Amts 2. kreds, Åbenrå 11)Hr.
Paul Bjergager Nielsen, Nyrupgård.
 16. Indenrigsministeriets beregninger og opgørelser.
1)Klage fra hr.
Karsten Olesen, Virum 2)Ministeriets beregninger og opgørelser i øvrigt.
 17. De valgte kandidater.
V.
Udvalgets konklusion 18. Udvalgets indstillinger.
I.
Indledning 1. Valg til Folketinget blev udskrevet ved kongeligt åbent brev af 19.  

 april 1988 til afholdelse tirsdag den 10. maj 1988, idet det dog for så  

 vidt angår valget på Færøerne og i Grønland blev overladt til henholdsvis  

 rigsombudsmanden på Færøerne og rigsombudsmanden i Grønland at bestemme dagen  

 for valgets afholdelse der.
 Den 10. maj 1988 blev imidlertid også fastsat som valgdag for Færøerne og  

 Grønland, således at denne dag blev fælles valgdag for hele riget.
 2. I henhold til grundlovens § 35 trådte det nyvalgte Folketing sammen  

 torsdag den 26. maj 1988, og Tinget nedsatte, som det er foreskrevet i  

 forretningsordenens § 1, stk. 2, et foreløbigt udvalg på 21 medlemmer  

 til prøvelse af valgene.
 Dette udvalg afholdt kort efter sættende møde, hvor Lizzie Lichtenberg  

 (KF) blev valgt til formand og Henning Rasmussen (S) til næstformand.
Udvalget har derefter i en række møder sammen med Indenrigsministeriets  

 valgkonsulent gennemgået det modtagne materiale vedrørende valgene.
Udvalget  

 har i denne forbindelse stillet spørgsmål til indenrigsministeren til  

 skriftlig besvarelse.
To af disse spørgsmål og besvarelserne er medtaget som  

 bilag til betænkningen.
II.
Valget på Færøerne 3. Med skrivelse af 20. maj 1988 har indenrigsministeren fremsendt  

valgbog vedrørende det på Færøerne den 10. maj 1988 stedfundne valg  

 til Folketinget med tilhørende udskrift af valgbestyrelsens protokol bilagt  

 et ubenyttet eksemplar af de stemmesedler, der har været benyttet ved valget.
 4. Det fremgår af materialet, at der har været 7 kandidatlister, og at  

 stemmeprocenten har været på 70,3, idet der ved valget blev afgivet i alt  

 23.012 stemmer, heraf 22.912 gyldige, 48 blanke og 52 andre ugyldige  

 stemmer.
 5. Det parti, der opnåede det største antal stemmer, nemlig 5.655, var  

Folkeflokken, og af dette partis kandidater fik Oli Breckmann flest  

 personlige stemmer, nemlig 3.146.
 Sambandspartiet fik det næststørste antal stemmer, nemlig 5.597, og af  

 dette partis kandidater fik Pauli Ellefsen flest personlige stemmer, nemlig  

 2.601.
 De øvrige kandidatlister opnåede følgende stemmetal:
Det Færøske Socialdemokrati 4.861 Det Republikanske Parti 4.690 Selvstyreflokken 897 Kristeligt Folkeparti, Færøernes Fremskridts- og Fiskeriparti 891 Fremskridtspartiet 321 Det fremgår af valgresultatet, at Oli Breckmann og Pauli  

 Ellefsen er valgt til medlemmer af Folketinget.
 6. I Indenrigsministeriets skrivelse er det anført, at der ikke er  

 modtaget nogen klage over folketingsvalget på Færøerne.
 Udvalget til Prøvelse af Valgene har ingen bemærkninger vedrørende  

 valghandlingen eller opgørelsen af valget, og der er heller ikke over for  

 udvalget rejst tvivl om de to nævnte kandidaters valgbarhed.
III.
Valget i Grønland 7. Med skrivelse af 11. maj 1988 har Statsministeriet,  

 Grønlandsdepartementet, fremsendt en fra rigsombudsmanden i Grønland modtaget  

 telegrafisk foreløbig opgørelse af folketingsvalget i Grønland den 10.  

 maj 1988.
 8. Det fremgår af denne opgørelse, at der har været 4 valgforbund, og at  

 stemmeprocenten har været på 57,8, idet der er afgivet i alt 22.157  

 stemmer, heraf 20.953 gyldige, 219 blanke og 985 andre ugyldige stemmer.
9. Af de gyldige stemmer er 8.408 afgivet på valgforbundet Siumut,  

 8.115 på valgforbundet Atassut, 3.615 på valgforbundet Inuit  

 Ataqatigiit og 815 på valgforbundet Issittup Partiia.
De to  

 førstnævnte valgforbund har således fået valgt hver 1 repræsentant.
10. Af de 8.408 stemmer, der er afgivet på Siumut, har Hans-Pavia  

 Rosing opnået det største antal, nemlig 5.444 stemmer.
Af de 8.115  

 stemmer, der er afgivet på Atassut, har Otto Steenholdt opnået de  

 6.408.
 Hans-Pavia Rosing og Otto Steenholdt må herefter anses for valgt.
 11. Der er ikke over for udvalget rejst tvivl om de to kandidaters  

 valgbarhed, og udvalget benytter derfor bestemmelsen i § 1, stk. 6, i  

 Folketingets forretningsorden, hvorefter det vedrørende medlemmer valgt i  

 Grønland kan gøre indstilling til Tinget om godkendelse på grundlag af den  

 foreløbige opgørelse.
 12. Når det endelige valgmateriale til sin tid foreligger, må Folketinget  

 som sædvanlig træffe afgørelse om, hvorvidt godkendelsen kan opretholdes.
IV.
Valget i Danmark 13. Valget er foretaget efter reglerne i lov om valg til Folketinget, jf.  

 lovbekendtgørelse nr. 418 af 22. september 1980, som ændret blandt andet ved  

 lov nr. 91 af 2. marts 1983, lov nr. 179 af 8. maj 1985 og § 127 i lov nr.  

 271 af 13. maj 1987, hvorved bemærkes, at den nye folketingsvalglov (lov nr.  

 271 af 13. maj 1987) som helhed først træder i kraft den 1. juli 1988.
 Udvalget har vedrørende valget i Danmark af de 175 mandater modtaget  

 følgende materiale:
 Med skrivelse af 25. maj d.å. har indenrigsministeren i henhold til  

 valglovens § 53 fremsendt:
 1) De fra opstillingskredsenes valgbestyrelser modtagne udskrifter af  

 valgbøgerne.
 2) De i overensstemmelse med lovens §§ 42-44 foretagne beregninger af  

 kreds- og tillægsmandaternes fordeling.
 3) Den i overensstemmelse med lovens §§ 45-48 foretagne opgørelse af,  

 hvilke kandidater der har opnået valg.
 4) De i lovens § 50 omhandlede lister over stedfortrædere.
 Med samme skrivelse fremsendtes endvidere en redegørelse indeholdende de  

 bemærkninger, som den stedfundne gennemgang af de nævnte udskrifter af  

 valgbøgerne har givet ministeriet anledning til.
 Med skrivelser af 20., 25. og 26. maj 1988 har indenrigsministeren  

 endvidere fremsendt 9 valgklager og 2 henvendelser fra valgbestyrelser  

 vedrørende forhold med forbindelse til valghandlingen og 1 valgklage  

 vedrørende Indenrigsministeriets beregninger og opgørelse af valget.
14. Udvalgets arbejde med dette materiale vedrører 3 spørgsmål: For det  

 første spørgsmålet om gyldigheden af valghandlingen, herunder valgets  

 forberedelse, stemmeafgivningen, optællingen af stemmesedlerne og vurderingen  

 af dem samt valgbøgerne og disses førelse m.v.
For det andet spørgsmålet om  

 godkendelse af de af Indenrigsministeriet foretagne opgørelser og  

 beregninger.
Og for det tredje spørgsmålet om godkendelse af de kandidater,  

 der har opnået valg.
15. Valghandlingen Af de spørgsmål, der er nævnt ovenfor, behandles først spørgsmålet om  

 selve valghandlingen og forskellige problemer i forbindelse hermed.
A.
Udvalget har som sædvanlig nøje gennemgået Indenrigsministeriets  

 redegørelse indeholdende de bemærkninger, som den stedfundne gennemgang af  

 valgbogsudskrifterne har givet ministeriet anledning til.
1) Ved Indenrigsministeriets bekendtgørelse nr. 573 af 1. september 1987  

 fik valgbestyrelserne mulighed for at beslutte, at kandidaternes navne på  

stemmesedlen skal anføres i 2 eller flere lodrette kolonner.
Det  

 oplyses, at 2 valgbestyrelser ved dette valg har benyttet muligheden for at  

 fremstille stemmesedler med kandidaternes navne anført i 2 kolonner mod 6  

 valgbestyrelser ved valget i 1987. Herudover har stemmesedlerne stort set  

 haft en ensartet udformning.
Det anføres i redegørelsen, at der ved dette valg kun er få stemmesedler,  

 der er behæftet med fejl.
Herom anføres følgende: »På stemmesedlen for  

 Bornholms Amts 1. kreds, Rønne, er rækkefølgen forkert (byttet om) for 2  

 kandidater for henholdsvis De Grønne og Danmarks Kommunistiske Parti.
På  

 stemmesedlen for Ribe Amts 4. kreds, Grindsted, er der foretaget en  

 nummerering af hvert partis kandidater.
Endelig er på stemmesedlen fra Århus  

 Amts 7. kreds, Hammel, en af kandidaterne for Det Konservative Folkeparti  

 placeret forkert i rækkefølgen og anført med forkert skrifttype.« Det  

 kan i denne forbindelse oplyses, at der ved valget i 1987 var fejl i  

 stemmesedlerne i 24 opstillingskredse.
2) Om valgbøgerne oplyses det i redegørelsen, at der ved dette valg  

 er anvendt samme slags valgbøger som ved valget i 1987. Københavns Kommune  

 har for de 16 opstillingskredse i kommunen også ved dette valg fremstillet  

 særlige valgbøger, der afviger fra den valgbog, Indenrigsministeriet har  

 fremstillet, og som anvendes af de øvrige valgbestyrelser.
Når den nye  

 folketingsvalglov træder i kraft 1. juli 1988, vil Indenrigsministeriet  

 udarbejde nye regler om valgbøger, der bl.a. skal sikre, at alle  

 valgbestyrelser følger samme regler med hensyn til valgbogens indhold og  

 udformning.
3) Om valgbogsafskrifterne anføres det i redegørelsen, at  

 Indenrigsministeriet atter ved dette valg har tilladt, at der i stedet for  

 afskrift af valgbogen kan indsendes en tydelig fotokopi.
Dette har 66  

 valgbestyrelser benyttet sig af, mens 21 valgbestyrelser har indsendt  

 egentlige afskrifter.
I den nye folketingsvalglov er udtrykkelig fastsat, at  

 valgbestyrelserne kan indsende en fotokopi af valgbogen.
4) Gennemgangen af valgbøgerne har givet Indenrigsministeriet anledning  

 til bemærkninger om forskellige fejl eller mangler ved valgbøgernes  

 førelse.
Kun en af disse er dog af en sådan karakter, at den har givet  

 udvalget anledning til særlige bemærkninger herom.
I redegørelsen om  

 folketingsvalget har Indenrigsministeriet oplyst følgende: »I et enkelt  

 tilfælde, der vedrørte Københavns Amts 6. kreds, Gladsaxe, var der en så  

 væsentlig uoverensstemmelse mellem de anførte stemmetal for Socialistisk  

 Folkeparti, at det var nødvendigt at bede valgbestyrelsens formand komme til  

 møde i Indenrigsministeriet og fremlægge dokumentation for, hvilket af de  

 anførte tal der var korrekt.
På side 40 i valgbogen var Socialistisk  

 Folkepartis samlede stemmetal angivet til 6.961, mens det på side 54 var  

 angivet til 7.239, dvs. en difference på 278 stemmer.
Sammenligningen på side  

 48 med antal vælgere, der ifølge valglisterne havde afgivet stemme, såvel som  

 stemmeseddelregnskabet på side 49-50 passede med stemmetallet på 6.961.  

 Valgbestyrelsens formand fremlagde dokumentation, der viste, at stemmetallet  

 7.239 var det korrekte.
Differencen på 278 svarede til antallet af  

 partistemmer afgivet for Socialistisk Folkeparti på afstemningsstedet i  

 Buddinge.
Ved en fejltagelse var dette tal ikke blevet medregnet ved  

 opgørelsen af stemmetallene på side 40-48. På mødet i Indenrigsministeriet,  

 der fandt sted lørdag den 14. maj 1988, oplyste formanden for  

 valgbestyrelsen, at der var yderligere fejl i de opgivne tal i valgbogen,  

 idet stemmetallet for Det Konservative Folkeparti var angivet med 8 for meget  

 såvel på side 40 som på side 53. Denne fejl, der også vedrørte  

 afstemningsstedet i Buddinge, kunne ikke konstateres ved Danmarks Statistiks  

 gennemgang af valgbogen, idet fejlen var indeholdt i tallene på såvel side  

 40-48 og side 49-50 som på side 53.« I den skriftlige redegørelse, som valgbestyrelsens formand den 16. maj  

 1988 sendte til Indenrigsministeriet om årsagen til, at de anførte fejl i  

 valgbogen kunne forekomme (bilag 1), er henvist til et utilstrækkeligt  

 edb-program, der tillod, at nævnte fejl kunne opstå, og til en tastefejl samt  

 til, at valgbogen efterfølgende beklageligvis ikke blev færdiggjort ved en  

 manuel test af de anførte tal.
 Udvalget skal i den anledning oplyse, at konstateringen af en tilsvarende  

 fejl i Frederiksborg Amts 4. kreds, Frederiksværk, i 1984 medførte, at det  

 daværende udvalg i betænkningen udtrykte en stærk beklagelse over, at den  

 ansvarlige valgbestyrelse havde undladt at udføre de foreskrevne  

 kontrolforanstaltninger, hvorved fejlene ville have været opdaget.
Udvalget udtrykker sin beklagelse over, at man ikke har fulgt de  

 kontrolprocedurer, der er påbudt.
Udvalget tager til efterretning, at  

 valgbestyrelsen i Københavns Amtskreds, 6. kreds, Gladsaxe, har meddelt, at  

 man ved hjælp af en strammere kontrolprocedure vil drage omsorg for, at  

 sådanne fejl ikke skulle kunne forekomme i fremtiden.
 5) Ministeriet har dernæst blandt de valgbøgerne tilførte  

 bemærkninger vedrørende valgets forberedelse og afholdelse særlig henledt  

 opmærksomheden på følgende:
 Af valgbogen for Frederiksborg Amts 3. kreds, Hillerød, fremgår, at en  

 vælger på Hillerødsholmskolen har afgivet stemme på en andens valgkort.  

 Politianmeldelse vil blive indgivet.
 Af valgbogen for Roskilde Amts 2. kreds, Køge, fremgår, at en vælger på  

 Greve afstemningssted har afgivet stemme på en andens valgkort.  

 Valgbestyrelsen har efter det oplyste ikke i dette tilfælde fundet  

 tilstrækkeligt grundlag til at indgive politianmeldelse.
Af valgbogen for Storstrøms Amts 5. kreds, Maribo, fremgår, at 2  

 stemmesedler fra afstemningsområderne Rørbæk og Sakskøbing er lagt i forkerte  

 stemmekasser.
Disse 2 afstemningsområder har fælles afstemningssted  

 beliggende i Sakskøbing afstemningsområde.
Indenrigsministeriet har i  

 skrivelse af 25. maj 1988 gjort Sakskøbing Byråd opmærksom på, at det ikke er  

 i overensstemmelse med folketingsvalgloven, at 2 afstemningsområder har samme  

 afstemningssted, hvorfor byrådet enten må træffe beslutning om sammenlægning  

 af de 2 afstemningsområder eller om etablering af et selvstændigt  

 afstemningssted i Rørbæk afstemningsområde.
Udvalget erklærer sig enigt med  

 ministeriet i dets tilkendegivelse.
Af valgbogen for Bornholms Amts 1. kreds, Rønne, fremgår, at en journalist  

 fra Danmarks Radio afprøvede muligheden for at få adgang til at stemme på  

 grundlag af en anden vælgers sygesikringsbevis.
Valgbestyrelsen har efter det  

 oplyste ikke i dette tilfælde fundet tilstrækkeligt grundlag til at indgive  

 politianmeldelse.
Et flertal (udvalget med undtagelse af  

 Fremskridtspartiets medlemmer) har taget dette til efterretning samt taget  

 til efterretning, at den pågældende efter det oplyste ikke har afgivet  

 stemme.
Et mindretal (Fremskridtspartiets medlemmer af udvalget)  

 udtaler, at journalisten fra Danmarks Radio ifølge de givne oplysninger har  

 begået forsætlig overtrædelse af valgloven, og at valgbestyrelsens manglende  

 opfølgning af sagen misbilliges.
Af valgbøgerne for Fyns Amts 1.-3. kreds, Odense, fremgår, at Lis Noer  

 Holmberg (valgt som medlem af Folketinget for Fyns Amtskreds) og Eigil  

 Bramsen har klaget over fremgangsmåden ved stemmeafgivning i eget hjem.
Der  

 henvises til den nedenfor i afsnit B under nr. 6 omtalte klage.
Af valgbogen for Sønderjyllands Amts 2. kreds, Åbenrå, fremgår, at en  

 vælger har klaget over ophængning af valgplakater i et vindue nær indgangen  

 til Rødekro afstemningssted.
Der henvises til en tilsvarende klage over  

 valgplakater ved et afstemningssted i Sønderborg, der omtales nedenfor i  

 afsnit B under nr. 5.
 6) Under omtalen af Indenrigsministeriets redegørelse skal endelig til  

 sidst nævnes, at ministeriet som sædvanlig har givet en oversigt over de  

 ugyldige stemmer.
Det fremgik heraf, at der var optalt 18.222 blanke og 5.300 andre ugyldige  

 stemmer.
Det kan hertil føjes, at antallet af blanke stemmer i 1981 var  

 15.289, i 1984 19.731 og i 1987 20.289, og at antallet af andre ugyldige  

 stemmer i 1981 var 4.592, i 1984 4.992 og i 1987 6.355.
 Det fremgik endvidere af oversigten, at blandt de 5.300 andre ugyldige  

 stemmer faldt en meget stor del i 3 hovedgrupper, nemlig 683 (mod forrige  

 gang 934), der var påført 2 eller flere kryds, 1.410 (mod forrige gang  

 1.565), der var forsynet med påskrift eller andet særpræg, og endelig 1.788  

 brevstemmer, der var ugyldige af forskellige grunde (antallet var sidste gang  

 2.155).
B.
Som tidligere anført foreligger der 9 klager og 2 henvendelser fra  

 valgbestyrelser vedrørende valghandlingen.
i.
Generelt om spørgsmålet om gennemførelse af ekstra fintællinger, jf. de  

 under 1-4 nævnte klager:
I de 4 klager, der omtales nedenfor under nr. 1-4, er der anmodet om en  

 fornyet fintælling af stemmer afgivet på henholdsvis et bestemt parti i en  

 bestemt amtskreds, samtlige stemmer afgivet på landsplan og samtlige stemmer  

 afgivet i en bestemt storkreds.
Som begrundelse er anført dels en lille  

 stemmeforskel mellem 2 kandidater sammenholdt med usikkerhed om, hvorvidt man  

 i hele amtskredsen har fulgt folketingsvalglovens regler om henførelse af  

 stemmer til henholdsvis partistemmer og personlige stemmer, dels at et  

 parti kun manglede 1.283 stemmer i at blive repræsenteret sammenholdt med de  

 stemmeforskydninger i partiets favør, der skete efter valgnatten i  

 forbindelse med fintællingen, og dels igen usikkerhed om, hvorvidt man  

 i hele storkredsen har fulgt folketingsvalglovens regler om henførelse af  

 stemmer til henholdsvis personlige stemmer og partistemmer.
Inden omtalen af de enkelte klager skal derfor kort redegøres for  

 tidligere udvalgs overvejelser i tilfælde, hvor der er anmodet om fornyet  

 fintælling.
Mens den nye folketingsvalglov, der træder i kraft den 1. juli  

 1988, indeholder en udtrykkelig hjemmel for Folketinget til at påbyde en  

 valgbestyrelse at foretage en omtælling af afgivne stemmer, er spørgsmålet  

 ikke reguleret i den nugældende valglov, der alene omtaler Folketingets  

 kompetence til at erklære valget i en opstillingskreds for ugyldigt.
Dette  

 førte i 1984 til den antagelse, at hverken Folketinget eller  

 Indenrigsministeriet kan give et sådant påbud til valgbestyrelserne  

 (Folketingstidende 1983-84 (2. saml.), tillæg B sp. 71 ff.).
 Det midlertidige Udvalg til Prøvelse af Valgene har dog tidligere i  

 enkelte tilfælde selv foretaget en optælling/gennemgang af stemmesedler:
I 1953 var der således kun 1 stemmes forskel mellem 2 kandidater for  

 Venstre i Københavns Amtskreds, og udvalget foretog derefter en gennemgang af  

 samtlige stemmer afgivet på Venstre og dette partis kandidater i amtet samt  

 af samtlige kasserede stemmesedler i amtet.
Gennemgangen førte til en  

 korrektion af stemmetallene, men medførte ikke ændring af kandidaternes  

 rækkefølge (Folketingstidende 1953-54, forhandlingerne sp. 24).
I 1964 opnåede partiet De Uafhængige lige mange stemmer i Århus og Vejle  

 Amtskredse, og Indenrigsministeriet foretog derefter lodtrækning mellem disse  

 uden at have en direkte lovhjemmel dertil, således som det nu er tilfældet.  

 Spørgsmålet om en eventuel fornyet optælling eller revision af partiernes  

 stemmer i de 2 amtskredse, og om den eventuelt også skulle omfatte de øvrige  

 partiers stemmer i de 2 amtskredse, gav herefter anledning til dybtgående  

 overvejelser og meget delte meninger i det daværende Udvalg til Prøvelse af  

 Valgene.
Overvejelserne resulterede i, at udvalget besluttede, at man måtte  

 støtte sig på den foreliggende fintælling og nøjes med at foretage en  

 revision af De Uafhængiges stemmer i de 2 amtskredse, hvilket medførte en  

 overvægt på 3 stemmer for den amtskreds, der havde vundet lodtrækningen  

 (Folketingstidende 1964-65, forhandlingerne sp. 30).
I 1984, hvor kun 16 stemmer var afgørende for mandatfordelingen, opstod  

 der usikkerhed om valgresultatet på grund af registreringsfejl i valgbogen  

 for en opstillingskreds i Frederiksborg Amt, hvorved liste A fejlagtigt var  

 tildelt 100 stemmer for meget i et afstemningsområde og 10 stemmer for lidt i  

 et andet.
Dette medførte, at et mandat forholdsvis kort tid før Folketingets  

 sammentræden måtte overføres fra Socialdemokratiet til Venstre.
Udvalget  

 overvejede i den anledning, hvorvidt man skulle søge gennemført en fornyet  

 gennemgang af samtlige valgbøger med henblik på at konstatere, om denne type  

 fejl var forekommet andre steder, men udvalget afstod fra dette.
Da der  

 imidlertid herefter desuden - ikke mindst på grund af udtalelser fra en  

 valgbestyrelsesformand - blev rejst tvivl om, hvorvidt brevstemmesedler blev  

 undergivet en ensartet bedømmelse på landsplan, besluttede udvalget at  

 foretage en fornyet bedømmelse af samtlige afgivne brevstemmesedler ved  

 valget i Danmark.
Af de i alt 120.000 brevstemmesedler medførte gennemgangen  

 overførsel af ca. 800 stemmer fra een kategori til en anden, men på trods af  

 den oprindelige lille stemmeforskel medførte dette ingen ændring i  

 mandatfordelingen eller kandidatudvælgelsen.
Der skete dog enkelte ændringer  

 i stedfortræderrækkefølgen i de lavere stedfortrædernumre.
På grund af de  

 meget omfattende kontrolprocedurer, det var nødvendigt at følge, bl.a. for at  

 sikre, at der ikke skete sammenblanding af materiale fra forskellige  

 opstillingskredse/afstemningsområder, medførte gennemgangen en udskydelse af  

 godkendelsen af samtlige valg på 13 dage (Folketingstidende 1983-84 (2.  

 saml.), tillæg B sp. 9 og 47, forhandlingerne sp. 26).
 Som nævnt i udvalgsbetænkningen fra 1981 (Folketingstidende 1980-81 (2.  

 saml.), tillæg A sp. 8) har hovedprincippet gennem årene imidlertid været, at  

 de skiftende udvalg har fastholdt, at de af valgbestyrelserne trufne  

 afgørelser og optællinger skulle stå ved magt.
Dette skete f.eks. i 1945, hvor en kandidats anmodning om fornyet  

 bedømmelse af stemmesedlerne var begrundet i, at den valgte kun havde opnået  

 24 stemmer mere end han.
Anmodningen blev afvist med henvisning til, at der  

 ikke var fremført nærmere oplysninger om begåede fejl, kun en formodning om,  

 at en fornyet bedømmelse eventuelt kunne give et andet resultat, og det  

 tilføjedes, »at man ikke inden for udvalget nærede tvivl om de  

 pågældende valgbestyrelsers upartiskhed og gode vilje til at foretage en  

 rigtig optælling«. (Folketingstidende 1945-46 (2. saml.),  

 forhandlingerne sp. 419).
I 1966 drøftede udvalget spørgsmålet om en gennemgang af de ugyldige  

 stemmer i Sorø og Maribo Amtskredse, idet Socialistisk Folkeparti i  

 førstnævnte amtskreds havde opnået et tillægsmandat for 5.347 stemmer eller  

 kun 6 stemmer mere, end partiet opnåede i Maribo Amtskreds.
Da antallet af  

 ugyldige stemmer imidlertid var beskedent og en ændring derfor næppe kunne  

 forventes, afstod udvalget fra en nærmere gennemgang af disse.
I 1973 blev der på baggrund af udformningen af den stemmeseddel, der blev  

 brugt i Randerskredsen, og som et enigt udvalg fandt var i strid med  

 folketingsvalgloven, rejst tvivl om den rette fordeling af 1.114 personlige  

 stemmer mellem 2 socialdemokratiske kandidater og dermed om, hvilke  

 kandidater fra det pågældende parti der havde opnået valg.
Som følge heraf  

 blev der fremsat selvstændige indstillinger i udvalgsbetænkningen dels fra FP  

 om afholdelse af omvalg i Århus Amtskreds, dels fra DKP og DR om at pålægge  

 Indenrigsministeriet at foretage en ændret opgørelse af stemmetallene i Århus  

 Amtskreds, således at de personlige stemmer, hvorom der kunne være tvivl,  

 blev henført til partistemmer.
Indstillingerne blev forkastet og valget  

 godkendt på grundlag af de af valgbestyrelsen meddelte tal.  

 (Folketingstidende 1973-74 (2. saml.), tillæg B sp. 1, forhandlingerne sp. 17  

 ff.).
I 1977 forelå en valgklage i anledning af en stemmeforskel på 12 mellem 2  

 kandidater fra partiet Venstre.
Klagen blev afvist af et flertal af udvalgets  

 medlemmer (udvalget med undtagelse af V og DKP), idet det anførtes, »at  

 de af valgbestyrelserne trufne afgørelser så vidt muligt bør fastholdes, idet  

 en modsat praksis let kunne medføre unødig usikkerhed hos valgbestyrelserne  

 rundt i landet og det desuden ville skabe uheldigt præcedens, hvis  

 Folketinget skulle påtage sig efterkontrol, hver gang der forekommer en  

 mindre stemmedifference«. (Folketingstidende 1976-77 (2. saml.),  

 forhandlingerne sp. 16).
Også i 1979 forekom en lille stemmeforskel (33) mellem 2 kandidater fra  

 Det Konservative Folkeparti.
En anmodning om en ekstra fintælling, der  

 foruden i den lille stemmeforskel blev begrundet med en ifølge klagerne  

 herskende usikkerhed om, hvorvidt en stemme var en listestemme eller en  

 personlig stemme, f.eks. når der var sat kryds ved både partiet og en  

 kandidat, blev dog ikke imødekommet i udvalget, der henholdt sig til  

 flertalsudtalelsen fra 1977 (Folketingstidende 1979-80 (2. saml.),  

 forhandlingerne sp. 60).
I 1981 blev der fremsat anmodning om, at der »af en anden og central  

 instans« skulle foretages en ekstra fintælling af samtlige stemmer  

 afgivet på partierne Venstre og Socialistisk Folkeparti samt af blanke og  

 andre ugyldige stemmer.
Som begrundelse herfor henvistes til den store  

 forskel i stemmetal, der fremkom i flere amtskredse ved fintællingen i  

 forhold til valgnattens foreløbige tal, den tilsyneladende uensartede  

 godkendelsespraksis, hvad angik brevstemmer, samt til, at kun 93 stemmer i  

 landsresultatet var afgørende for, om det yderste tillægsmandat tilfaldt  

 Socialistisk Folkeparti eller Venstre. Ønsket mødte ikke tilslutning hos et  

 flertal i udvalget, der henviste til betænkelighederne ved at foranstalte en  

 landsomfattende gennemgang af 2 partiers stemmetal, til, at hele valgloven  

 bygger på, at vurdering og optælling af stemmesedlerne foretages af de  

 stedlige valgbestyrelser, og til den forsinkelse af godkendelsen af samtlige  

 175 valg, en landsomfattende ekstra fintælling ville medføre.
Heller ikke  

 efter at anmodningen i udvalget blev begrænset til ønske om en ekstra  

 fintælling af alle brevstemmer og alle ugyldige stemmer i hele landet, mødte  

 det tilstrækkelig tilslutning i udvalget (Folketingstidende 1981-82 (2.  

 saml.), tillæg A sp. 11).
Efter valget i 1981 anmodede endvidere Centrum-Demokraterne i Hvidovre om  

 en fornyet fintælling af samtlige stemmer afgivet på Centrum-Demokraterne i  

 Københavns Amtskreds på grund af en stemmeforskel mellem den sidst valgte  

 kandidat og 1. stedfortræder på 9 stemmer, hvor en mindre stemmeforskydning i  

 de personlige stemmer på grund af sideordnet opstilling kunne medføre en  

 ændring i kandidatudvælgelsen.
Udvalget imødekom ikke anmodningen  

 (Folketingstidende 1981-82 (2. saml.), tillæg A sp. 12).
ii.
De enkelte klager:
1-2) Med skrivelse af 20. maj 1988 har Indenrigsministeriet fremsendt  

 skrivelse af 15. maj 1988 fra Socialdemokratiet i Thistedkredsen ved  

 formanden, hr.
Ralf Topp, hvori der anmodes om fornyet fintælling af de  

 stemmer, der er afgivet på Socialdemokratiet i Viborg Amtskreds.
Som  

 begrundelse henvises for det første til, at der kun er 28 (efter den endelige  

 opgørelse (fintællingen) 27) stemmers forskel mellem den kandidat, der er  

 valgt som nr. 2 for Socialdemokratiet i Viborg Amtskreds, og den kandidat,  

 der blev 1. stedfortræder.
Herudover anføres, at man efter det for  

 kredsformanden oplyste visse steder i amtskredsen ikke har fulgt  

 folketingsvalglovens regler om, hvorledes det afgøres, om en stemme skal  

 anses for partistemme eller en personlig stemme (folketingsvalglovens § 39,  

 stk. 3).
Med skrivelse af 20. maj 1988 fra Indenrigsministeriet er endvidere  

 fremsendt skrivelse fra borgmester K.
E.
Jensen, Morsø Kommune, med oplysning  

 om, at formanden for Socialdemokratiet på Mors, hr.
Leif Toft, telefonisk har  

 klaget til borgmesteren over valgets opgørelse, idet valgbestyrelsen m.fl.  

 efter klagerens opfattelse under valgopgørelsen ikke har været opmærksom på  

 bestemmelserne i folketingsvalglovens § 39, stk. 3, litra a.
I anledning af disse klager har Indenrigsministeriet indhentet en  

 udtalelse over sagen fra samtlige 5 valgbestyrelser i Viborg Amtskreds.
Det  

 fremgår af disse udtalelser, at alle valgbestyrelser ved fintællingen fuldt  

 ud har været opmærksom på bestemmelsen i folketingsvalglovens § 39, stk. 3,  

 og at man såvel i Thistedkredsen, hvor der allerede på valgaftenen havde  

 været forlydender om fejlfortolkninger, som i Morsøkredsen udtrykkeligt havde  

 indskærpet denne regel for de involverede personer ved fintællingens  

 påbegyndelse.
Valgbestyrelsen i Kjellerupkredsen anfører, at fintællingen er  

 foretaget i overensstemmelse med folketingsvalglovens § 39, stk. 3, men at  

 der på grund af den store kreds af personer, der er involverede i  

 fintællingen, naturligvis kan opstå tvivl om fortolkningen af lovens  

 bestemmelser, og at det derfor ikke kan udelukkes, at en ny optælling  

 foretaget af en mindre personkreds kan medføre mindre korrektioner i  

 fordelingen af de 6.356 stemmer på Socialdemokratiet.
Valgbestyrelsen for  

 Kjellerupkredsen vil derfor, såfremt Indenrigsministeriet finder det  

 fornødent, foranledige foretaget en fornyet grundig gennemgang af fordelingen  

 af de personlige stemmer og partistemmer på Socialdemokratiet.
På baggrund af de foreliggende udtalelser fra de 5 valgbestyrelser i  

 Viborg Amtskreds finder udvalget ikke anledning til at imødekomme anmodningen  

 om fornyet fintælling.
Et mindretal (Fremskridtspartiets medlemmer af  

 udvalget) konstaterer dog, jf. de faktisk indgivne klager, at der på de  

 forskellige valgsteder kan herske tvivl vedrørende opgørelsen af de afgivne  

 stemmer i de tilfælde, hvor en vælger både har sat kryds ud for  

 partibetegnelsen og samtidig ud for en kandidats navn.
Med begrundelse i de  

 indgivne klager vedrørende optællingsmåden opfordrer mindretallet til, at  

 reglerne fremover tydeliggøres over for de enkelte valgstyrere på en let  

 anskuelig måde.
3) Med skrivelse af 20. maj 1988 har Indenrigsministeriet fremsendt en  

 skrivelse fra partiet Fælles Kurs, hvori det fremsætter krav om  

 omtælling af stemmesedlerne ved det netop afholdte folketingsvalg.
Som  

 begrundelse anføres, at der ved den endelige opgørelse af valget  

 (fintællingen) skete en overførsel af 39 stemmer i Jylland og 130 stemmer på  

 landsplan til Fælles Kurs i forhold til valgnattens resultat, og at Fælles  

 Kurs kun mangler 1.283 stemmer i Jylland for at opnå repræsentation i  

 Folketinget.
Endvidere henvises til, at partiet Venstresocialisterne ved en  

 fornyet gennemgang af stemmesedlerne efter et tidligere folketingsvalg fik  

 tildelt yderligere 2.000 stemmer.
I anledning af klagen anfører Indenrigsministeriet, at der altid  

 forekommer visse forskydninger af stemmetallene ved fintællingen i forhold  

 til valgnattens resultat.
Om overførslen af stemmer til Venstresocialisterne  

 anfører Indenrigsministeriet, at der formentlig sigtes til valget i 1968,  

 hvor Venstresocialisterne ved fintællingen dagen efter valgdagen fik tillagt  

 yderligere 197 stemmer, således at partiets samlede stemmetal blev 57.184,  

 mens 2 pct. af de afgivne gyldige stemmer udgjorde 57.093 stemmer.
 Under henvisning til hidtidig praksis og det betydelige antal på 1.283  

 stemmer, som Fælles Kurs mangler i Jyllands område for at opnå repræsentation  

 i Folketinget, samt til, at der ikke foreligger oplysninger om fejl, har  

 udvalget ikke fundet, at anmodningen om fornyet fintælling bør imødekommes.
4) Med skrivelse af 20. maj 1988 har Indenrigsministeriet fremsendt en  

 skrivelse af 13. maj 1988 fra hr.
Mogens Camre, Bagsværd, der anmoder om, at  

 man i forbindelse med fintællingen af stemmerne i Vestre Storkreds - som han  

 går ud fra vil blive foretaget af Indenrigsministeriet - særligt vil være  

 opmærksom på, om de kriterier, der er lagt til grund for vurderingen af  

 upræcise stemmer - herunder om en stemme anses for en listestemme eller en  

 personlig stemme - er identiske i storkredsens københavnske henholdsvis  

 frederiksbergske del.
 I anledning af henvendelsen har Indenrigsministeriet meddelt, at  

 kriterierne for afgørelse af, om en stemme skal betragtes som en personlig  

 stemme eller en listestemme (partistemme), er nøje angivet i  

 folketingsvalglovens § 39, stk. 3, hvorfor ministeriet må gå ud fra, at der  

 er anvendt samme kriterier i hele storkredsen, og at ministeriet ikke  

 foretager fintælling i forbindelse med opgørelsen af valget.
Udvalget kan henholde sig til Indenrigsministeriets udtalelse.
Et  

 mindretal (Fremskridtspartiets medlemmer af udvalget) skal dog henvise til  

 sin udtalelse ovenfor under omtalen af klagerne 1-2.
5) Med skrivelse af 20. maj 1988 har Indenrigsministeriet fremsendt klage  

 fra hr.
Lars G.
S.
Larsen, Sønderborg, over valgagitation ved indgangen til  

 et afstemningssted i Sønderborg, idet der ifølge klageren var anbragt  

 valgplakater lige uden for indgangsdøren til det bibliotek, hvor valgstedet  

 er beliggende.
 Sønderborg Byråd har i skrivelse af 19. maj d.å. oplyst:
»at indgangen til biblioteket, hvor valgstedet i distrikt 1 er  

 beliggende, vender ud imod en offentlig parkeringsplads og tilkørselsveje  

 hertil.
Parkeringspladsen er anlagt i tilknytning til biblioteksbygningen.  

 Indgangen er beliggende 5-8 meter fra vejen til parkeringspladsen, og i  

 forbindelse med folketingsvalget den 10. maj 1988 var der ophængt/opstillet  

 plakater fra forskellige politiske partier på begge sider af vejen, at valgstyrerne på valgstedet betragter de umiddelbare adgangsveje til  

 valglokalet som begyndende ved indgangen til biblioteket, og at de omhandlede  

 valgplakater således ikke er ophængt/opstillet ved de umiddelbare adgangsveje  

 til valglokalet, at valgstyrerne i forbindelse med enhver valghandling vurderer  

 ophængningen/opstillingen af valgplakater ved valgstedet og i forbindelse med  

 folketingsvalget den 10. maj 1988 har accepteret den stedfundne  

 ophængning/opstilling.« Udvalget finder ikke grundlag for at kritisere valgbestyrelsens afgørelse,  

 men tager dens redegørelse til efterretning.
6) Indenrigsministeriet har ved skrivelse af 20. maj 1988 fremsendt en fra  

 sekretær fru Lis Noer Holmberg, Odense, modtaget klage af 5. maj 1988. Fru  

 Lis Noer Holmberg, der ved folketingsvalget var opstillet som kandidat for  

 Centrum-Demokraterne i alle opstillingskredse i Fyns Amtskreds, og som  

 opnåede valg, har klaget over tilrettelæggelsen af brevafstemningen i  

 ældreboligerne i Sanderumvangen i Odense Kommune.
Stemmemodtagerne har ifølge  

 klageren oplyst over for en derboende vælger, at der ikke kunne stemmes  

 personligt ved brevafstemningen, der fandt sted onsdag den 27. april 1988,  

 ligesom stemmemodtagerne rejste tvivl om, hvorvidt Lis Noer Holmberg  

 opstillede til valget.
Det er anført i klagen, at vælgerens stemmeafgivelse  

 herefter ikke blev som ønsket, og der er rejst spørgsmål om gyldigheden af  

 valget.
 Med klagen er fulgt en række bilag, bl.a. 2 redegørelser fra Odense  

 skattevæsen, hvor de pågældende stemmemodtagere er ansat, en redegørelse fra  

 vælgerens søn, skrivelse fra valgbestyrelserne for Fyns Amts 1., 2. og 3.  

 opstillingskreds til klageren samt skrivelse fra valgbestyrelsen for 3.  

 opstillingskreds til vælgerens søn.
 Det fremgår af valgbestyrelsens skrivelse af 11. maj 1988, at de  

 pågældende stemmemodtagere i anledning af klagen har oplyst, at de ikke  

 genkender den i klagen beskrevne situation, og at de har fulgt den procedure,  

 der er fastlagt i en af kommunens folkeregister udarbejdet vejledning for  

 indhentning af brevstemmer på institutionen til folketingsvalget 10. maj  

 1988. Valgbestyrelsen har herefter ikke fundet grundlag for at foretage sig  

 videre i sagen.
 Udvalget har ikke på baggrund af det modtagne materiale fundet grundlag  

 for at udtale, at de pågældende stemmemodtagere har handlet i strid med  

 gældende regler.
7) Med skrivelse af 20. maj 1988 har Indenrigsministeriet fremsendt en fra  

 hr.
Ivan Jensen, Asperup, modtagen klage, hvori anføres, at handicappede i  

 kørestol ikke kan komme ind i stemmerummene på afstemningsstedet i Båring  

 Forsamlingshus og dermed ikke har mulighed for at foretage hemmelig  

 stemmeafgivning.
Klageren har endvidere anført, at han derfor så sig nødsaget  

 til at aflevere blank stemmeseddel, og han er af den opfattelse, at der skal  

 ske omvalg for afstemningsstedets vedkommende.
 I skrivelse af 16. maj 1988 til klageren har valgbestyrelsen anført, at  

 valgstedet i Båring Forsamlingshus er indrettet nøje i overensstemmelse med  

 reglerne i folketingsvalgloven, og at klageren efter det oplyste ikke har  

 udnyttet muligheden for at bede om fornøden hjælp til stemmeafgivningen,  

 hvilket der på dette afstemningssted ville have været gode muligheder for at  

 yde, bl.a. fordi der her er indrettet et særligt stemmerum for handicappede.  

 Valgbestyrelsen har derfor ikke kunnet acceptere klagen.
 Udvalget tager valgbestyrelsens udtalelse til efterretning.
8) Med skrivelse af 25. maj 1988 har Indenrigsministeriet fremsendt klage  

 fra hr.
Mogens Lund, Thisted, om en tilforordnet vælger, der var iført bluse  

 med påtrykt logo for »Fred i Frihed - Værn om Danmark«.
 Efter Indenrigsministeriets opfattelse er det ikke i overensstemmelse med  

 bestemmelserne i folketingsvalglovens § 35, stk. 3, 3. pkt., jf. § 81, stk.  

 1, 1. pkt., at en tilforordnet vælger under sin deltagelse i afviklingen af  

 afstemningen bærer tøj med et logo som det omhandlede synligt.
De nævnte bestemmelser i folketingsvalgloven er nærmere uddybet i  

 Indenrigsministeriets cirkulære nr. 174 af 27. oktober 1980 om valg til  

 Folketinget, idet der i cirkulæret (på side 8, højre spalte) bl.a. er anført  

 følgende: »Derimod skal de personer, der deltager i valgets afvikling,  

 helt undlade at bære sådanne opfordringer (til at stemme på et bestemt parti  

 eller en bestemt kandidat) eller andre kendetegn, der angiver en tilknytning  

 til et bestemt parti eller lignende.« Udvalget kan tilslutte sig Indenrigsministeriets opfattelse og skal  

 udtrykke sin beklagelse over, at valgbestyrelsen har ladet det skete passere.
 9) Med skrivelse af 20. maj 1988 har Indenrigsministeriet fremsendt en fra  

 valgbestyrelsen for Københavns Amts 9. kreds, Rødovre, modtaget skrivelse af  

 18. maj 1988 vedrørende folketingsvalglovens bestemmelser om, hvilke  

 brevstemmer der ikke kan tages i betragtning.
Som det fremgår af valgbestyrelsens skrivelse, bestemmer valglovens § 61,  

 stk. 2, at yderkuverten ikke må indeholde andet eller mere end eet følgebrev  

 og een konvolut, men ved dette valg blev der i kredsen modtaget ca. 10-15  

 brevstemmer, hvor der i yderkuverten også var medsendt de pågældendes  

 valgkort.
Som en konsekvens af ovennævnte bestemmelse blev disse brevstemmer  

 vurderet til »ikke at komme videre i betragtning«.
 Det fremgår endvidere af sagen, at det er valgbestyrelsens principielle  

 opfattelse, at brevstemmeomslag, der - ud over eet følgebrev og een konvolut  

 - indeholder den pågældende vælgers valgkort, bør tages i betragtning uanset  

 bestemmelsen i folketingsvalglovens § 61, stk. 2, 2. pkt.
 Indenrigsministeriet har i fremsendelsesskrivelsen peget på, at den nye  

 folketingsvalglov indeholder en tilsvarende bestemmelse i § 65, stk. 2, nr.  

 3. Indenrigsministeriet har endvidere udtalt, at man vil sørge for, at det  

 udtrykkeligt kommer til at fremgå af de nærmere regler om tilrettelæggelse og  

 gennemførelse af brevstemmeafgivning, der skal fastsættes i henhold til den  

 nye lovs § 63, at valgkort ikke må indlægges i brevstemmeomslaget  

 (yderkuverten).
 Udvalget tager Indenrigsministeriets redegørelse til efterretning, men  

 skal henstille til ministeriet, at reglen i den nugældende § 61 tages op til  

 nærmere overvejelse.
 10) Med skrivelse af 20. maj 1988 har Indenrigsministeriet fremsendt en  

 fra valgbestyrelsen for Sønderjyllands Amts 2. kreds, Åbenrå, modtaget  

 skrivelse af 19. maj 1988 vedrørende bedømmelse af en stemmeseddels  

 gyldighed.
Det fremgår af sagen, at det drejer sig om en stemmeseddel, der er  

 afmærket med ring om partibogstavet samt forsynet med kryds ud for en af  

 kandidaterne for det pågældende parti.
Valgbestyrelsen har ifølge telefonisk  

 oplysning til Indenrigsministeriet kendt den pågældende stemmeseddel ugyldig  

 på grund af særpræg, jf. folketingsvalglovens § 37, stk. 3, nr. 3.
 Indenrigsministeriet har tilsluttet sig den bedømmelse, der er anlagt af  

 valgbestyrelsen, hvilket udvalget kan tiltræde.
11) Med skrivelse af 26. maj 1988 har Indenrigsministeriet fremsendt en  

 efter klagefristens udløb - men inden udvalgets betænkningsafgivelse -  

 modtaget klage af 20. maj 1988 fra hr.
Paul Bjergager Nielsen, Nyrupgård.
Klageren hævder, at valgbestyrelsen uretmæssigt har afvist den af ham  

 indgivne anmeldelse som kandidat uden for partierne.
Afvisningen er efter det  

 oplyste sket med den begrundelse, at en del af stillerne ikke kunne godkendes  

 som vælgere i opstillingskredsen.
Klageren henviser herved til, at Roskilde  

 Kommune ved kommunevalget havde godkendt en person på hans liste, der var  

 hjemmehørende i København.
Det oplyses endvidere af klageren, at han blev  

 ringet op og fik fortalt, at man havde kasseret 15 af hans stillere, og at  

 han havde mulighed for at skaffe 15 nye inden kl. 15.00, hvilket han meddelte  

 at han ikke havde mulighed for.
På side 30 i valgbogen for Roskilde Amts 1. kreds har valgbestyrelsen  

 indført følgende: »Paul Bjergager Nielsen, Vestervænget 2, 1. th., 4000  

 Roskilde, indgav rettidigt kandidatanmeldelse om opstilling uden for  

 partierne.
Af de 27 stillere kunne imidlertid kun 15 godkendes som vælgere i  

 opstillingskredsen.
Kandidaten blev opfordret til at afhjælpe manglerne inden  

 den 2. maj kl. 15.00, men da dette ikke skete, blev anmeldelsen erklæret  

 ugyldig.« Udvalget henholder sig i dette tilfælde til valgbestyrelsens indførsel i  

 valgbogen.
 16. Indenrigsministeriets beregninger og opgørelser.
 Det andet spørgsmål, udvalget skal behandle, er som nævnt under punkt 14  

 spørgsmålet om godkendelse af de af Indenrigsministeriet foretagne opgørelser  

 og beregninger.
1) Med skrivelse af 20. maj 1988 har Indenrigsministeriet fremsendt en fra  

 hr.
Karsten Olesen, Virum, modtagen henvendelse om fortolkningen af  

 folketingsvalglovens § 43, stk. 1, nr. 2.
 Karsten Olesen gør gældende, at der ved beregningen af det gennemsnitlige  

 antal gyldige stemmer pr. kredsmandat i et område skal ses bort fra stemmer  

 afgivet på et parti eller en kandidat uden for partierne i den eller de  

 amtskredse/storkredse inden for området, hvor det pågældende parti eller den  

 pågældende kandidat uden for partierne ikke har opnået kredsmandat.
 Indenrigsministeriet har udtalt følgende:
»Bestemmelsen i folketingsvalglovens § 43, stk. 1, nr. 2, blev indsat  

 i loven ved en lovændring i 1961 (lov nr. 208 af 16. juni 1961). Bestemmelsen  

 har stedse i overensstemmelse med sin ordlyd været fortolket og anvendt  

 således, at det gennemsnitlige antal gyldige stemmer pr. kredsmandat i et  

 område beregnes på grundlag af samtlige afgivne stemmer i området, inklusive  

 stemmer afgivet for partier og kandidater uden for partierne, der ikke har  

 opnået kredsmandat.
Beregningerne indgår i det materiale, som  

 Indenrigsministeriet efter hvert valg i henhold til folketingsvalglovens § 53  

 skal tilstille Folketinget ved dets sammentræden.
Henvendelsen giver ikke  

 Indenrigsministeriet anledning til yderligere bemærkninger.« Udvalget kan tilslutte sig Indenrigsministeriets fortolkning.
 2) De af Indenrigsministeriet foretagne beregninger og opgørelser har ikke  

 i øvrigt givet udvalget anledning til særlige bemærkninger.
Det fremgår af den af Danmarks Statistik foretagne opgørelse, at der ved  

 valget er afgivet i alt 3.352.651 stemmer, heraf som nævnt 18.222 blanke og  

 5.300 andre ugyldige stemmer.
Stemmeprocenten har således været 85,7.
 17. De valgte kandidater.
 Det tredje spørgsmål, udvalget skal behandle, er som nævnt under punkt 14  

 spørgsmålet om godkendelse af de 175 kandidater, der har opnået valg.
 Der har ikke over for udvalget været rejst tvivl om disse kandidaters  

 valgbarhed.
V.
Udvalgets konklusion 18. Der afgives herefter følgende Indstillinger A.
Vedrørende valget på Færøerne Af udvalget:
 1) Folketinget godkender det på Færøerne den 10. maj 1988 afholdte valg af  

 2 medlemmer til Folketinget (valghandlingen), den af valgbestyrelsen  

 foretagne opgørelse og beregning over dette valg og de på den omdelte  

 valgkredsfortegnelse opførte 2 kandidater som valgte fra og med den 10. maj  

 1988.
B.
Vedrørende valget i Grønland Af udvalget:
 2) Folketinget godkender i henhold til forretningsordenens § 1, stk. 6, på  

 grund af den af rigsombudsmanden i Grønland foretagne foreløbige opgørelse af  

 det den 10. maj 1988 foretagne valg af 2 medlemmer til Folketinget de 2 på  

 den omdelte valgkredsfortegnelse opførte kandidater som valgte fra og med den  

 10. maj 1988.
C.
Vedrørende valget i Danmark Af udvalget:
 3) Folketinget godkender det i Danmark den 10. maj 1988 afholdte valg af  

 medlemmer til Folketinget (valghandlingen), de af Indenrigsministeriet med  

 skrivelse af 25. maj 1988 fremsendte beregninger og opgørelse af dette valg  

 og de på den omdelte valgkredsfortegnelse opførte 175 kandidater som valgte  

 fra og med den 10. maj 1988.
Henning Rasmussen (S) nfmd.
Svend Andersen (S) Baadsgaard (S) Torben  

 Lund (S) Klaus Hækkerup (S) Pia Gjellerup (S) Dorte Bennedsen (S) Ingerlise  

 Koefoed (SF) Leif Hermann (SF) Agerschou (SF) Lizzie Lichtenberg (KF)  

 fmd.
Else Theill Sørensen (KF) Kai Dige Bach (KF) Pia Christmas-Møller  

 (KF) Elsebeth Kock-Petersen (V) Skrumsager Skau (V) Bente Juncker (CD)  

 Glønborg (KRF) Behnke (FP) Knud Lind (FP) Kirsten Lee (RV) Bilag 1 VALGBESTYRELSEN FOR KØBENHAVNS AMTS 6. OPSTILLINGSKREDS Rådhuset, 2860 Søborg Den 16. maj 1988 Redegørelse vedrørende fejl i valgbogen for folketingsvalget 10. maj 1988 Valgbestyrelsens formand, borgmester Ole  

 Andersen, afleverede lørdag den 14. maj 1988 rettelsesblade til siderne 40,  

 43, 48, 50 og 53 i valgbogen til Indenrigsministeriets konsulent Anne Birte  

 Pade.
 Som det vil fremgå af rettelsesbladene, er der rettet i to tal, parti C og  

 parti F på oversigtsskemaet side 40. De øvrige foretagne rettelser er afledte  

 af rettelsen af disse to tal.
Forklaringen på, at der således har været anført fejl vedrørende  

 valgstedet Buddinge, skal søges i det forhold, at Gladsaxe Kommune ved dette  

 valg havde nyindført at foretage beregningerne på en personal computer.
En  

 kreds af kommuner har ønsket at modernisere beregningerne og har et  

 edb-program til dette formål under udarbejdelse.
Ved udskrivelsen af dette  

 valg var programmet ikke færdigt.
Gladsaxe Kommune anvendte i stedet, må det nu erkendes, et edb-program,  

 som viste sig at være utilstrækkeligt, da det tillod, at nævnte fejl kunne  

 opstå, hvorved kun antallet af personlige stemmer på liste F er blevet  

 medregnet.
Fejlene er således ikke sket ved den til grund liggende manuelle  

 fintælling, men ved indtastningen på PC-eren.
 Det fejlagtigt indberettede personlige stemmetal på kandidat Carsten  

 Nielsen (liste C) kan kun skyldes en uforklarlig tastefejl.
 Når fejlene blev indberettet, skyldes det, at valgbogen efter  

 udskrivningen beklageligvis ikke blev færdiggjort med en manuel test af de  

 anførte tal.
Valgbestyrelsen beklager meget at have afleveret en ufærdig valgbog  

 indeholdende fejl, som burde være korrigeret inden afleveringen.
Ved hjælp af  

 en strammere kontrolprocedure vil der blive draget omsorg for, at sådanne  

 fejl ikke skulle kunne forekomme i fremtiden.
Med venlig hilsen Ole Andersen Formand for Valgbestyrelsen Indenrigsministeriet Christiansborg Slotsplads 1 1218 København K.
Bilag 2 To af udvalgets spørgsmål til indenrigsministeren og dennes svar herpå Spørgsmål 2:
Hvilke forhold vil have indflydelse på, om partiet Fælles Kurs ved en  

 fornyet fintælling passerer spærregrænsen? Svar:
 Ifølge folketingsvalglovens § 43 kræves, for at et parti kan komme i  

 betragtning ved fordeling af tillægsmandaterne, at mindst een af følgende 3  

 betingelser er opfyldt:
1. At partiet har opnået mindst 1 kredsmandat eller 2. inden for hvert af 2 af de 3 områder (Hovedstadens, Øernes og Jyllands  

 område) har opnået mindst lige så mange stemmer som det gennemsnitlige antal  

 gyldige stemmer, der i området er afgivet pr. kredsmandat, eller 3. i hele landet har opnået mindst 2 pct. af de afgivne gyldige stemmer.
Fælles Kurs opnåede ikke noget kredsmandat.
I Bornholms Amtskreds og  

 Nordjyllands Amtskreds var partiet tættest på et sådant mandat. 5.397 stemmer  

 skilte Fælles Kurs fra et kredsmandat i Bornholms Amtskreds og 8.467 stemmer  

 i Nordjyllands Amtskreds.
For så vidt angår den anden betingelse opnåede Fælles Kurs mindst lige så  

 mange stemmer som det gennemsnitlige antal gyldige stemmer, der blev afgivet  

 pr. kredsmandat i Øernes område.
I Jyllands område manglede partiet 1.283  

 stemmer og i Hovedstadens område 15.272 stemmer.
Hvis der således flyttes  

 1.283 stemmer i Jyllands område eller 15.272 stemmer i Hovedstadens område  

 fra andre partier til Fælles Kurs, vil partiet opfylde betingelse 2. En  

 ændret fordeling af stemmerne kan dog betyde, at det udregnede  

 gennemsnitskrav ændres.
 Hvad angår den tredje betingelse, mangler Fælles Kurs 3.320 stemmer i at  

 opnå 2 pct. af de afgivne gyldige stemmer.
 Spørgsmål 3:
 Indenrigsministeren bedes på grundlag af ministeriets erfaringer udarbejde  

 en udførlig gennemgang af, hvor stor sandsynligheden er for, at der ved en  

 fintælling vil blive afsløret så betydelige fejl igennem det nye  

 fintællingsresultat, at partiet Fælles Kurs kommer over spærregrænsen, f.eks.  

 fordi P-stemmer er blevet placeret i nabobunkerne med Q-stemmer eller  

 M-stemmer.
 Svar:
 Fra den første optælling, der foretages på afstemningsstederne på  

 valgaftenen, og til fintællingen, der foretages af valgbestyrelserne dagen  

 efter valgdagen, sker altid visse mindre forskydninger i stemmetallene.
Disse forskydninger hidrører ofte fra forskellig vurdering af tvivlsomme  

 stemmesedlers gyldighed.
Det forekommer også ofte, at der ved den grundigere  

 gennemgang i forbindelse med fintællingen konstateres mindre  

 sammentællingsfejl i de foreløbige resultater.
 Forskydningerne fra den første optælling til fintællingen ved  

 folketingsvalget den 10. maj 1988 er beskrevet i tabel 9 i Statistiske  

 Efterretninger nr. 6 af 26. maj 1988.
 Indenrigsministeriet har intet erfaringsmateriale, der direkte belyser  

 sandsynligheden for, at en fornyet fintælling ændrer ved det valgresultat,  

 der er konstateret ved valgbestyrelsens fintælling.
Et vist fingerpeg kan dog hentes i erfaringerne fra kommunale valg, hvor  

 det af og til er forekommet, at der er blevet foretaget omtællinger efter den  

 første fintælling.
Disse omtællinger giver efter de oplysninger, ministeriet  

 er i besiddelse af, sjældent anledning til, at der flyttes mere end ganske få  

 stemmer selv i store kommuner, hvor mange vælgere har afgivet stemme.
 Det er sammenfattende Indenrigsministeriets vurdering, at sandsynligheden  

 for, at fornyede fintællinger skulle bringe partiet Fælles Kurs over  

 spærregrænsen, er forsvindende ringe, jf. herved besvarelsen af spørgsmål 2.
