Cirkulære om ansættelsesfrister,  

 skatteforbehold, omgørelse, fælleskommunal administration mv.,  

 jf. lov nr. 381 af 2. juni 1999 om ændring af skattestyrelsesloven og  

 andre love (Til de statslige og kommunale skattemyndigheder, til de  

 statslige told- og afgiftsmyndigheder og til vurderingsmyndighederne) Indledning Ved lov nr. 381 af 2. juni 1999 om ændring af  

 skattestyrelsesloven og andre love er der foretaget en række  

 justeringer af de særlige frister, der efter skattestyrelsesloven  

 gælder for foretagelse af skatteansættelser.
Som følge af  

 disse ændringer af skattestyrelsesloven er der foretaget  

 konsekvensændringer i dødsboskatteloven og  

 arbejdsmarkedsfondsloven.
 Med loven er der endvidere foretaget en regulering af den  

 skattemæssige virkning af skatteforbehold, der er taget i forbindelse  

 med privatretlige dispositioner, og af mulighederne for at tillægge en  

 efterfølgende ændring af en privatretlig disposition oprindelig  

 skattemæssig virkning (»omgørelse«).
 Med loven er skatteministeren bemyndiget til at godkende,  

 at kommuner indgår samarbejde om fælles administration på  

 skatte- eller ejendomsvurderingsområderne.
 Endelig er der foretaget nogle hovedsageligt tekniske  

 ændringer af skattestyrelsesloven og kildeskatteloven.
 Udtrykket »skatteansættelse« er anvendt som en  

 samlebetegnelse for såvel ansættelsen af indkomst og  

 ejerboligværdi som for den skatteberegning, der skal foretages på  

 grundlag af sådanne ansættelser.
 Hvor andet ikke er anført, er  

 paragrafhenvisningerne til skattestyrelsesloven.
Indholdsfortegnelse 1.	Fælleskommunal administration, jf. § 1, stk. 3.
 2.	Partshøring efter § 3, stk. 4.
 3.	Skatteankenævns og Landsskatterettens kompetencer, jf. § 5,  

 § 21, § 22, § 24 og § 28.
 4.	Ansættelsesfrister, jf. § 34 og § 35.
 5.	Særlige processuelle regler for ægtefæller, jf.  

 § 37 A.
 6.	Skatteforbehold, jf. § 37 B.
 7.	Omgørelse, jf. § 37 C.
8.	Ikrafttræden 1. Fælleskommunal administration, jf. § 1, stk. 3 1.2. Generelt: Landet er opdelt i 275 kommuner, der  

 udgør selvstændige forvaltningsenheder med ret til  

 skatteudskrivning.
Kommunerne er af meget forskelligartet karakter, hvilket  

 skaber behov for individuelle administrative løsninger.
Den enkelte kommune varetager i samarbejde med Told &  

 Skat en lang række opgaver i forbindelse med administration af  

 indkomstskattesystemet overfor kommunens borgere.
Det drejer sig bl.a. om  

 forskudsregistrering, ligning af fysiske personer og dødsboer,  

 kontrolfunktioner i forbindelse med ligningen samt opkrævning og  

 inddrivelse af indkomstskatter.
Dertil kommer administration af  

 frigørelsesafgift og ejendomsværdiskat.
 Den enkelte kommune yder endvidere sekretariatsbistand til  

 de statslige vurderingsråds administration af  

 ejendomsvurderingssystemet.
Der er fra kommunal side udtrykt ønske om, at  

 kommunalbestyrelser skal kunne indgå aftaler om etablering af  

 fælleskommunal administration indenfor skatteministerens ressort med  

 henblik på at opnå de effektiviseringsfordele, der kan ligge  

 heri, til gavn for borgerne.
Derfor er skatteministeren nu ved § 1,  

 stk. 3 og ejendomsvurderingslovens § 39 A, stk. 2 bemyndiget  

 til at godkende sådanne ordninger på skatte- og  

 ejendomsvurderingsområdet.
Det er naturligvis en forudsætning for etablering af  

 en fælleskommunal administration, at initiativet til etableringen helt  

 og fuldt kommer fra de deltagende kommuner selv.
Kommunerne kan således  

 ikke forpligtes til at indgå i et sådant samarbejde.
Etablering af fælleskommunal administration  

 indebærer, at forvaltningsmyndighed vedrørende den enkelte  

 borger, der hidtil har ligget i bopælskommunen, retligt set fortsat  

 varetages af den enkelte kommune, men under ledelse af en fælles  

 øverste ansvarlig.
Der oprettes således ingen nye myndigheder  

 som følge af en godkendelse til etablering af fælleskommunal  

 administration.
 Den øverste embedsmand står til ansvar  

 overfor hver enkelt af de deltagende kommunalbestyrelser for administrationen  

 på den pågældende kommunalbestyrelses område.
Borgernes mulighed for at kunne gå til  

 kommunalbestyrelsen med eventuelle spørgsmål om forvaltningen af  

 kommunalbestyrelsens kompetence ændres ikke ved etablering af en  

 fælleskommunal administration.
Eksempelvis vil en klage over en  

 embedsmands optræden som hidtil kunne indgives til borgmesteren i den  

 kommune, hvor borgeren bor.
Er embedsmanden ansat i en anden kommune,  

 må bopælskommunen tage klagen op med denne kommune.
 Det er en forudsætning for at opnå en  

 godkendelse til fælleskommunal administration, at de deltagende  

 kommunalbestyrelser har indgået en aftale om, hvorledes den  

 fælles administration skal organiseres, om fordelingen og  

 finansieringen af udgifterne herved, og om hvorledes deltagende kommuner kan  

 udtræde af samarbejdet.
 Det er endvidere en forudsætning for at få en  

 godkendelse, at etableringen af den fælleskommunale administration ikke  

 påfører statskassen væsentlige merudgifter udover de, der  

 er forudsat i forarbejderne til loven.
Skatteministeren kan i øvrigt nægte at give  

 en godkendelse, selvom de nævnte betingelser for etablering af en  

 fælleskommunal administration er opfyldte, hvis der er særlige  

 forhold, der taler imod en godkendelse.
Skatteministeren vil herunder kunne  

 tillægge det betydning, om samarbejdet etableres på tværs  

 af grænser for told- og skatteregioner eller om de ansøgende  

 kommuner allerede samarbejder med andre kommuner på andre  

 områder, således at der etableres unødigt komplicerede  

 samarbejdsrelationer.
Det vil i forbindelse med sidstnævnte kunne  

 tillægges betydning, at kommuner, der i forvejen samarbejder om  

 selskabsligning eller fælleskommunalt skatteankenævn, ikke uden  

 særlige grunde søger samarbejde om personligning etableret med  

 andre kommuner end de, hvormed der allerede samarbejdes.
 En godkendelse skal være tidsbegrænset til en  

 årrække, men en godkendelse kan fornys.
Skatteministeren kan tilbagekalde en godkendelse, hvis  

 ministeren skønner, at forudsætninger for godkendelsen ikke  

 opfyldes.
En sådan tilbagekaldelse vil kunne have væsentlige  

 administrative konsekvenser for de deltagende kommuner, hvorfor en  

 tilbagekaldelse vil blive givet med et varsel på ikke under ½  

 år.
Fremgangsmåden ved ansøgning om etablering af  

 en fælleskommunal administration er, at de kommuner, der ønsker  

 at deltage, udarbejder udkast til en aftale herom.
Dette udkast til en aftale  

 sendes til udtalelse i Told- og Skattestyrelsen.
Når Told- og  

 Skattestyrelsens udtalelse foreligger, udarbejder kommunerne den endelige  

 aftale, der forelægges de deltagende kommunalbestyrelser til  

 godkendelse.
Herefter sendes aftalen til skatteministeren med anmodning fra  

 de deltagende kommunalbestyrelser om godkendelse af etablering af den  

 fælleskommunale administration.
 De kommunalbestyrelser, der indgår i samarbejdet,  

 har ansvaret for at informere borgerne om det etablerede samarbejdet.
 1.2. Skatteområdet: Efter § 1,  

 stk. 2 skal kommunalbestyrelsen udpege en person, der er ansat i  

 kommunen, til at have det øverste ansvar for den kommunale  

 skattemyndigheds ligningsarbejde.
 Efter § 1, stk. 3 er skatteministeren bemyndiget  

 til at godkende, at to eller flere kommuner i fællesskab udpeger en  

 person, der er ansat i en af kommunerne, til at have det øverste  

 ansvar for ligningsarbejdet vedrørende alle eller grupper af  

 skattepligtige i de pågældende kommuner, og dermed godkende  

 etablering af en fælles administration på skatteområdet.  

 Der er herved tale om en fravigelse fra § 1, stk. 2.
Men en godkendelse efter § 1, stk. 3  

 indebærer ikke en fravigelse fra § 1, stk. 1, hvorefter  

 kommunalbestyrelsen er ansvarlig for, at der hvert år udarbejdes en  

 ligningsplan, og at planen følges Den fælles ligningsansvarlige har således den  

 kommunale afgørelseskompetence på skatteområdet i alle de  

 deltagende kommuner under hensyntagen til de planer for ligningsarbejdets  

 udførelse, hver enkelt kommunalbestyrelse fastsætter.
 En godkendelse af at der udpeges en fælles  

 ligningsansvarlig indebærer, at forvaltningsmyndighed på  

 skatteområdet udøves fælles for de deltagende kommuner.  

 Det samme gælder kompetence, der efter anden skattelovgivning eller  

 efter sagsudlægningsbekendtgørelsen (senest  

 bekendtgørelse nr. 336 af 10/6-98, som ændret ved  

 bekendtgørelse nr. 362 af 19/6-98 og bekendtgørelse nr. 968 af  

 16/12-98) er henlagt til den kommunale skattemyndighed.
 Der er ikke hjemmel i § 1, stk. 3 til at  

 godkende fælleskommunal administration om inddrivelse af skattekrav og  

 om selskabsligning.
Under hensyn til de administrative omkostninger for Told  

 & Skat vil der ikke kunne foretages en opdeling efter art af den  

 afgørelseskompetence, der tilkommer den kommunale skattemyndighed,  

 mellem det kommunale fællesskab og de deltagende kommuner.
Alle arter  

 af afgørelseskomptence skal henlægges under den  

 fælleskommunale administration.
Derimod forventes der indgået en  

 aftale mellem Told- og Skattestyrelsen og Kommunernes Landsforening,  

 hvorefter grupper af skattepligtige kan henføres under den  

 fælleskommunale administration, mens de øvrige skattepligtige  

 som hidtil forvaltes i den enkelte kommune, f.eks. henlæggelse af de  

 personligt erhvervsdrivende og deres ægtefæller under den  

 fælles administration, mens lønmodtagere, pensionister og  

 lignende skattepligtige med enkle økonomiske forhold forvaltes i den  

 enkelte kommune.
 I de tilfælde, hvor alene en gruppe af  

 skattepligtige henføres under den fælleskommunale  

 administration, vil der skulle udpeges dels en øverste  

 ligningsansvarlig for administrationen af disse »fælles «  

 skattepligtige, dels en øverste ligningsansvarlig for administrationen  

 af de skattepligtige, der holdes uden for den fælles  

 administration.
Klage over afgørelser om skatteansættelser,  

 der træffes af et kommunalt administrationsfællesskab, kan  

 påklages til skatteankenævnet i den kommune, hvor skatteyderen er  

 hjemmehørende.
Er der godkendt et fælles skatteankenævn  

 for de kommuner, der indgår i fællesskabet, skal  

 ansættelsen påklages dertil.
 Afgørelser truffet af et fællesskab efter  

 bemyndigelse i sagsudlægningsbekendtgørelsen påklages  

 efter reglerne i sagsudlægningsbekendtgørelsen, typisk til den  

 lokale told- og skatteregion.
 Den fælles ligningsansvarlige har den faglige  

 ledelse af de embedsmænd, der henhører under den fælles  

 forvaltning, mens den kommune, hvor den enkelte embedsmand er ansat, har  

 arbejdsgiveransvaret i forhold til den pågældende.  

 Arbejdsgiveransvaret over for den fælles ligningsansvarlige  

 påhviler den kommune, hvor vedkommende er ansat.
Den fælles administration vil fysisk kunne placeres  

 uden for en deltagende kommune.
Men det er forventet, at der som minimum i  

 hver enkelt kommune bibeholdes en serviceenhed, der kan vejlede borgerne  

 på skatteområdet.
 1.3. Vurderingsområdet: Efter § 39 A,  

 stk. 1 i ejendomsvurderingsloven skal den enkelte kommune yde det eller  

 de vurderingsråd, der foretager vurderingerne af de faste ejendomme i  

 kommunen, bistand af kontormæssig art, det vil sige  

 sekretariatsbistand.
 Efter § 39 A, stk. 2 i ejendomsvurderingsloven  

 er skatteministeren nu bemyndiget til at godkende, at kommuner går  

 sammen om i fællesskab at yde sekretariatsbistand til  

 vurderingsråd.
 Der vil ikke blive ændret på landets inddeling  

 i vurderingskredse i forbindelse med etablering af en fælleskommunal  

 administration, idet edb-udgifterne herved er betydelige.
 Det er en forudsætning for en godkendelse af  

 fælleskommunal sekretariatsbetjening af et vurderingsråd, at det  

 pågældende vurderingsråd har accepteret, at ordningen  

 etableres.
 Det er endvidere en forudsætning for en godkendelse,  

 at der udpeges en øverste leder af sekretariatet, således at der  

 for vurderingsrådet ikke er tvivl om, hvem der har det daglige ansvar  

 for sekretariatsbetjeningen.
 Den fælleskomunale sekretariatsbetjening vil fysisk  

 kunne placeres uden for en deltagende kommune, men det forventes, at der som  

 minimum i hver enkelt kommune bibeholdes en serviceenhed, der kan vejlede  

 borgerne på vurderingsområdet.
2. Partshøring efter § 3, stk. 4 2.1. Høringspligt, jf. § 3, stk. 4, 1.  

 pkt.: Efter den hidtidige formulering af § 3, stk. 4. 1. pkt.,  

 skal skattemyndighederne foretage en skriftlig høring den  

 skattepligtige, hvis myndighederne påtænker at foretage en  

 skatteansættelse på et andet grundlag end selvangivet, eller  

 påtænker at ændre en skatteansættelse.
 Denne høringspligt, der er ubetinget, er en  

 udbygning af den almindelige høringspligt efter forvaltningslovens  

 § 19 og § 20, hvorefter en forvaltningsmyndighed som udgangspunkt  

 skal foretage høring af en part, når myndigheden er kommet i  

 besiddelse af oplysninger om sagens faktiske omstændigheder, som parten  

 ikke kan antages at være bekendt med, og oplysningerne både er  

 til ugunst for den pågældende part og af væsentlig  

 betydning for sagens afgørelse.
Det er med loven præciseret, at den ubetingede  

 høringspligt efter § 3, stk. 4, 1. pkt., alene omfatter  

 oplysninger af den type, der skal selvangives.
Efter bestemmelsen skal  

 skattemyndighederne således underrette den skattepligtige skriftligt,  

 hvis myndighederne påtænker at foretage en skatteansættelse  

 på et andet grundlag end selvangivet eller påtænker at  

 ændre den del af grundlaget for en skatteansættelse, der skal  

 selvangives.
De oplysninger, der skal selvangives, er de typer af  

 oplysninger, der kræves selvangivet efter § 1 i  

 skattekontrolloven, herunder de oplysninger, der indberettes årligt fra  

 arbejdsgiver, finansielle institutioner mv. efter afsnit II i  

 skattekontrolloven.
De oplysninger, der skal selvangives, er typisk  

 oplysninger om indkomst, herunder fradrag, oplysninger om kvalificering af en  

 indkomst som f.eks. personlig indkomst eller kapitalindkomst, oplysninger om  

 indkomst fra udlandet eller oplysninger om værdien af ejerbolig.
Derimod er det ikke et krav efter skattestyrelsesloven, at  

 der foretages høring i tilfælde, hvor den påtænkte  

 ændring skyldes en ændret skatteberegning, f.eks. i form af  

 overførsel af et uudnyttet underskud, bundfradrag eller personfradrag  

 mellem ægtefæller, fremførsel af et underskud til fradrag  

 i den skattepligtiges indkomst for følgende indkomstår eller  

 beregning af en skattelempelse efter en dobbeltbeskatningsaftale med en  

 fremmed stat.
I disse tilfælde finder de almindelige  

 høringsregler i forvaltningsloven anvendelse.
2.2. Høringsfrist, jf. § 3, stk. 4, 2.  

 pkt.: Efter § 3, stk. 4, 2. pkt., skal skattemyndighederne give  

 den skattepligtige en frist til at udtale sig over den påtænkte  

 skatteansættelse.
Længden af denne frist beror på et  

 skøn over behovet herfor i den enkelte sag, men efter retspraksis  

 må fristen normalt ikke være på mindre end 14 dage.
 Det er nu lovfæstet, at høringsfristen skal  

 være på mindst 15 dage regnet fra høringsskrivelsens  

 datering, svarende til 14 dage fra den skattepligtiges modtagelse af  

 høringsskrivelsen ved normal postbesørgelse.
 En manglende overholdelse af denne høringsfrist kan  

 efter omstændighederne medføre, at skatteansættelsen er  

 ugyldig.
3. Skatteankenævns og Landsskatterettens kompetencer, jf. § 5,  

 § 21, § 22, § 24 og § 28 3.1. Inddragelse af andre forhold i klagesagen end det  

 påklagede, jf. § 21, stk. 4, og § 28, stk.1: Hidtil  

 har skatteankenævn og Landsskatteretten uanset klagens indhold  

 været berettiget til at påkende den påklagede  

 skatteansættelse i sin helhed.
Denne kompetence er nu fjernet.
Fremover kan  

 skatteankenævn og Landsskatteretten alene ændre de forhold i en  

 skatteansættelse, der er klaget over, og sådanne andre forhold i  

 skatteansættelsen, der er en følge af en ændring af det  

 forhold, der er klaget over.
Det kan eksempelvis være en situation,  

 hvor der er klaget over afskrivningsgrundlaget for en erhvervsmæssig  

 ejendom, der tillige anvendes privat. Ændres fordelingen mellem  

 erhvervsmæssig og privat anvendelse af bygningerne, vil såvel  

 afskrivningsgrundlaget som lejeværdi af egen bolig (eller  

 ejendomsværdiskat) skulle ændres.
 Ønsker skattemyndighederne andre forhold i  

 skatteansættelsen ændret, må spørgsmålet tages  

 op af den skattemyndighed, der har ansættelseskompetencen i  

 første instans, jf. § 3, stk. 3, § 35, stk. 4 og  

 § 36.
Det skal i øvrigt bemærkes, at  

 skatteankenævnet og Landsskatteretten fremover ikke er bundet af  

 ansættelsesfristerne i skattestyrelsesloven.
For disse myndigheder  

 gælder frister for klage, og der er indført frister for  

 fremsættelse af genoptagelsesanmodninger til skatteankenævn, jf.  

 nedenfor under punkt 3.3.
For så vidt angår Landsskatteretten omfatter  

 den indførte begrænsning også klager over  

 ejendomsvurderinger.
Fremover kan Landsskatteretten alene ændre de  

 forhold i en vurdering, der er klaget over, og sådanne andre forhold i  

 vurderingen, der er en følge af en ændring af det forhold, der  

 er klaget over.
Er der eksempelvis klaget over en  

 grundværdiansættelse for en landbrugsejendom, kan  

 Landsskatteretten foretage den ændring af  

 ejendomsværdiansættelsen og den ændring af  

 stuehusfordelingen, som måtte følge af en ændring af  

 grundværdien.
 Ønsker en vurderingsmyndighed at ændre andre  

 forhold i en ejendomsvurdering end de påklagede, må myndigheden  

 forelægge spørgsmålet for den told- og skatteregion, der  

 fører tilsyn med ejendomsvurderingen, med henblik på optagelse  

 af vurderingen til revision, jf. sagsudlægningsbekendtgørelsens  

 § 2 A.
3.2. Forældelse, jf. § 5 og § 24:  

 Hidtil har kompetencen til administrativt at afgøre  

 spørgsmål om forældelse af krav på skatter og  

 afgifter henhørt under de statslige told- og skattemyndigheder.
Det  

 har sammenhæng med, at disse myndigheder forestår inddrivelsen af  

 skatter og afgifter.
 Imidlertid er en ansættelse vedrørende  

 skatter eller afgifter - medmindre andet er bestemt - uvirksom, hvis den  

 foretages på et tidspunkt, hvor det afledte krav er forældet.
 På den baggrund er skatteankenævn og  

 Landsskatteretten nu tillagt kompetence til at afgøre, om en  

 skatteansættelse er uvirksom som følge af, at det afledte  

 skattekrav var forældet på tidspunktet for  

 skatteansættelsens foretagelse.
Ændringen indebærer ikke, at  

 spørgsmål om forældelse af skattekrav, der opstår i  

 forbindelse med de statslige eller kommunale myndigheders inddrivelse af  

 skattekrav, kan forelægges skatteankenævnet eller  

 Landsskatteretten til prøvelse.
Den administrative prøvelse  

 heraf tilkommer de statslig told- og skattemyndigheder.
Den kompetence, der  

 er tillagt skatteankenævn og Landsskatteretten, er alene en kompetence  

 til at afgøre spørgsmål om, hvorvidt der forelå  

 forældelse på det tidspunkt, hvor den påklagede  

 skatteansættelse blev foretaget.
 Efter afgiftslovgivningen har Landsskatteretten i et  

 nærmere angivet omfang afgørelseskompetence på  

 afgiftsområdet. Ændringen bevirker, at Landsskatteretten  

 også i disse sagstyper får en tilsvarende  

 afgørelseskompetence.
 3.3. Skatteankenævns adgang til at genoptage egne  

 afgørelser efter § 22, stk. 1: Efter § 22,  

 stk. 1 kan skatteankenævn genoptage egne afgørelser efter  

 anmodning fra klageren, når nævnet forelægges nye  

 oplysninger, som ikke tidligere har været fremme under sagen, og  

 nævnet skønner, at de nye oplysninger ville have medført  

 et væsentligt ændret udfald af sagen, hvis de havde foreligget  

 tidligere.
 Skatteankenævns adgang til at genoptage egne  

 afgørelser efter § 22, stk. 1 er nu tidsmæssigt  

 begrænset efter ansættelsesfristerne i første instans, jf.  

 § 34 og § 35, og efter fristerne for at påklage  

 afgørelsen i det administrative klagesystem eller indbringe  

 afgørelsen for domstolene.
Baggrunden herfor er, at der som udgangspunkt ikke  

 bør være en bedre adgang til at få genoptaget en  

 skatteansættelse, der har været påklaget, end en  

 skatteansættelse, der ikke har været påklaget.
Fristerne er  

 imidlertid også udformet efter, at en skatteyder ikke skal  

 afskæres fra at tilbagekalde en sag i Landsskatteretten eller ved  

 domstolene for at få sagen færdigbehandlet lokalt i  

 skatteankenævnet.
Efter § 22, stk. 1, nr. 1, skal anmodning om  

 genoptagelse af en skatteankenævnskendelse fremsættes inden for  

 samme frister som dem, der gælder for fremsættelse af en  

 anmodning om genoptagelse i første instans af en  

 skatteansættelse.
Det vil sige inden 3 år efter udløbet af  

 det pågældende indkomstår, medmindre der foreligger  

 sådanne særlige omstændigheder som nævnt § 35.  

 Påberåbes § 35 som grundlag for en genoptagelse, skal  

 betingelserne om en bagatelgrænse, jf. § 35, stk. 2, og om at  

 der reageres inde rimelig tid, jf. § 35, stk. 3, være  

 opfyldte.
 Efter § 22, stk. 1, nr. 2, kan en  

 genoptagelsesanmodning fremsættes inden for fristen efter § 25 for  

 at klage over skatteankenævnets afgørelse til Landsskatteretten  

 eller, hvis sagen er påklaget til Landsskatteretten, eventuelt under  

 anvendelse af »overspringelsesreglen« i § 21, stk. 5, inden Landsskatteretten  

 behandling af klagen er afsluttet.
 Efter § 22, stk. 1, nr. 3, kan en  

 genoptagelsesanmodning fremsættes inden for fristen efter § 31 for  

 indbringelse af sagen for landsretten eller, hvis sagen er indbragt for  

 landsretten, eventuelt under anvendelse af »overspringelsesreglen« i § 31,  

 stk. 2, inden landsrettens behandling af sagen er afsluttet.
 Efter § 22, stk. 1, nr. 4, kan en  

 genoptagelsesanmodning fremsættes inden for fristen efter  

 retsplejeloven for indbringelse af en landsretsdom om sagen for  

 Højesteret eller, hvis sagen er indbragt for Højesteret, inden  

 Højesterets behandling af sagen er afsluttet.
 § 22, stk. 1, nr. 2-4, finder ikke anvendelse  

 på Landsskatterettens, landsrettens eller Højesterets behandling  

 af klager over, at en underordnet myndighed har afvist at behandle en  

 klage.
 Det skal bemærkes, at § 36 hindrer genoptagelse i  

 skattenævn i det omfang, Landsskatteretten har afsagt kendelse i  

 sagen.
 3.4. Skatteankenævns adgang til at genoptage egne  

 afgørelser efter § 22, stk. 2: Efter § 22,  

 stk. 2 kan skatteankenævnet efter anmodning fra klageren genoptage  

 egne afgørelser, selv om betingelserne efter § 22, stk. 1  

 ikke er opfyldte, hvis nævnet skønner, at særlige  

 omstændigheder taler derfor.
 Denne kompetence til ekstraordinært at genoptage  

 egne afgørelser er nu begrænset i forhold til hidtil  

 gældende ret, således at kompetencen afgrænses på  

 samme måde som Landsskatterettens tilsvarende kompetence efter  

 § 29, stk. 2. Herved bliver den praksis, som Landsskatteretten  

 udvikler vedrørende § 29, stk. 2, retningsgivende for  

 skatteankenævnene.
 Bestemmelsen i § 29 i skattestyrelsesloven går  

 tilbage til 1977, jf. § 32 i lov nr. 281 af 8. juni 1977.
Efter § 29, stk. 2 kan Landsskatteretten,  

 når ganske særlige omstændigheder taler derfor, bortse fra  

 genoptagelseskriterierne efter § 29, stk. 1. Som eksempel  

 nævnes i forarbejderne til loven fra 1977, at Landsskatteretten har  

 afsagt en kendelse, der vedrører et spørgsmål, som  

 samtidig verserer for domstolene, og hvor domstolsafgørelsen  

 tilsidesætter hidtidig Landsskatteretspraksis.
På den anden side  

 nævnes tillige i forarbejderne, at det forudsættes, at  

 bestemmelsen administreres restriktivt, idet retsmidlet mod  

 Landsskatterettens kendelser fortsat må være indbringelse for  

 domstolene.
Forfølger en klager ikke sin opfattelse gennem  

 indbringelse for domstolene, skal der foreligge særlige  

 omstændigheder, der taler afgørende for at tillade  

 genoptagelse.
 Det antages, at § 29, stk. 2 giver hjemmel til,  

 at Landskatteretten i et meget begrænset omfang kan give  

 forhåndstilsagn om genoptagelse af afsagte Landsskatteretskendelser,  

 nemlig i tilfælde hvor klageren kan påvise, at der verserer en  

 helt identisk sag for domstolen, således at udfaldet af dommen må  

 antages at ville kunne lægges direkte til grund for den sag, der har  

 været forelagt Landsskatteretten.
 3.5. Tilbagebetaling af afgift ved klage til  

 Landsskatteretten, jf. § 25, stk. 4: Efter § 25,  

 stk. 4 skal der betales en afgift på 600 kr. (i 1999) ved klage  

 til Landsskatteretten.
Efter gældende ret tilbagebetales afgiften, hvis  

 klageren får helt eller delvis medhold i klagen af Landsskatteretten  

 eller ved en efterfølgende domstolsprøvelse af  

 Landsskatterettens kendelse.
Afgiften tilbagebetales ikke, hvis klagen  

 afvises, hvis klagen trækkes tilbage, eller hvis klagen indbringes for  

 domstolene efter udløbet af fristen herfor efter § 31,  

 stk. 2.
Det er nu bestemt, at afgiften også skal  

 tilbagebetales, selvom klagen tilbagekaldes, men kun i de tilfælde,  

 hvor tilbagekaldelsen sker i forbindelse med, at den myndighed, der har  

 truffet den påklagede afgørelse, genoptager sagen.
Herved  

 tilskyndes til, at sagerne afgøres lokalt.
4. Ansættelsesfrister, jf. § 34 og § 35 4.1. Generelt: På ligningsområdet  

 gælder der ved siden af de almindelige regler om forældelse af  

 krav på skatter særligt korte frister, indenfor hvilke  

 skattemyndigheden kan foretage skatteansættelsen, eller indenfor hvilke  

 den skattepligtige kan begære sin skatteansættelse  

 ændret.
Fristerne for den skattepligtiges adgang til at få  

 genoptaget en skatteansættelse har hidtil været i § 4. Efter  

 § 4, stk. 1 havde den skattepligtige ret til genoptagelse af sin  

 skatteansættelse, hvis den skattepligtige fremsætter anmodning  

 herom inden 3 år efter udløbet af det pågældende  

 indkomstår og fremlægger nye oplysninger, der kan medføre  

 en ændret skatteansættelse.
Efter § 4, stk. 2 havde den  

 skattepligtige ret til at få genoptaget sin skatteansættelse,  

 selvom anmodning herom fremsættes mere end tre år efter  

 udløbet af det pågældende indkomstår, når  

 forholdende i særlig grad taler derfor, eller anmodningen var en  

 følge af at en udenlandsk skattemyndighed havde foretaget en  

 forhøjelse vedrørende en kontrolleret transaktion som  

 nævnt i § 3 B i skattekontrolloven.
Efter § 4, stk. 3  

 kunne skattemyndighederne foretage sådanne ændringer af  

 skatteansættelsen for andre indkomstår, der er en følge af  

 den skattepligtiges genoptagelsesbegæring, og en anmodning om  

 ekstraordinær genoptagelse kunne ikke tilbagekaldes.
Fristerne for skattemyndighedernes adgang til at  

 forhøje en skatteansættelse fremgik primært af § 35 i  

 skattestyrelsesloven.
Efter § 35, stk. 1 skulle skattemyndigheden  

 fremsende varsel om en påtænkt forhøjelse af  

 skatteansættelsen senest den 1. maj i det 4. år efter  

 indkomstårets udløb, og en rettidig varslet  

 skatteansættelse skulle som udgangspunkt være foretaget senest  

 den 1. august i det 4. år efter udløbet af det  

 pågældende indkomstår.
For visse koncerninterne forhold  

 udløber fristerne dog i det 6 år efter indkomstårets  

 udløb.
Efter § 35, stk. 2 kunne skattemyndighederne  

 forhøje en skatteansættelse udover fristerne i § 35,  

 stk. 1, hvis forhøjelsen skyldtes, at en forpligtelse eller en  

 erhvervelse, der var lagt til grund for skatteansættelsen,  

 efterfølgende viste sig at give anledning til en højere  

 skatteansættelse.
Efter § 35, stk. 3 kunne  

 skattemyndighederne, hvis der efter udløbet af de almindelige  

 ansættelsesfrister var konstateret ændringer i grundlaget for en  

 skatteansættelse, lægge disse ændringer til grund for  

 skatteansættelsen vedrørende et senere indkomstår,  

 medmindre ansættelsen er baseret på et skøn.
Efter  

 § 35, stk. 4 kunne skattemyndighederne forhøje en  

 skatteansættelse udover fristerne i § 35, stk. 1, hvis  

 forhøjelsen skyldtes, at den skattepligtige eller nogen på  

 dennes vegne forsætligt eller groft uagtsomt havde bevirket, at  

 skatteansættelsen var foretaget på et urigtigt eller  

 ufuldstændigt grundlag.
Efter § 35, stk. 5 fandt  

 ansættelsesfristerne efter stk. 1 ikke anvendelse, når en  

 skatteansættelse var påklaget, på forhøjelser  

 vedrørende det påklagede forhold.
Disse ansættelsesfrister er nu ændret og  

 samlet i § 34 og § 35. I § 34 er reguleret de almindelige  

 3-årige ansættelsesfrister, der er videreført fra hidtil  

 gældende ret.
I § 35 er reguleret adgangen til at foretage  

 skatteansættelser efter udløbet af ansættelsesfristerne  

 efter § 34.
 Bestemmelserne gælder såvel  

 skatteansættelser på grundlag af genoptagelsesanmodninger fra  

 skattepligtige som skatteansættelser foretaget på  

 skattemyndighedernes initiativ.
Efter § 34 og § 35 gælder fristerne for  

 den kommunale skattemyndigheds, den statslige told- og skatteforvaltnings og  

 Ligningsrådets adgang til at foretage eller ændre en  

 skatteansættelse.
Fristerne gælder derimod ikke for  

 skatteankenævn og Landsskatteretten, idet disse klageorganers adgang  

 til at ændre skatteansættelser er reguleret af fristerne for  

 indgivelse af klage eller genoptagelsesanmodning.
For skattemyndighederne finder ansættelsesfristerne  

 efter § 34 ikke anvendelse på skatteberegningen.
Skatteberegningen  

 skal, hvis skatteansættelsen foretages op til udløbet af den  

 almindelige 3-årige ansættelsesfrist, foretages inden rimelig tid  

 efter at ansættelsen af indkomst eller ejerboligværdi er  

 foretaget.
 Fristerne gælder ikke tilfælde, hvor en  

 domstol hjemviser en skatteansættelse, der er forelagt domstolen til  

 prøvelse, til fornyet behandling hos skattemyndigheden.
 Fristerne gælder ikke for ejendomsvurderinger  

 foretaget efter lov om vurdering af landets faste ejendomme, selvom  

 ejendomsvurderingen indgår i grundlaget for en skatteansættelse  

 efter lov om en kommunal og amtskommunal ejendomsværdiskat.
 Fristerne gælder ikke skattemyndighedernes adgang  

 til at søge et tab for manglende skattebetaling, typisk som  

 følge af urigtig selvangivelse, erstattet af den skattepligtige.  

 Fristerne gælder heller ikke skattepligtiges adgang til at søge  

 tab som følge af for meget betalt skat erstattet af det offentlige.  

 Sådanne erstatningskrav er alene begrænset af  

 forældelsesreglerne i 1908-loven og Danske Lov 5-14-4, men  

 ansættelsesfristerne er af betydning ved afgørelsen af om der er  

 lidt et tab.
 Betingelserne for skattepligtiges adgang til at få  

 genoptaget skatteansættelser for indkomstår, der ligger mere en  

 tre år forud i tid, er objektiveret.
Betingelserne for at bryde de almindelige  

 ansættelsesfrister er som udgangspunkt gjort fælles for  

 skattepligtige og skattemyndighederne.
Men i praksis vil alene kriterierne i  

 § 35, stk. 1, nr. 1-5, være fælles for skattepligtige og  

 skattemyndighederne, idet kriteriet efter nr. 6 er formet for at undgå  

 for lave skatteansættelser, kriteriet efter nr. 8 er formet under  

 hensyn til det statslige tilsyn med kommunerne, og kriterierne efter nr. 7 og  

 9 er formet for at undgå for høje skatteansættelser.
 Betingelserne for at bryde de almindelige  

 ansættelsesfrister er på visse områder lempet i forhold til  

 gældende ret, centreret omkring tilfælde, hvor enten den  

 skattepligtige eller skattemyndighederne ikke kan bebrejdes, at  

 skatteansættelsen først foretages på det sene  

 tidspunkt.
Uanset den gennemførte adgang til at foretage  

 ekstraordinære skatteansættelser efter § 35, er denne adgang  

 bundet af de almindelige frister for forældelse af skattekrav, det vil  

 sige normalt 5 år fra forfaldstidspunktet.
Dette gælder dog under  

 hensynet til formålet med bestemmelserne og bemærkningerne til  

 lovforslaget ikke ekstraordinær skatteansættelse efter § 35,  

 stk. 1, nr. 7 og 8.
 Der er indført en generel bagatelgrænse  

 på 5.000 kr. for at foretage en ekstraordinær  

 skatteansættelse, og et generelt krav om at der skal handles inden  

 rimelig tid.
 Det er af administrative grunde bestemt, at en  

 skatteansættende myndighed som udgangspunkt ikke er afskåret fra  

 at gennemføre en skatteansættelse begrundet med et af de  

 objektive kriterier, der efter § 35, stk. 1 åbner for en  

 ekstraordinær skatteansættelse, selv om skatteankenævnet,  

 Landsskatteretten eller Ligningsrådet tidligere har taget stilling til  

 samme forhold som det, der nu er grundlag for at ændre.
 4.2. Ordinær skatteansættelse, jf.  

 § 34: Efter § 34, stk. 1 udløber den  

 almindelige frist for myndighedernes adgang til at varsle en  

 skatteansættelse som hidtil den 1. maj i det 4. år efter  

 indkomstårets udløb.
 Bestemmelsen skal sammenholdes med § 34, stk. 4,  

 hvorefter fristen for at varsle en skatteansættelse først  

 udløber den 1. maj i det 6. år efter indkomstårets  

 udløb, i det omfang den påtænkte skatteansættelse  

 angår en kontrolleret transaktion som nævnt i § 3 B i  

 skattekontrolloven.
 Den varsling, der skal foretages inden for disse frister,  

 er den høring af den skattepligtige, som den kommunale skattemyndighed  

 efter § 3, stk. 4 skal foretage i tilfælde, hvor myndigheden  

 påtænker at foretage en skatteansættelse på et andet  

 grundlag end selvangivet, eller påtænker af ændre den del  

 af grundlaget for en skatteansættelse, der skal selvangives.  

 Bestemmelsen i § 3, stk. 4 gælder efter § 12 A,  

 § 14, stk. 4 og § 19, stk. 1 også for de statslige  

 skattemyndigheder.
Det er som udgangspunkt skattemyndighedernes ansvar, at  

 der foretages en korrekt skatteansættelse, når der foreligger en  

 fyldestgørende og korrekt selvangivelse.
Det forekommer imidlertid  

 ofte i praksis - af mange forskelligartede grunde - at en skattepligtig  

 ønsker sin skatteansættelse ændret.
I sådanne  

 tilfælde, hvor den skattepligtige ønsker sin  

 skatteansættelse ændret, følger det af almindelige  

 forvaltningsretlige regler, at skattemyndigheden, hvis  

 ansættelsesfristerne ikke er udløbet, skal korrigere  

 ansættelsen, hvis myndigheden forelægges oplysninger, der viser  

 at ansættelsen er forkert.
 Efter § 34, stk. 2, der er en  

 videreførelse af den hidtil gældende § 4, stk. 1, er  

 fristen for fremsættelse af en genoptagelsesanmodning 3 år fra  

 udløbet af det pågældende indkomstår.
Genoptagelsesfristen efter § 34, stk. 2  

 gælder kun de pligtmæssige selvangivelsesoplysninger efter  

 § 1 i skattekontrolloven.
Fristen for ændring af oplysninger i  

 selvangivelsen om valg mellem flere muligheder, f.eks. valg vedrørende  

 virksomhedsordningen eller valg af afskrivningsprocent, er reguleret i de  

 enkelte særlove, hvori adgangen til disse særlige valgmuligheder  

 er givet.
Det er forudsat i forarbejderne til § 34,  

 stk. 2, at kompetencen til at afgøre om en genoptagelsesanmodning  

 skal imødekommes tilkommer den skattemyndighed, der i øvrigt  

 skal foretage skatteansættelsen i første instans, og at et  

 afslag på en sådan genoptagelsesanmodning påklages på  

 samme måde som en skatteansættelse, det vil typisk sige til  

 skatteankenævn og Landsskatteretten.
En genoptagelsesanmodning efter  

 § 34, stk. 2 skal således indgives til den  

 skatteansættende myndighed.
 Efter § 34, stk. 3 kan en skattemyndighed  

 ikke af egen drift foretage en ansættelse af den indkomst eller den  

 ejerboligværdi, der skal lægges til grund for en  

 skatteansættelse, efter den 1. august i det 4. år efter  

 indkomstårets udløb, medmindre der foreligger et forhold som  

 nævnt i § 35. Fristen er absolut for myndighederne, men den  

 skattepligtige kan efter anmodning få udsat fristen, hvis den  

 pågældende kan påvise, at det vil være forbundet med  

 uforholdsmæssige vanskeligheder for denne at varetage sine interesser i  

 sagen inden fristens udløb.
Bestemmelsen svarer til de hidtil gældende  

 bestemmelser i § 35, stk. 1, 2. og 4. pkt., men det er  

 præciseret, at bestemmelsen ikke finder anvendelse på  

 skatteberegningen.
Skatteberegningen skal, hvis beregningen foretages efter  

 fristens udløb, foretages inden rimelig tid efter at ansættelsen  

 er foretaget.
 Ansættelsesfristen efter § 34, stk. 3  

 gælder ikke i det omfang, der i anden lovgivning er fastsat  

 særlige regler om efterbeskatning, f.eks. i etableringskontoloven og  

 kildeskattelovens § 48 E (forskere).
 Efter § 34, stk. 4 udløber  

 fristerne efter § 34, stk. 1 og 3 først i det 6. år  

 efter indkomstårets udløb i det omfang, skatteansættelse  

 angår en kontrolleret transaktion som nævnt i § 3 B i  

 skattekontrolloven.
 Anvender den skattepligtige et regnskabsår, der ikke  

 er sammenfaldende med kalenderåret, regnes ansættelsesfristerne  

 fra udløbet af det indkomstår, der træder i stedet for  

 regnskabsåret, jf. § 34, stk. 5.
 4.3. Ekstraordinær skatteansættelse, jf.  

 § 35: Efter § 35 gøres der en række undtagelser  

 fra de almindelige ansættelsesfrister efter § 34. Herom benyttes  

 betegnelsen »ekstraordinær skatteansættelse«.
 Efter § 35, stk. 1 ».. kan en skatteansættelse  

 foretages eller ændres såvel efter anmodning fra den  

 skattepligtige som efter skattemyndighedernes bestemmelse« i  

 nærmere angivne tilfælde.
 Disse forlængelser af de almindelige  

 ansættelsesfrister vedrører såvel nedsættelser som  

 forhøjelser, og dermed såvel skatteansættelser på  

 grundlag af genoptagelsesanmodninger fra skattepligtige som  

 skatteansættelser foretaget på skattemyndighedernes initiativ.  

 Men i praksis vil alene kriterierne i § 35, stk. 1, nr. 1-5, være  

 fælles for skattepligtige og skattemyndighederne, idet kriteriet efter  

 nr. 6 er formet for at undgå for lave skatteansættelser,  

 kriteriet efter nr. 8 er formet under hensyn til det statslige tilsyn med  

 kommunerne, og kriterierne efter nr. 7 og 9 er formet for at undgå for  

 høje skatteansættelser.
 Afgørelsen af om betingelserne for at foretage en  

 ekstraordinær skatteansættelse er til stede træffes som led  

 i den almindelige ligning, og en afgørelse herom påklages  

 administrativt på samme måde som en klage over  

 skatteansættelsen.
Efter nr. 1 kan en ekstraordinær  

 skatteansættelse foretages »i det omfang skatteansættelsen er  

 en følge af, at der efter indkomstårets udløb er  

 indtrådt en ændring i grundlaget for opgørelsen af den  

 indkomst eller den ejerboligværdi, der skal lægges til grund for  

 skatteansættelsen.« Efter hidtil gældende ret kunne en skattepligtig  

 få genoptaget sin skatteansættelse uden for den 3-årige  

 genoptagelsesfrist, når forholdene i særlig grad talte derfor,  

 jf. § 4, stk. 2. Og skattemyndighederne kunne forhøje en  

 skatteansættelse uden for de 3-årige ansættelsesfrister,  

 hvis forhøjelsen skyldtes, at en forpligtelse eller en erhvervelse,  

 der var lagt til grund for skatteansættelsen, efterfølgende  

 viste sig at give anledning til en højere skatteansættelse, jf.  

 § 35, stk. 2.
Der er nu en generel adgang for såvel skattepligtige  

 som skattemyndighederne til en ekstraordinær skatteansættelse,  

 hvis ansættelsen skyldes, at der efter indkomstårets udløb  

 er indtrådt en ændring i grundlaget for opgørelsen af den  

 indkomst eller den ejerboligværdi, der skal lægges til grund for  

 skatteansættelsen.
Bestemmelsens anvendelse forudsætter, at det  

 forhold, der skal reguleres, tidligere har indgået i  

 skatteansættelsen. Ændringen kan såvel være  

 foranlediget af privatretlige som offentligretlige forhold, f.eks. en dom  

 eller en voldgiftsafgørelse, hvorved retsvirkningerne af en aftale  

 fastlægges, eller en administrativ afgørelse om regulering af en  

 ydelse eller om en efterfølgende dispensation eller bevilling.
 Som eksempler på bestemmelsens  

 anvendelsesområde kan nævnes tilfælde:
 -	Hvor det efterfølgende konstateres, at en indkomst er udbetalt  

 med urette, f.eks. studiestøtte eller dagpenge.
 -	Hvor en erstatningssum eller renter heraf efterfølgende  

 tillades opdelt skattemæssigt på de indkomstår, som  

 erstatningen eller renterne vedrører.
 -	Hvor en afgift til det offentlige, for hvilke der er fradragsret,  

 først efterfølgende fastsættes endeligt, med deraf  

 følgende regulering af fradraget i opgørelsen af den  

 skattepligtige indkomst, f.eks. realrenteafgift, moms eller told.
-	Hvor indholdet af en privatretlig disposition først  

 efterfølgende afklares endeligt, f.eks. ved dom eller voldgift, jf.  

 f.eks.
UfR 1993/696 (Løgstør Hotel og Kursuscenter).
 -	Hvor der gives tilladelse til omgørelse, jf. § 37 C.
 -	Hvor et skatteforbehold bliver aktuelt, jf. § 37 B.
Efter nr. 2 kan en skatteansættelse foretages  

»i det omfang skatteansættelsen skyldes en ændret  

 bedømmelse af grundlaget for en skatteansættelse eller et  

 fremførselsberettiget underskud for indkomstår, der ligger uden  

 for fristerne efter § 34, og skatteansættelsen foretages inden for  

 fristerne efter § 34 og ikke beror på et skøn.« Efter hidtil gældende ret kunne skattemyndighederne,  

 hvis der var konstateret ændringer i grundlaget for en  

 skatteansættelse, ved ansættelsen for et senere indkomstår  

 lægge disse ændringer til grund, i det omfang ansættelsen  

 ikke beroede på et skøn, jf. § 35, stk. 3.
 Efter § 35, stk. 1, nr. 2, er denne bestemmelse  

 til dels videreført, idet det nu udtrykkeligt er anført, at  

 bestemmelsen også finder anvendelse på opgørelsen af  

 fremførselsberettigede underskud.
 Bestemmelsen kan kun anvendelse på forhold, der ikke  

 er dækket af § 35, stk. 1, nr. 1. Bestemmelsen kan endvidere  

 ikke anvendes, hvis den sene ændring skyldes skattemyndighedernes  

 forhold.
 Bestemmelsens anvendelsesområde vil typisk  

 være en ændret bedømmelse af et afskrivningsgrundlag,  

 grundlaget for opgørelse af en salgsavance eller grundlaget for  

 opgørelsen af et underskud, der er fremført til fradrag  

 vedrørende efterfølgende indkomstår.
Efter nr. 3 kan en ekstraordinær  

 skatteansættelse foretages »i det omfang skatteansættelsen er  

 en følge af en skatteansættelse af den skattepligtige  

 vedrørende et andet indkomstår.« Efter hidtil gældende ret kunne skattemyndighederne,  

 når en skattepligtig havde begæret en skatteansættelse  

 genoptaget, foretage sådanne ændringer af skatteansættelser  

 for andre indkomstår, der var en følge af den skattepligtiges  

 genoptagelsesbegæring, jf. § 4, stk. 3. Der var ikke en  

 tilsvarende bestemmelse om konsekvensændringer som følge af  

 skattemyndighedernes forhøjelse af en skatteansættelse, men  

 ville en konsekvensændring indebære en nedsættelse, blev  

 der efter praksis givet tilladelse hertil efter § 4, stk. 2.
Efter § 35, stk. 1, nr. 3, kan der nu generelt  

 foretages konsekvensændringer af skatteansættelser af den  

 skattepligtige vedrørende andre indkomstår.
Den  

 skatteansættelse, der begrunder konsekvensændringen, kan ligge  

 såvel uden for som inden for de almindelige ansættelsesfrister  

 efter § 34.
Bestemmelsen kan f.eks. anvendes i tilfældet, hvor  

 skattemyndighederne inden for de almindelige ansættelsesfrister  

 forhøjer en skatteansættelse med den virkning, at en  

 skatteansættelse for indkomstår, der ligger uden for de  

 almindelige ansættelsesfrister, skal nedsættes, eller at den  

 skattepligtige uden for de almindelige frister begærer en  

 skatteansættelse nedsat med den virkning, at skatteansættelsen  

 for indkomstår, der ligger uden for de almindelige  

 ansættelsesfrister, skal forhøjes, f.eks.  

 spørgsmålet om hvilket indkomstår en renteudgift skal  

 henføres til.
Bestemmelsen kan som udgangspunkt også anvendes i  

 tilfælde, hvor skattemyndighederne har tabt en sag om, i hvilket  

 år en skattepligtig indkomst skal beskattes, således at  

 indkomsten vil kunne henføres til beskatning i et andet  

 indkomstår, selvom det ligger uden for fristerne efter § 34.
Efter nr. 4 kan en ekstraordinær  

 skatteansættelse foretages »i det omfang skatteansættelsen er  

 en følge af en skatteansættelse af en ægtefælle,  

 hvormed den skattepligtige var samlevende ved indkomstårets  

 udløb, jf. § 4 i kildeskatteloven, vedrørende samme eller  

 et andet indkomstår.« Der var ingen tilsvarende regel i hidtil gældende  

 ret.
Bestemmelsen har baggrund i reglerne om en fælles  

 skatteberegning for samlevende ægtefæller, jf. § 7 i  

 personskatteloven.
Bestemmelsen vil også kunne anvendes på  

 spørgsmål om anvendelse af reglerne om beskatning af  

 ægtefæller, der sammen driver en virksomhed, jf. § 25 A i  

 kildeskatteloven.
 Bestemmelsen kan ikke anvendes på privatretlige  

 dispositioner mellem samlevende ægtefæller, når  

 dispositionen ikke er særligt skatteretligt reguleret.
Efter nr. 5 kan en ekstraordinær  

 skatteansættelse foretages »i det omfang skatteansættelsen er  

 en følge af en udenlandsk skattemyndigheds ændring  

 vedrørende en kontrolleret transaktion, jf. § 3 B i  

 skattekontrolloven, således at priser og vilkår vedrørende  

 den kontrollerede transaktion bliver i overensstemmelse med, hvad der kunne  

 være opnået, hvis transaktionen var afsluttet mellem  

 uafhængige parter.« Bestemmelsen svarer delvis til den hidtil gældende  

 bestemmelse i § 4, stk. 2, 2. pkt., der er ophævet.
 Bestemmelsen skal sammenholdes med § 34, stk. 4,  

 hvorefter den almindelige ansættelsesfrist for myndighederne er  

 forlænget fra 3 til 6 år.
Efter bestemmelsen kan skattepligtige - uafhængigt  

 af de almindelige ansættelsesfrister - få nedsat den  

 skattepligtiges danske indkomst som følge af en udenlandsk  

 skattemyndigheds transfer pricing regulering vedrørende en  

 kontrolleret transaktion.
Der gives dog kun nedsættelse i det omfang de  

 danske skattemyndigheder er enige med de udenlandske skattemyndigheder i, at  

 forhøjelsen er i overensstemmelse med arms længde  

 princippet.
Som nyt i forhold til gældende ret finder  

 bestemmelsen også anvendelse, såfremt en udenlandsk  

 skattemyndighed undtagelsesvis har nedsat den skattepligtige indkomst,  

 således at de kontrollerede transaktioner bliver på arms  

 længde vilkår.
En dansk skattemyndighed har således - i det  

 omfang skattemyndigheden er enig med den udenlandske skattemyndighed -  

 også efter udløbet af ansættelsesfristerne efter  

 § 34, stk. 4 mulighed for at foretage en tilsvarende transfer pricing  

 forhøjelse i Danmark, således at »dobbelt« ikke-beskatning  

 undgås.
Efter nr. 6 kan en ekstraordinær  

 skatteansættelse foretages »i det omfang skatteansættelsen er  

 en følge af, at den skattepligtige eller nogen på dennes vegne  

 forsætligt eller groft uagtsomt har bevirket, at skattemyndighederne  

 har foretaget en skatteansættelse på et urigtigt eller  

 ufuldstændigt grundlag.« Bestemmelsen svarer til den hidtil gældende  

 § 35, stk. 4, men indebærer som følge af § 35,  

 stk. 3 en kortere frist for myndighederne til at varsle  

 ændringen.
 Bestemmelsens anvendelse forudsætter ikke, at der er  

 begået et strafbart forhold, men der skal være udvist mere end  

 almindelig uagtsomhed af den skattepligtige eller dennes repræsentant,  

 typisk i forbindelse med opfyldelse af selvangivelsespligten.
Efter nr. 7 kan en ekstraordinær  

 skatteansættelse foretages »i det omfang skatteansættelse er  

 en følge af, at hidtidig praksis er endeligt underkendt ved en  

 landsskatteretskendelse eller ved en dom.
I disse tilfælde kan  

 genoptagelse foretages fra og med det indkomstår, der har været  

 til prøvelse i den første sag, der resulterede i underkendelsen  

 af praksis, eller fra og med det indkomstår, der er påbegyndt,  

 men endnu ikke udløbet 5 år forud for underkendelsen af  

 praksis.« Efter bestemmelsen har alle skattepligtige, der er blevet  

 skatteansat under anvendelse af en praksis, der er endeligt tilsidesat af  

 Landsskatteretten eller af domstolen, et direkte krav på at få  

 rettet deres skatteansættelse og ikke som hidtil kun i tilfælde,  

 hvor Told- og Skattestyrelsen har udsendt et genoptagelsescirkulære.
De  

 almindelige betingelser for ekstraordinær skatteansættelse efter  

 § 35, stk. 2 og 3 skal dog opfyldes.
 Det antages, at bestemmelsen ikke kun finder anvendelse  

 på endeligt underkendende Landsskattekendelser eller domme, men  

 også på retsforlig i domstolssager, der indebærer en accept  

 fra Skatteministeriet af, at hidtidig praksis er forkert.
Bestemmelsen anvendes kun til gunst for den  

 skattepligtige, i hvis sag fejlen er begået.
Bestemmelsen anvendes  

 ikke, hvis en ændring samlet set vil være til skade for den  

 pågældende skattepligtige.
Bestemmelsens anvendelse forudsætter, at en  

 administrativ praksis vedrørende skatteansættelser er  

 underkendt.
Administrativ praksis vedrørende skatteansættelser  

 offentliggøres normalt i den årlige ligningsvejledning.  

 Bestemmelsen kan ikke anvendes på underkendelse af afgørelser,  

 der ikke hviler på en administrativ praksis.
Bestemmelsens anvendelse forudsætter, at praksis er  

 endeligt underkendt ved en landsskatteretskendelse eller ved en dom.
Heri  

 ligger, at landsskatteretskendelsen ikke er indbragt for domstolene ved  

 udløbet af fristen efter § 31 for indbringelse af  

 landsskatteretskendelser for domstolene, eller at dommen ikke er anket ved  

 ankefristens udløb.
 Efter bestemmelsen kan genoptagelse som følge af en  

 underkendt praksis ikke kun foretages inden for den almindelige 3-årige  

 ansættelsesfrist, men efter den skattepligtiges valg enten  

 tilbage fra og med det indkomstår, der har været til  

 prøvelse i den første sag, der resulterede i underkendelsen af  

 praksis, eller fra og med det indkomstår, der er  

 påbegyndt, men endnu ikke udløbet 5 år forud for  

 underkendelsen af praksis.
 Foreligger således en endelig underkendelse af en  

 praksis 4½ år efter udløbet af det indkomstår, der har  

 været til prøvelse i den første sag, der resulterede i  

 underkendelsen af praksis, vil genoptagelse kunne foretages også for  

 det indkomstår, der ligger forud herfor.
Ved fastlæggelsen af hvilke indkomstår, der  

 kan genoptages, skal udgangspunktet tages i den første endeligt  

 underkendende kendelse eller dom.
En efterfølgende endeligt  

 underkendende kendelse eller dom kan ikke lægges til grund, selv om den  

 vedrører indkomstår, der ligger længere tilbage i tid end  

 i den første underkendende afgørelse.
Som følge af denne bestemmelse vil der blive  

 etableret en ordning, hvorefter Told- og Skattestyrelsen løbende  

 gennemgår Landsskatteretskendelser og skattedomme med henblik på  

 at konstatere, om en ligningsmæssig praksis derved er underkendt  

 endeligt.
Hvis dette konstateres, offentliggør Told- og  

 Skattestyrelsen en meddelelse herom med en beskrivelse af afgørelsen  

 og med angivelse af, hvilke indkomstår der var til prøvelse i  

 den første endeligt underkendende kendelse eller dom.
I meddelelsen  

 vil der indgå en beskrivelse af, hvilken ny retsstilstand kendelsen  

 eller dommen medfører.
Det må påregnes, at der vil  

 gå op til 3-4 måneder fra kendelsen eller dommen, før en  

 sådan meddelelse kan udsendes.
 Disse meddelelser kan såvel skattepligtige som  

 skattemyndigheder lægge til grund for en vurdering af, om der er  

 grundlag for at gennemføre en ekstraordinær genoptagelse, der er  

 begrundet med at praksis er underkendt.
 Er den skatteansættende myndighed bekendt med, at en  

 skatteansættelse er foretaget under anvendelse af en praksis, der er  

 underkendt, skal myndigheden af egen drift søge ansættelsen  

 ændret.
Skattemyndighederne vil imidlertid ikke være bundet  

 til kun at følge sådanne meddelelser fra Told- og  

 Skattestyrelsen.
Skattemyndighederne vil således kunne  

 imødekomme en anmodning om ekstraordinære  

 skatteansættelser, der er begrundet med underkendt praksis, selvom  

 Told- og Skattestyrelsen ikke her udsendt meddelelse herom.
Men i tilfælde, hvor en kommunal skattemyndighed  

 påtænker at foretage en skatteansættelse begrundet i  

 underkendt praksis, selvom Told- og Skattestyrelsen ikke har udsendt en  

 meddelelse herom, skal den kommunale skattemyndighed orientere (advisere) den  

 lokale told- og skatteregion herom, før skatteansættelsen  

 foretages.
Denne orientering har ikke opsættende virkning for kommunens  

 afgørelse af skatteansættelsen, men orienteringen giver told- og  

 skatteregionen mulighed for at gribe ind som revisionsmyndighed, hvis  

 regionen mener, at der klart ikke er hjemmel til at imødekomme  

 genoptagelsesanmodningen, jf. nedenfor vedrørende § 35,  

 stk. 1, nr. 8.
Efter nr. 8 kan en ekstraordinær  

 skatteansættelse foretages »i det omfang skatteansættelsen  

 består i, at de statslige skattemyndigheder har udnyttet deres  

 revisionskompetence efter § 14 eller § 19 til at ændre en  

 skatteansættelse foretaget af en lokal skattemyndighed, jf. kapital  

 1.« Udtrykket »de statslige skattemyndigheder« omfatter Told-  

 og Skattestyrelsen/told- og skatteregionerne samt Ligningsrådet.
 Efter bestemmelsen udstrækkes revisionskompetencen  

 efter § 14 og § 15, som den hidtil er praktiseret, udover de almindelige  

 3-årige ansættelsesfrister efter § 34. Revisionskompetancen  

 omfatter skatteansættelse af såvel fysiske som juridiske  

 personer.
§ 35, stk. 1, nr. 8, kan kun anvendes under  

 overholdelse af betingelserne i § 35, stk. 2 og 3, hvilket bl.a.  

 indebærer, at bestemmelsen kun kan anvendes inden for en kort tid efter  

 at den urigtige skatteansættelse er foretaget.
Til grund for  

 bestemmelsens anvendelse skal lægges den antagelse, at de statslige  

 skattemyndigheder altid bliver gjort bekendt med en skatteansættelses  

 foretagelse samtidig med den skattepligtige.
 Ligningsrådets praksis for udnyttelse af sin  

 revisionskompetence over for skatteankenævn er, at rådet kun  

 ændrer en skatteankenævnskendelse, hvis kendelsen er urigtig og  

 rækker ud over den konkrete sag eller har stor provenumæssig  

 betydning.
 Med bestemmelsen sikres, at de statslige skattemyndigheder  

 også kan anvende revisionskompetencen over for ekstraordinære  

 skatteansættelser foretaget af en kommunale skattemyndighed eller over  

 for en skatteankenævnskendelse.
Efter nr. 9 kan en ekstraordinær  

 skatteansættelse foretages »i det omfang skatteministeren tillader,  

 at skatteansættelsen ændres som følge af fejl begået  

 af en skatteansættende myndighed.« Bestemmelsens anvendelsesområde er som udgangspunkt  

 tilfælde, hvor en skatteansættende myndighed har begået en  

 ansvarspådragende fejl.
Bestemmelsen skal således ses som et  

 alternativ til en erstatningssøgsmål ved domstolene.  

 Bestemmelsen kan kun anvendes, hvor den begåede fejl har resulteret i  

 en materielt urigtig ansættelse.
Bestemmelsen bør kun anvendes til gunst for den  

 skattepligtige, i hvis sag fejlen er begået.
Bestemmelsen bør  

 ikke anvendes til skade for den pågældende skattepligtige.
 Det er hensigten som udgangspunkt at henlægge denne  

 kompetence til told- og skatteregionerne med klageadgang til Told- og  

 Skattestyrelsen.
Efter § 35, stk. 2 kan en  

 ekstraordinær skatteansættelse ». . kun foretages efter  

 stk. 1, hvis den indebærer en indkomstændring på  

 mindst 5.000 kr.« Herefter kan en ekstraordinær skatteansættelse  

 kun foretages, hvis skatteansættelsen for det enkelte indkomstår  

 indebærer en indkomstændring på mindst 5.000 kr.
 Der skal blot være grundlag for at forhøje  

 eller nedsætte en eller flere indkomst- eller fradragskomponenter med  

 5.000 kr.
 Denne bagatelgrænse omfatter ikke ansættelser  

 efter ejendomsværdiskatteloven.
Efter § 35, stk. 3 kan en  

 ansættelse ». . kun foretages efter stk. 1, hvis den varsles af  

 myndighederne eller genoptagelsesanmodning fremsættes af den  

 skattepligtige inden rimelig tid efter, at den skatteansættende  

 myndighed, henholdsvis den skattepligtige, er kommet til kundskab om det  

 forhold, der begrunder fravigelsen af fristerne i § 34. § 34,  

 stk. 3, 3. pkt., finder tilsvarende anvendelse.« Efter bestemmelsen begrænses adgangen til  

 ekstraordinær skatteansættelse derved, at den  

 skatteansættende myndighed, respektive den skattepligtige, skal reagere  

 inden for rimelig tid efter at den pågældende er blevet  

 opmærksom på det forhold, der begrunder  

 fristforlængelsen.
 Hvad der er rimelig tid beror på en konkret  

 bedømmelse af det enkelte forhold, hvorunder såvel sagens  

 karakter, f.eks. om der er tale om en sag, hvor der eventuelt vil blive gjort  

 strafansvar gældende, som den skattepligtiges personlige forhold,  

 f.eks. sygdom, indgår, men normalt må der skulle reageres inden  

 for 6 måneder.
 I tilfælde, hvor Told- og Skattestyrelsen har  

 udsendt en meddelelse om at en praksis er underkendt, jf. omtalen ovenfor af  

 § 35, stk. 1, nr. 7, må den skattepligtige normalt anses  

 senest at være kommet til kundskab om det forhold, der begrunder den  

 ekstraordinære skatteansættelse, i forbindelse med meddelelsens  

 udsendelse.
 Efter § 35, stk. 3, 2. pkt., skal den afledte  

 skatteberetning foretages inden rimelig tid efter at ansættelsen er  

 foretaget.
Det fremgår af § 35, stk. 4, at  

»et punkt i en skatteansættelse kan ændres af de grunde, der  

 er nævnt i stk. 1, af en skatteansættende myndighed, selv om  

 skatteankenævn, Landsskatteretten eller Ligningsrådet tidligere  

 har truffet afgørelse om punktet.« Herefter er de skatteansættende myndigheder ikke  

 udelukket fra at gennemføre forhøjelser eller  

 nedsættelser inden for eller uden for ansættelsesfristerne efter  

 § 34, selv om et klageorgan eller Ligningsrådet har truffet  

 afgørelse om det forhold, der nu er grundlag for at ændre.
Men  

 ændringen skal være begrundet i et af de objektive forhold, der  

 er nævnt i § 35, stk. 1, nr. 1-9.
 Formålet med bestemmelsen er at undgå, at  

 skatteankenævn, Landsskatteretten eller Ligningsrådet belastes af  

 genoptagelsesanmodninger fra skattepligtige eller skattemyndigheder begrundet  

 med objektive forhold som dem, der efter § 35, stk. 1 begrunder  

 ekstraordinær skatteansættelse.
 Bestemmelsen kan kun anvendes, hvis der foreligger nye  

 oplysninger i forhold til de oplysninger, der har ligget til grund for  

 klageorganets eller Ligningsrådets afgørelse, og disse nye  

 oplysninger opfylder et af kriterierne efter § 35, stk. 1 for  

 ekstraordinær skatteansættelse.
 Det er en forudsætning for anvendelse af  

 bestemmelsen til en ekstraordinær skatteansættelse, at  

 betingelserne i § 35, stk. 2 og 3 er opfyldte.
 4.4. Frister for opgørelse af  

 arbejdsmarkedsbidrag: De almindelige ansættelsesfrister i  

 skattestyrelsesloven finder også anvendelse på  

 bidragsopgørelser.
En ændring af en skatteansættelse kan have  

 afledede virkninger for den skattepligtiges bidragsopgørelse.
I de  

 tilfælde, hvor ændringen af skatteansættelsen foretages  

 efter udløbet af de almindelige ansættelsesfrister efter  

 § 34, er der efter § 15, stk. 2 i arbejdsmarkedsfondsloven  

 hjemmel til at foretage konsekvensændringer i  

 bidragsopgørelsen.
I den omvendte situation, hvor en ændret  

 bidragsopgørelse bevirker en ændring af skatteansættelsen,  

 er der hjemmel i § 35, stk. 1, nr. 1, til at gennemføre  

 konsekvensændringen.
Der er således symmetri mellem adgangen til  

 ændring af den skattepligtige indkomst som følge af en  

 ændring af bidragsgrundlaget og omvendt.
5. Ægtefæller, jf. § 37 A 5.1. Bestemmelsen er en videreførelse af § 80  

 i kildeskatteloven, der nu er ophævet.
 Bestemmelsen er ændret redaktionelt for at  

 tydeliggøre bestemmelsens anvendelsesområde.
 Ved § 37 A, stk. 1 er reglerne i § 37 om  

 skattemyndighedernes særlige tavshedspligt fraveget således, at  

 ægtefæller - og forhenværende ægtefæller - har  

 ret til at få oplyst indholdet af den anden ægtefælles  

 selvangivelse for indkomstår, hvori de var ægtefæller og  

 samlevende, jf. § 4 i kildeskatteloven.
 Efter § 37 A, stk. 2 er ægtefæller -  

 og forhenværende ægtefæller - klageberettiget  

 vedrørende skatteansættelsen af den anden ægtefælle  

 for indkomstår, hvori de var ægtefæller og samlevende, jf.  

 § 4 i kildeskatteloven.
 Bestemmelserne har baggrund i reglerne om fælles  

 skatteberegning mv. vedrørende samlevende ægtefæller.
6. Skatteforbehold, jf. § 37 B 6.1. Generelt: Et skatteforbehold er en betingelse  

 for en privatretlig disposition, hvorefter dispositionen bortfalder eller  

 får et andet indhold (eller kan bortfalde eller få et andet  

 indhold), hvis myndighederne tillægger dispositionen en anden  

 skatteretlig virkning end forudsat.
 Et skatteforbehold er i sagens natur ikke kun rettet til  

 den eller de borgere, der har disponeret, men også til  

 skattemyndighederne.
 Et skatteforbehold kan udformes således, at det  

 automatisk bliver virksomt, hvis den udløsende skatteretlige virkning  

 indtræder, eller således at forbeholdet kun bliver virksomt, hvis  

 det gøres gældende.
 Skatteforbehold vedrører til en vis grad samme  

 problemområde som omgørelse, jf. § 37 C, og skatteforbehold  

 giver anledning til tilsvarende administrative problemer som  

 omgørelse.
6.2. Det forhold, der udløser  

 skatteforbeholdet: Efter § 37 B, stk. 1 tillægges et  

 skatteforbehold af bevismæssige grunde kun skatteretlig virkning, »..  

hvis det er klart, skriftligt og oplyst over for den  

 skatteansættende myndighed senest samtidig med at myndigheden oplyses  

 om dispositionens øvrige indhold.« Den skatteansættende myndighed oplyses normalt om  

 dispositionens nærmere indhold ved at skattemyndigheden som led i  

 ligningsarbejdet rekvirerer dokumentation for dispositionens indhold.
Det er  

 ikke et krav, at skatteforbehold oplyses i selvangivelsen.
 Det kan normalt ikke kræves, at skattemyndighederne  

 på forhånd tager stilling til et skatteforbehold, før  

 skatteforbeholdet er gjort gældende.
Det er forudsat i forarbejderne til bestemmelsen, at et  

 skatteforbehold kun kan tillægges skatteretlig virkning, hvis det er  

 taget senest samtidig med den disposition, det er knyttet til.
Det er  

 endvidere forudsat, at skatteforbeholdet utvetydigt angiver, hvilke  

 skatteretlige virkninger, der udløser forbeholdet.
Det er også forudsat i forarbejderne, at det af  

 skatteforbeholdet skal fremgå, hvilke privatretlige virkninger det skal  

 tillægges, hvis den skatteretlige forudsætning brister.
Det kan  

 ikke skatteretligt tillægges betydning, hvis f.eks. et skatteforbehold  

 angiver, at parterne i en aftale frit kan indgå en ny aftale med  

 oprindelig virkning, hvis skatteforbeholdet bliver aktuelt, eller hvis der i  

 skatteforbeholdet er indbygget skatteforbehold vedrørende en  

 alternativ aftale.
6.3. Afvisning: Efter § 37 B, stk. 2 kan  

 en skatteansættende myndighed ».. afvise at tillægge et  

 skatteforbehold virkning for en skatteansættelse, hvis de privatretlige  

 virkninger af skatteforbeholdet ikke er klare og overskuelige.« Formålet hermed er at imødegå, at  

 skattemyndighederne bringes i en situation, hvor de på grund af  

 uklarhed om de privatretlige virkninger af skatteforbeholdet bliver  

 nød til at foretage væsentlige skønsmæssige  

 ansættelser.
 Bestemmelsens anvendelsesområde er derfor  

 begrænset til situationer, hvor det ikke vil være muligt i  

 tilstrækkelig grad at afklare det privatretlige grundlaget for en ny  

 skatteansættelse.
 I forarbejderne til bestemmelsen er som eksempel på  

 bestemmelsens anvendelse nævnt den situation, hvor dispositionen  

 vedrører overdragelse af en virksomhed, og skatteforbeholdet  

 først bliver udløst adskillige år efter overdragelsen og  

 med den virkning, at virksomhedsoverdragelsen med den efterfølgende  

 drift skal tilbageføres.
 Det vil således kunne have betydning, hvor lang tid  

 der går fra dispositionens foretagelse til skatteforbeholdet bliver  

 aktuelt.
 En afvisning af at tillægge et skatteforbehold  

 skattemæssig virkning indebærer, at den privatretlige disposition  

 skatteretligt består, indtil skattemyndighederne modtager meddelelse  

 om, at dispositionen er ændret med fremtidig virkning.
6.4. Kompetence: Afgørelsen af om et  

 skatteforbehold skal tillægges skatteretlig virkning træffes som  

 led i den almindelige ligning, og afgørelser herom påklages  

 administrativt som andre afgørelser om de skatteretlige virkninger af  

 en privatretlig disposition.
Det vil normalt sige til skatteankenævnet  

 og Landsskatteretten.
 Et skatteforbehold, der f.eks. først gøres  

 gældende under Landsskatterettens behandling af en klage, skal ikke  

 behandles af Landsskatteretten i første instans, men af den  

 skatteansættende myndighed.
7. Omgørelse, jf. § 37 C 7.1. Generelt: Efter hidtidig administrativ praksis  

 kan Ligningsrådet, eller den Ligningsrådet har bemyndiget dertil,  

 efter anmodning tillade, at en privatretlig disposition, der ændres,  

 tillægges oprindelig skatteretlig virkning, såkaldt  

 »omgørelse«.
 Formålet med omgørelsespraksis kan formuleres  

 således, at det er at undgå tilfælde, hvor en borger  

 beskattes på grundlag af en privatretlig disposition, der har  

 uforudsete skattemæssige virkninger, der er væsentlige og  

 uhensigtsmæssige.
Efter SD-cirkulære 1986-22 havde Ligningsrådet  

 bemyndiget de lokale ligningsmyndigheder til at tillade omgørelse af  

 hovedaktionærdispositioner efter nærmere angivne retningslinier.  

 Herefter kunne omgørelse tillades, hvis følgende tre  

 betingelser var opfyldt.
For det første skulle den ændring af  

 den privatretlige disposition, der var ønsket, være enkel og  

 overskuelig.
For det andet skulle forholdet haved været lagt klart  

 frem.
For det tredje skulle ansøgeren være i god tro med hensyn  

 til de skattemæssige virkninger af den foretagne disposition.
Afslag  

 på sådanne omgørelsesanmodninger kunne påklages til  

 Ligningsrådet.
Under hensyn til karakteren af omgørelsespraksis og  

 de alternative muligheder, der i dag er for at sikre sig mod uforudsete  

 skattemæssige virkninger af privatretlige dispositioner, er adgangen  

 til at tillade omgørelse nu begrænset og lovfæstet.
Disse  

 alternative muligheder er bl.a. adgang til at få en bindende  

 forhåndsbesked, adgangen efter ligninslovens § 2 til at berigtige  

 en prisaftale og anerkendelsen efter § 37 B af retten til at tage et  

 skatteforbehold.
 Det fremgår nu af § 37 C, stk. 1, at »i det  

 omfang en skatteansættelse hviler på en privatretlig disposition,  

 kan skatteministeren tillade, at en efterfølgende ændring af  

 dispositionen tilægges virkning for skatteansættelsen  

 (omgørelse)..«, hvis nærmere angivne betingelser er  

 opfyldte.
En tilladelse til omgørelse indebærer  

 således en accept af, at en efterfølgende ændring af en  

 privatretlig disposition tillægges virkning for den oprindeligt  

 foretagne skatteansættelse, således at skatteansættelsen  

 »bliver forkert « og må ændres, tillige med eventuelt afledte  

 konsekvenser for efterfølgende år.
Der er ikke hjemmel til at  

 skattemyndighederne foretager en mere individuel vurdering af, hvilke  

 skatteretlige virkninger en tilladelse til omgørelse skal  

 tillægges.
Er der eksempelvis tale om overdragelse af et aktiv, kan  

 omgørelsen gå ud på at parterne stilles som om  

 overdragelsen aldrig har fundet sted.
I så fald skal eventuelle afledte  

 virkninger for efterfølgende år også berigtiges.
7.2. Betingelser for omgørelse: Efter  

§ 37 C, stk. 1, nr. 1, må dispositionen » . . ikke  

 i overvejende grad have være båret af hensyn til at spare eller  

 udskyde skatter eller afgifter.« Omgørelse vil således normalt ikke kunne  

 tillades af dispositioner i form af f.eks. overdragelse af aktiver til en  

 åbenbar over- eller underkurs.
På den anden side vil  

 omgørelse normalt kunne tillades af dispositioner, der indebærer  

 succession, selvom successionen indebærer en skatteudskydelse, fordi en  

 sådan dispositionen må antages i overvejende grad at være  

 båret af andre hensyn end at udskyde skatten.
Efter § 37 C, stk. 1, nr. 2, skal  

 dispositionen ». . utvivlsomt have haft utilsigtede skattemæssige  

 virkninger, der er væsentlige.« Dispositionen skal således have haft  

 væsentlige utilsigtede virkninger for den skattepligtige.
 I kravet om væsentlighed ligger ikke et krav om  

 væsentlighed i relation til den pågældende disposition, men  

 et generelt krav om, at de uforudsete skattemæssige virkninger er  

 væsentlige.
Efter § 37 C, stk. 1, nr. 3, skal  

 dispositionen ». . have været lagt klart frem for  

 myndighederne.« Dispositionen skal således oprindeligt have  

 været lagt klart frem for den skatteansættende myndighed.
Efter § 37 C, stk. 1, nr. 4, er det en  

 betingelse, at »de privatretlige virkninger af den ændring af  

 dispositionen, der ønskes tillagt skattemæssig virkning, skal  

 være enkle og overskuelige.« En tilladelse til omgørelse kan således  

 afslås, hvis en imødekommelse af omgørelsesanmodningen  

 ville resultere i et kompliceret privatretligt grundlag for at ændre  

 skatteansættelsen.
 Bestemmelsen er parallel til § 37 B, stk. 2, jf.  

 omtalen heraf ovenfor.
Efter § 37 C, stk. 1, nr. 5, er adgangen  

 til omgørelse betinget af, »at alle, der vil blive berørt af  

 en tilladelse til omgørelse, tiltræder  

 omgørelsesanmodningen.« I det omfang en skattepligtig bor i en anden kommune end  

 den, hvor ansøgeren bor, må også denne anden kommune have  

 erklæret sig enig i omgørelsen, før en tilladelse kan  

 gives.
 7.3. Gebyr: Efter § 37 C, stk. 2 er  

 omgørelse betinget af, at der betales et gebyr svarende til gebyret  

 for at få en bindende forhåndsbesked om egne forhold.
Gebyret er i 1999 på 1.500 kr. med tillæg af  

 1.500 kr. for hver 5 timers tidsforbrug udover 45 timer ved sagsbehandlingen.  

 Tidsforbruget opgøres på grundlag af tidsforbruget ved  

 behandlingen af såvel omgørelsesanmodningen som de afledte  

 skatteansættelser.
Der medregnes kun tidsforbrug hos den myndighed, som  

 afgør omgørelsesanmodningen i første instans.  

 Beløbet reguleres efter § 20 i personskatteloven.
Grundgebyret skal betales, før behandlingen af  

 omgørelsesanmodningen påbegyndes.
Et eventuelt  

 tillægsgebyr skal være betalt, før anmodningen besvares.  

 Gebyret tilfalder staten, medmindre afgørelseskompetencen er henlagt  

 til kommunerne, i hvilket tilfælde gebyret tilfalder den  

 pågældende kommune.
Tilbagekaldes en anmodning om  

 omgørelse, tilbagebetales gebyrer, der er betalt.
Gebyret  

 tilbagebetales ikke, hvis omgørelse nægtes.
 Det påhviler den skattepligtige at dokumentere, at  

 betingelserne for omgørelse er opfyldt.
7.4. Kompetence: Omgørelseskompetencen er  

 henlagt til skatteministeren.
Skatteministeren bestemmer dermed også  

 hvortil et afslag på omgørelse skal kunne påklages, jf.  

 § 38, stk. 1.
 Det er hensigten, at skatteministeren ved en ændring  

 af sagsudlægningsbekendtgørelsen, jf. senest  

 bekendtgørelse nr. 336 af 10. juni 1998, som ændret ved  

 bekendtgørelse nr. 362 af 19. juni 1998 og bekendtgørelse nr.  

 968 af 16. december 1998, henlægger kompetencen til at tillade  

 omgørelse til den myndighed, der er den skatteansættende  

 myndighed for ansøgeren, med klageadgang til Ligningsrådet.  

 Samtidig bemyndiges Ligningsrådet til at give generelle anvisninger for  

 administrationen af omgørelseskompetencen.
8. Ikrafttræden Loven træder i kraft den 1. juli 1999.
Loven er som udgangspunkt tillagt virkning for  

 afgørelser, der træffes efter lovens  

 ikrafttrædelsestidspunkt.
Af praktiske grunde er de dele af loven, der  

 vedrører behandling af klager eller anmodninger, dog tillagt virkning  

 for klager eller anmodninger, der indgives efter lovens  

 ikrafttræden.
 Ændringerne af § 21, § 22, § 24,  

 § 25 og § 28 har således virkning for anmodninger eller  

 klager, der indgives efter lovens ikrafttræden, men uanset hvilket  

 indkomstår henvendelsen vedrører.
 Ansættelsesfristerne efter § 34 og § 35 er tillagt  

 virkning for skatteansættelser, der foretages efter lovens  

 ikrafttræden og vedrører indkomstår efter 1996. For  

 skatteansættelser, der foretages før lovens ikrafttræden  

 eller som vedrører indkomstår før 1997, finder de hidtil  

 gældende ansættelsesfrister anvendelse, jf. § 4 og § 35, bortset  

 fra tilfælde af genoptagelse som følge af underkendt praksis,  

 jf. nedenfor.
§ 35, stk. 1, nr. 7, om ekstraordinær  

 genoptagelse som følge af underkendt praksis finder anvendelse  

 på underkendende landsskatteretskendelser eller domme, der afsiges  

 efter lovens ikrafttræden.
Bestemmelsen finder ikke kun anvendelse for  

 indkomstår efter 1996, men også for indkomstår før  

 1997. Det er en forudsætning for anvendelse af bestemmelsen for  

 indkomstår før 1997, at eventuelle afledte ændringer for  

 den skattepligtige eller dennes ægtefælle for andre  

 indkomstår før 1997 gennemføres, sml. § 35, stk. 1, nr. 3  

 og 4.
 Den hidtidige § 4 om genoptagelsesanmodninger finder  

 anvendelse på genoptagelsesanmodninger vedrørende  

 indkomstår før 1997, selv om genoptagelssanmodningen  

 fremsættes efter lovens ikrafttræden, jf. dog § 35, stk. 1, nr.  

 7.
 § 37 B om skatteforbehold har virkning for  

 skatteforbehold, der er taget efter lovens ikrafttræden.
 § 37 C om omgørelse har virkning for  

 anmodninger om omgørelse, der indgives efter lovens  

 ikrafttræden.
 § 1, stk. 3 om godkendelse af fælleskommunal  

 administration på skatteområdet kan   under hensyn til  

 nødvendige edb-tilpasninger i Told- og Skattestyrelsen   tidligst  

 iværksættes ca. 6 måneder efter, at forhandlingerne om den  

 nærmere udformning af ordningen mellem Told- og Skattestyrelsen og  

 Kommunernes Landsforening er afsluttet.
