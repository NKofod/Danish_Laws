Betænkning afgivet af Retsudvalget den  

 23. juni 1998 Betænkning Over
Forslag til lov om integration af udlændinge i Danmark  

  (integrationslov) Udvalget har behandlet lovforslaget i nogle møder  

 og har herunder stillet spørgsmål til indenrigsministeren, som  

 denne har besvaret dels skriftligt, dels mundtligt.
 Nogle af udvalgets spørgsmål og  

 indenrigsministerens svar herpå samt henvendelsen fra  

 Landsorganisationen i Danmark er optrykt som bilag til  

 betænkningen.
I udvalgets behandling af lovforslaget er også  

 indgået materiale fra udvalgets behandling af det tilsvarende  

 lovforslag i folketingsåret 1997-98, 1. samling (L 155).
 Udvalget har endvidere afholdt en intern høring om  

 lovforslaget.
 Endelig har udvalget modtaget skriftlige og/ eller  

 mundtlige henvendelser fra:
Birkerød-Farum Sprogskole, Dansk Flygtningehjælp, Det Danske Center for Menneskerettigheder, Morten Ejrnæs m.fl., Henriksen, Jan, Landsforbundet af Voksen- og Ungdomsundervisere, Landsorganisationen i Danmark, Nævnet for Etnisk Ligestilling, OASIS, RCT-Jylland og CEPAR, Rådet for Etniske Minoriteter og Stiftsudvalget for Flygtningearbejde i Københavns  

 Stift.
 Der af af indenrigsministeren og af et mindretal stillet  

 ændringsforslag, hvorom henvises til de ledsagende  

 bemærkninger.
 Herefter indstiller et mindretal  

 (Socialdemokratiets og Det Radikale Venstres medlemmer af udvalget)  

 lovforslaget til vedtagelse med de af indenrigsministeren under nr.  

 3-7, 13 og 15-18 stillede ændringsforslag.
Mindretallet finder, at der med integrationsloven er taget  

 et vigtigt skridt i retning af en forbedret integration af udlændinge i  

 Danmark.
Med inddragelse af kommunerne i løsningen af  

 integrationsopgaven og med de øgede muligheder, loven stiller til  

 rådighed, er der skabt bedre muligheder for, at nyankomne  

 udlændinge lærer dansk, får beskæftigelse på  

 arbejdsmarkedet og i det hele introduceres i det danske samfund.  

 Integrationsloven vil på den måde også medvirke til en  

 forebyggelse af boligsociale problemer.
Efter mindretallets opfattelse vil  

 der imidlertid være behov for yderligere initiativer på det  

 område.
Mindretallet opfordrer derfor regeringen til at arbejde videre  

 med disse spørgsmål og fremkomme med konkrete initiativer  

 på dette område.
Regeringen bør i den forbindelse  

 undersøge, hvorledes det sikres, at der ikke ved et  

 uhensigtsmæssigt bosætningsmønster sker en urimelig  

 nedslidning af bestemte boligområder.
Et andet mindretal (Venstres og Det Konservative  

 Folkepartis medlemmer af udvalget) vil under en eventuel 3. behandling  

 redegøre for sin stilling til lovforslaget.
Mindretallet vil stemme  

 for de af indenrigsministeren under nr. 3-7, 13 og 15-18 stillede  

 ændringsforslag.
 Dette standpunkt findes mest hensigtsmæssigt, efter  

 at regeringens chef, statsminister Poul Nyrup Rasmussen, efter ønske  

 fra Det Radikale Venstre har beordret indenrigsministeren til at annullere et  

 til mindretallet givet løfte om at stille et ændringsforslag om  

 passende bolig som betingelse for at opnå familiesammenføring  

 for indvandrere.
Det Radikale Venstre har lagt så megen vægt  

 på, at løftet fra regeringen til Venstre og Det Konservative  

 Folkeparti om at stille det nævnte ændringsforslag blev taget  

 tilbage, at dette har udløst en regeringskrise.
Mindretallet  

 ønsker derfor at afvente resultatet af 2. behandling og afstemningerne  

 om ændringsforslagene, før der tages endelig stilling til  

 afstemningen ved en eventuel 3. behandling.
Om forløbet af forhandlingerne med regeringen  

 henvises til bemærkningerne til ændringsforslag nr. 8 og 12 til  

 lovforslag nr.
L 59.
 Mindretallet har lagt megen vægt på at se de  

 to lovforslag i sammenhæng og i sammenhæng med de af regeringen  

 afgivne løfter til Venstre og Det Konservative Folkeparti, nu kun  

 delvis udmøntet i stillede ændringsforslag.
Mindretallet finder, at en vellykket integration  

 forudsætter, at der er styr på tilstrømningen af  

 udlændinge.
Manglende styr på tilstrømningen  

 vanskeliggør kommunernes tilrettelæggelse af integrationen.
 Mindretallet ønsker ikke mindst, at der tages hul  

 på en egentlig indvandrerpolitik.
 Mindretallet finder, at indvandrere i højere grad  

 skal kunne forsørge sig selv og selv skal kunne finde passende bolig,  

 og at det generelt i højere grad skal kræves, at indvandrerne  

 kan klare sig selv.
Mindretallet ønsker den humanitære profil i  

 flygtningepolitikken skærpet.
Danmark er ikke et indvandrerland.
Det er  

 flygtningene, der skal hjælpes, og først og fremmest i deres  

 nærområder.
Mindretallet henstiller til regeringen, at der i hvert  

 fald på europæisk plan findes en fælles  

 flygtningedefinition, og at der på europæisk plan og i  

 international sammenhæng nu arbejdes målrettet for, at langt  

 flere asylsøgere, der har fået afslag på anmodning om  

 opholdstilladelse, kan modtages af hjemlandet.
Det er stærkt  

 utilfredsstillende, at der fortsat er lande, der ikke vil modtage egne  

 statsbogere, og mindretallet finder, at der bør være en langt  

 mere konsekvent sammenhæng mellem Danmarks flygtningepolitik og  

 ulandspolitikken.
Flygtningeproblemer bør først og fremmest  

 løses så tæt på hjemlandet som muligt, og  

 ulandsstøtten bør inddrages i de lande, der nægter at  

 tage egne statsborgere tilbage.
Mindretallet lægger vægt på, at der  

 gennemføres en langt mere målrettet kontrol med dem, der  

 forsøger at misbruge reglerne om opholdstilladelse, og at kursen mod  

 kriminelle udlændinge skærpes betragteligt.
Sådanne  

 stramninger er en afgørende forudsætning for den folkelige  

 forståelse for den samlede udlændingepolitik.
Mindretallet ønsker at påpege, at  

 udvalgsarbejdet har vist, at praksis ved tildeling af opholdstilladelser  

 på visse områder er slækket, hvorfor flere opstramninger i  

 lovforslag nr.
L 59 har været helt nødvendige for alene at  

 opfylde bestemmelsernes oprindelige ordlyd og hensigt.
 Mindretallet finder det af afgørende betydning, at  

 der ikke igen bliver slækket på praksis, og forventer, at  

 indenrigsministeren løbende fører kontrol med, at dette ikke  

 sker.
Mindretallet har bemærket, at de økonomiske  

 ordninger er konstrueret på en sådan måde, at både  

 kommuner og udlændinge tilskyndes til at gennemføre  

 integrationen hurtigst muligt.
I den forbindelse understeger mindretallet  

 ministerens svar på spørgsmål nr. 196-201 optrykt som  

 bilag til betænkningen.
Mindretallet har endvidere bemærket, at  

 ændringsforslag nr. 4 og 5 understreger, at kommunerne får  

 mulighed for selv at aftale en fordeling af udlændinge.
Der henvises i  

 øvrigt til den vejledende fordelingsnøgle som svar på  

 spørgsmål nr. 202, optrykt som bilag til betænkningen.
 Et tredje mindretal (Socialistisk Folkepartis og  

 Enhedslistens medlemmer af udvalget) indstiller lovforslaget til  

forkastelse ved 3. behandling, men vil stemme for de af dette  

 mindretal under nr. 1, 2, 8-10, subsidiært nr. 11, og nr. 12 og det af  

 indenrigsministeren under nr. 18 stillede ændringsforslag.
SF og Enhedslisten har foreslået titlen på  

 loven ændret til lov om modtagelse af udlændinge.
Denne  

 ændring ville være gavnlig af to grunde:
dels ville man med denne titel bedre beskrive, hvad loven drejer sig  

 om, dels ville man med denne titel kunne sige, at den egentlige lov om  

 integration udarbejdes senere.
Det har flere gange i forløbet været  

 nævnt, at integrationsloven ikke forholder sig til, hvad man mener med  

 integration, og det har ikke været muligt at få regeringen til at  

 indarbejde nogle af de vigtige forudsætninger for en vellykket  

 integration i loven.
Her tænkes blandt andet på krav om gensidig  

 respekt og forståelse samt krav om ligebehandling.
Integrationsloven bliver til på et tidspunkt, hvor  

 mange erfaringer kunne uddrages.
Indenrigsministeriets udvalg om integration  

 har udarbejdet en betænkning efter 2 års arbejde, hvori en lang  

 række forudsætninger for en vellykket integration opridses.
Disse  

 forudsætninger glimrer ved deres totale fravær i regeringens  

 integrationslov.
Som supplement til udvalgets arbejde har  

 Arbejdsministeriet udarbejdet en redegørelse om etnisk diskrimination  

 på arbejdsmarkedet, og Centeret for Alternativ Samfundsanalyse (CA-SA)  

 har udarbejdet en række rapporter om problemerne for de etniske  

 minoriteter på det danske arbejdsmarked.
Derudover har en række  

 indvandrerorganisationer rejst spørgsmålet om udlændinges  

 medbragte kvalifikationer og disses »oversættelse« til dansk brug.
Endelig afventes en rapport om erfaringerne med den  

 kommunale integration af bosnierne.
Denne ventes i 1999.
Meningen med loven har været at kombinere en  

 integrationsindsats med en given efter for højrefløjens  

 fremmedfjendske holdninger.
Resultatet af dette vil altid være, at  

 integrationsindsatsen taber.
 Loven har været kritiseret for at komme i konflikt  

 med Den Europæiske Menneskerettighedskonvention og med FN s  

 konventioner om flygtninge, om økonomiske, sociale og kulturelle  

 rettigheder samt om afskaffelse af alle former for racediskrimination.
 En række danske organisationer - sidst LO - har  

 rejst denne bekymring, og Dansk Flygtningehjælp og Det Danske Center  

 for Menneskerettigheder efterlader mildest talt ikke megen tvivl om, at der i  

 forslaget om integrationsydelse og bopælsbinding er et problem.
Da kritikken er så massiv, undrer det, at man ikke  

 fra ministerens side har villet indhente en kommentar til lovforslaget fra  

 UNHCR, Europarådet og FN, som evt. kunne afkræfte den sidste rest  

 af tvivl.
I stedet befinder Danmark sig som et af verdens rigeste lande med  

 denne lov i en situation, hvor man er i tvivl om, hvorvidt man bryder med de  

 internationale konventioner eller »bare« befinder sig på kanten.
Dette er ikke acceptabelt i en tid, hvor kampen for  

 menneskerettigheder styrkes i blandt andet EU, og hvor Danmark skal  

 være i forreste række for at kræve konventionerne  

 respekteret.
Med forslaget til integrationslov er Danmark svagere stillet i  

 kritikken af andre staters overtrædelse af menneskerettighederne.
 Dette mindretal ønsker lovforslaget til fornyet  

 udvalgsbehandling efter 2. behandling.
 Et fjerde mindretal (Dansk Folkepartis medlem af  

 udvalget) indstiller lovforslaget til forkastelse ved 3.  

 behandling.
Dansk Folkeparti er af den opfattelse, at den årlige  

 indstrømning af 5-6.000 nye asylansøgere ikke vil bremses i  

 forbindelse med vedtagelse af de foreliggende lovforslag.
Lovforslagene vil  

 cementere udviklingen frem mod Danmark som et multietnisk samfund.
Det er med  

 andre ord en misforståelse, at lovforslaget, som ikke gør op med  

 de grundlæggende skævheder i dansk udlændingepolitik,  

 indeholder markante stramninger.
Der lægges op til, at  

 udlændingene hurtigere skal kunne opnå fuld integration i det  

 danske samfund, og Dansk Folkeparti har den holdning, at flygtningene ikke  

 skal integreres, men derimod hjemsendes, så snart forholdene i deres  

 hjemlande atter tillader det.
Familiesammenføringsforslagene  

 ændrer reelt intet ved de nuværende lemfældige forhold.  

 Boligproblematikken udgør et særligt problem for Dansk  

 Folkeparti, idet Udlændingestyrelsen får kompetence til at  

 opkøbe ejendomme i kommunerne.
Om end kommunen efterfølgende  

 opnår kompensation fra staten, vil forholdet alligevel med så  

 stærk en kontantbetaler kunne medføre en unfair og urealistisk  

 ejendomsvurdering, som vil medføre store prisstigninger på  

 markedet.
Forslaget præciserer, at den af kommunen anviste bolig skal  

 være passende i forhold til de pågældende flygtninges  

 behov.
De i lovforslaget nævnte integrationsråd skal  

 sammensættes på en sådan måde, at flertallet af  

 medlemmerne skal være fra lokale flygtninge- og indvandrerforeninger og  

 mindretallet danskere.
Med andre ord tager regeringen altså her endnu  

 et beklageligt skridt frem mod indførelse af et etnisk  

 mindretalsflertalsstyre, forstået på den måde, at godt nok  

 er udlændingene i Danmark stadig en mindre procentdel, men  

 indflydelsesmæssigt fremtvinger regeringen, at de har et flertal til at  

 kunne påvirke og lægge pres på danskerne.
Lovforslagenes undervisningsdel er helt uantagelig for  

 Dansk Folkeparti og medfører danskundervisning på det niveau,  

 som den enkeltes introduktionsprogram retter sig imod, og når denne  

 undervisning er afsluttet, skal der udstedes et bevis for aktiv deltagelse.  

 Hvis en udlænding har et særligt behov for det, skal kommunen  

 tilbyde særskilt danskundervisning, hvis den fremmede af forskellige  

 årsager ikke kan følge det ellers tilbudte  

 danskundervisningsforløb.
Dansk Folkeparti modsætter sig de  

 foreslåede udgiftskrævende aktivitetsprogrammer, herunder  

 virksomhedspraktik og de særligt tilrettelagte aktiviteter.
Dansk  

 Folkeparti modsætter sig tanken om en udgiftskrævende »individuel  

 handlingsplan«, hvor tanken er, at der i hver enkelt kommune skal  

 ansættes mandskab til at sammensætte handlingsplaner sammen med  

 folk af højst forskelligt sprog, kultur og religion.
Dansk Folkeparti er overbevist om, at de byrder, der  

 væltes over på kommunerne i forbindelse med en eventuel  

 vedtagelse af lovforslagene, bliver uhyrlige.
Regeringen mener, at der bliver  

 tale om en samlet ekstraudgift på ca. en kvart milliard.
Dansk  

 Folkeparti tror ikke på dette niveau og frygter, at det bliver langt  

 højere.
Dansk Folkeparti har den holdning, at de 29,8 milliarder  

 kroner, de fremmede i forvejen koster det danske samfund, allerede er mange  

 gange højere end acceptabelt.
Lovforslaget indeholder en »straf« for  

 de flygtninge, der ikke ønsker at følge integrationsprogrammet,  

 således at kommunalbestyrelsen kan nedsætte introduktionsydelsen  

 til disse personer, dog kun med maksimalt 20 procent, som uden rimelig grund  

 udebliver fra introduktionsprogrammet.
Dansk Folkeparti har svært ved  

 at forestille sig, hvad en sådan rimelig grund kan bestå af,  

 så det må jo blive en vurderingssag, som med de hyppige antal  

 fødsler, ferier, helligdage og lignende let kan udvikle sig til en  

 speget affære for den enkelte kommunalbestyrelse.
Dansk Folkeparti  

 modsætter sig den del af programmet, der giver udlændingen ret  

 til at få diverse udgifter dækket af kommunalbestyrelsen.
Det  

 gælder udgifter til transport, arbejdsredskaber,  

 arbejdsbeklædning m.v.
Kommunalbestyrelsen skal endvidere træde  

 til med betaling af udgifter, såfremt flygtningen finder på at  

 flytte til en anden kommune eller blot en anden adresse inden for den  

 nuværende kommune for derved at forbedre sin egen boligsituation eller  

 for at forbedre sine erhvervsmuligheder.
Lignende goder får danskere  

 ikke del i, hvilket Dansk Folkeparti finder er diskriminerende.
 Propagandamæssigt vil loven, hvis den vedtages,  

 medføre et forsøg på at påtvinge danskerne en  

 holdning, der ikke er folkelig opbakning til.
 Et femte mindretal (CentrumDemokraternes medlem af  

 udvalget) indstiller lovforslaget til vedtagelse med de under nr. 2-7  

 og 11-18 stillede ændringsforslag.
 Et sjette mindretal (Fremskridtspartiets medlem af  

 udvalget) indstiller lovforslaget til forkastelse ved 3. behandling,  

 men vil stemme for de under nr. 3, 6 og 15-18 stillede  

 ændringsforslag.
Med forslaget til integrationslov bliver Danmark gjort til  

 et indvandrerland og vil med stormskridt bevæge sig direkte imod et  

 multietnisk samfund, hvilket Fremskridtspartiet under ingen  

 omstændigheder kan acceptere.
Alene af den grund stemmer  

 Fremskridtspartiet imod lovforslaget.
Lovforslaget betyder, at hele flygtningebegrebet med et  

 snuptag fjernes.
Betydningen af at være flygtning er, at man  

 midlertidigt søger tilflugt et andet sted, indtil det kan lade sig  

 gøre at vende hjem igen.
Med det nye forslag fjernes  

 flygtningebegrebet, idet flygtninge allerede fra den første dag, de  

 betræder dansk jord, starter på et integrationsprogram med det  

 klare mål at blive i Danmark resten af deres liv og kommende  

 generationer.
Det har aldrig være meningen med flygtningekonventionen.  

 Meningen har altid været, at de pågældende flygtninge,  

 straks det var muligt, skulle vende hjem og være med til at genopbygge  

 deres land igen.
Når Danmark med den nuværende lovgivning og  

 nærværende lovforslag i særdeleshed gør alt, hvad  

 der er muligt, for at flygtninge bliver i Danmark, er vi en stærkt  

 medvirkende årsag til, at mange lande fortsætter et urimeligt  

 styre, der undertrykker befolkningerne.
Sagen er, at de flygtninge, som  

 formår at forlade deres hjemland og komme helt til Danmark, er de  

 stærkeste af flygtningene.
De svageste er de flygtninge, der ikke  

 formår at flygte fra hjemlandet, hvilket betyder, at alle de, der kunne  

 ændre styret i deres land til det bedre, søger væk, og de  

 svageste efterlades uden mulighed for at ændre på tingenes  

 tilstand.
 Fremskridtspartiet kan heller ikke acceptere, at  

 udlændingeområdet, som i forvejen koster milliarder af kroner,  

 skal tilføres yderligere penge, hvilket er en konsekvens af  

 lovforslaget, som i sig selv vil betyde en merudgift på 320 mio. kr. om  

 året plus 300 millioner kroner ekstra allerede det første  

 år.
Fremskridtspartiet tager desuden stærkt afstand fra,  

 at kommunerne fremover kan tvinges til at tage et vist antal flygtninge.
Helt  

 grotesk er det, at Udlændingestyrelsen uden nogen form for  

 parlamentarisk kontrol egenhændigt kan sidde og tvangsfordele  

 flygtninge til de forskellige kommuner.
Fremskridtspartiet har den  

 opfattelse, at kommunerne skal have lov til at sige stop for flere  

 flygtninge, evt. for en kortere periode, og evt. ved først at foretage  

 en folkeafstemning i kommunen.
Hvis en kommune ikke ønsker at modtage  

 flere flygtninge, bør det respekteres, uanset hvad årsagen er.  

 Det er staten, der med sin lovgivning tillader antallet af udlændinge  

 at komme ind i Danmark, og så må det også være op til  

 staten at tage sig af de pågældende udlændinge og ikke blot  

 kaste problemet videre til kommunerne.
Hvis lovforslaget kun omhandlede indvandrere, ville  

 Fremskridtspartiet være langt mere positivt indstillet til det, idet  

 det er rimeligt nok at stille krav til de udlændinge, som skal blive i  

 Danmark resten af deres liv.
Faktisk er det sådan, at kun ved at stille  

 krav til indvandrere, kan man være sikker på, at de hurtigt  

 bliver integreret i det danske samfund.
Men lovforslaget omhandler også flygtninge, og her  

 er det, at Fremskridtspartiet må sige klart stop.
Det kan ikke  

 være rigtigt, at flygtninge skal gøres til indvandrere.
De kan  

 naturligvis få lov til at opnå beskyttelse, så længe  

 det er nødvendigt, men den dag, hvor det er muligt at vende tilbage  

 til hjemlandet, skal de gøre det.
Desuden indeholder lovforslaget en lang række klare  

 urimeligheder, urimeligheder i form af positiv særbehandling af  

 udlændinge i forhold til danske statsborgere.
Positiv  

 særbehandling af udlændinge er ikke rimeligt og vil alt andet  

 lige bevirke, at den danske befolknings generelle syn på  

 udlændinge bliver negativt, hvilket ikke er hensigtsmæssigt for  

 de udlændinge, der opholder sig i Danmark.
Af urimeligheder kan nævnes, at lovforslaget  

 åbner mulighed for, at udlændinge kan gå foran i  

 boligkøen, selv om danskere måske har stået på  

 venteliste i flere år.
Udlændinge vil kunne deltage i frivillige  

 aktiviteter, der anses for at have betydning for den pågældendes  

 arbejdsmæssige situation, uden at det får konsekvenser for  

 overførselsindkomsten, hvilket danskere ikke kan.
Udlændinge kan  

 efter lovforslaget få tilskud til samvær med deres børn.  

 De kan få betalt rejser, når de skal på besøg.  

 Desuden bliver der helt unødvendigt oprettet et råd for etniske  

 minoriteter og et repræsentantskab for rådet.
Fremskridtspartiet er stærk modstander af, at  

 regeringen på alle mulige måder falder på maven for de  

 fremmede og indretter samfundet for deres skyld.
De er her midlertidigt og  

 skal naturligvis behandles ordentligt, mens de er her, men samfundet skal  

 ikke ændres blot for at tækkes de fremmede.
 Fremskridtspartiet skal i øvrigt henvise til de  

 forslag, partiet har fremsat de senere år; det gælder f.eks.:
 1997-98:
 L 5	Ophævelse af valgret og valgbarhed for andre udlændinge  

 end statsborgere fra nordiske lande og EU-lande.
 L 115	Afskaffelse af de factostatus.
 B 20	Ophævelse af særrettigheder for udlændinge.
 B 21	Udvisning af kriminelle udlændinge.
 B 79	Udlændingekontrakter.
 B 91	Udvisning af kriminelle udlændinge og foranstaltninger over  

 for udlændinge, der ikke vil medvirke til udsendelse.
 B 93	Ophævelse af særrettigheder for udlændinge.
 1996-97:
 L 37	Folkeafstemning om Danmarks udlændingepolitik.
 L 42	Forlængelse af perioden for midlertidig  

 opholdstilladelse.
 L 65	Forbud mod omskæring af kvinder.
 L 131	Ophævelse af valgret og valgbarhed for andre  

 udlændinge end statsborgere fra nordiske lande og EU-lande.
 L 272	Afskaffelse af de factostatus.
 B 43	Udvisning af kriminelle udlændinge.
 1995-96:
 L 47	Folkeafstemning om Danmarks udlændingepolitik.
 L 49	Ophævelse af valgret og valgbarhed for andre  

 udlændinge end statsborgere fra nordiske lande og EU-lande.
 B 28	Udvisning af kriminelle udlændinge.
 B 29	Stop for asyl til udlændinge, der er dødsdømt  

 for terrorvirksomhed.
 1993-94:
 L 33	Folkeafstemning om Danmarks udlændingepolitik.
 B 16	Stop for yderligere flygtningebevillinger.
 B 75	Udvisning af kriminelle udlændinge.
 B 87	Stop for asyl til udlændinge, der er dødsdømt  

 for terrorvirksomhed.
 1992-93:
 L 103	Ophævelse af ikkenordiske statsborgeres valgbarhed og  

 valgret.
 B 20	Stop for yderligere flygtningebevillinger.
 B 102	Stop for etablering af barakbyer til flygtninge.
 1991-92:
 L 301	Ophævelse af valgbarhed og valgret for  

 udlændinge.
 B 16	Stop for yderligere flygtningebevillinger i 1991.
B 78	Stop for yderligere flygtningebevillinger i 1992 B 92	Ophævelse af særrettigheder for udlændinge.
Et syvende mindretal (Kristeligt Folkepartis medlem af  

 udvalget) vil redegøre for sin stilling til lovforslaget ved 2.  

 behandling.
Dette mindretal vil stemme for de under nr. 1, 3-7, 9 og 11-18  

 stillede ændringsforslag.
Æ n d r i n g s f o r s l a g Af	et mindretal (SF og EL), tiltrådt af et  

 mindretal (KRF):
Til titlen 1)	Titlen affattes således:
»Forslag til Lov om modtagelse af udlændinge«.
 Af	et mindretal (SF og EL), tiltrådt af et mindretal  

 (CD):
Til § 1 2)	Efter stk. 1 indsættes som nyt  

 stykke:
»Stk. 2. Med henblik på at opfylde samme formål  

 som nævnt i stk. 1 gives alle udlændinge med lovligt ophold  

 i Danmark, som måtte ønske det, mulighed for at blive omfattet  

 af introduktionsprogrammerne, jf. kapitel 4.« Af	indenrigsministeren, tiltrådt af et flertal (S, V, KF, CD, RV,  

 FP og KRF):
Til § 6 3)	Stk. 2 udgår.
 Af	indenrigsministeren, tiltrådt af et flertal  

 (S, V, KF, CD, RV og KRF):
Til § 7 4)	Paragraffen affattes således:
 »§ 7. Kommuneforeningerne i hvert amt og Københavns og  

 Frederiksberg Kommuner skal søge at aftale boligplaceringen inden for  

 de enkelte amter og i Københavns og Frederiksberg Kommuner i hvert af  

 de kommende tre år af det antal flygtninge, der er fastsat i  

 landstallet, jf. § 6 (aftalte amtskvoter). Aftalen skal meddeles  

 Udlændingestyrelsen inden den 1. juni hvert år.
Stk. 2. Ændres landstallet for det indeværende  

 kalenderår, jf. § 6, 2. pkt., skal kommuneforeningerne i hvert amt  

 og Københavns og Frederiksberg Kommuner søge at indgå en  

 ny aftale.
Aftalen skal meddeles Udlændingestyrelsen inden for en af  

 Udlændingestyrelsen fastsat frist på normalt ikke mindre end 6  

 uger fra datoen for ændringen af landstallet.
 Stk. 3. Har kommuneforeningerne i hvert amt og  

 Københavns og Frederiksberg Kommuner ikke givet meddelelse om  

 indgåelse af en aftale efter stk. 1 til Udlændingestyrelsen  

 inden den 1. juni, fastsætter Udlændingestyrelsen inden den 15.  

 juni i det pågældende år det antal flygtninge, som  

 påregnes boligplaceret inden for de enkelte amter og i  

 Københavns og Frederiksberg Kommuner i hvert af de kommende tre  

 år (fastsatte amtskvoter).
 Stk. 4. Ændres landstallet for det indeværende  

 kalenderår, og har kommuneforeningerne i hvert amt og Københavns  

 og Frederiksberg Kommuner ikke givet meddelelse om aftale efter stk. 2,  

 fastsætter Udlændingestyrelsen inden 30 dage efter udløbet  

 af fristen i stk. 2 det antal flygtninge, som påregnes  

 boligplaceret inden for de enkelte amter og i Københavns og  

 Frederiksberg Kommuner i det pågældende og de  

 efterfølgende to år.
Stk. 5. De fastsatte amtskvoter efter stk. 3 og 4 kan  

 ændres af Udlændingestyrelsen, hvis ændrede forhold  

 gør det nødvendigt.« Til § 8 5)	Paragraffen affattes således:
 »§ 8. Kommunalbestyrelserne inden for et amt skal søge  

 at aftale, i hvilke kommuner det antal flygtninge, der er aftalt eller  

 fastsat i amtskvoterne, jf. § 7, stk. 1 og 3, skal boligplaceres i  

 hvert af de kommende tre år (aftalte kommunekvoter). Aftalen skal  

 meddeles Udlændingestyrelsen inden den 10. september hvert  

 år.
Stk. 2. Ændres de aftalte eller fastsatte amtskvoter for  

 det indeværende kalenderår, jf. § 7, stk. 2, 4 og 5,  

 skal kommunalbestyrelserne i hvert amt søge at indgå en ny  

 aftale.
Aftalen skal meddeles Udlændingestyrelsen inden for en af  

 Udlændingestyrelsen fastsat frist på normalt ikke mindre end 6  

 uger fra datoen for ændringen af amtskvoten.
 Stk. 3. Har kommunalbestyrelserne inden for et amt ikke givet  

 meddelelse om indgåelse af en aftale efter stk. 1 til  

 Udlændingestyrelsen inden den 10. september, fastsætter  

 Udlændingestyrelsen inden den 30. september i det  

 pågældende år for hver kommune i amtet det antal  

 flygtninge, som påregnes boligplaceret inden for de enkelte kommuner i  

 hvert af de kommende tre år (fastsatte kommunekvoter).
 Stk. 4. Ændres de aftalte eller fastsatte amtskvoter for  

 det indeværende kalenderår, og har kommunalbestyrelserne inden  

 for et amt ikke givet meddelelse om aftale efter stk. 2,  

 fastsætter Udlændingestyrelsen inden 30 dage efter udløbet  

 af fristen i stk. 2 det antal flygtninge, som påregnes  

 boligplaceret inden for de enkelte kommuner i det pågældende  

 år og de efterfølgende to år.
Stk. 5. De fastsatte kommunekvoter efter stk. 3 og 4 kan  

 ændres af Udlændingestyrelsen, hvis ændrede forhold  

 gør det nødvendigt.« Af	indenrigsministeren, tiltrådt af et flertal (S, V, KF,  

 CD, RV, FP og KRF):
Til § 9 6)	Paragraffen affattes således:
»§ 9. Indenrigsministeren fastsætter nærmere  

 regler om landstal, jf. § 6, om indgåelse af aftaler om amts- og  

 kommunekvoter, jf. § 7, stk. 1 og 2, og § 8, stk. 1 og 2,  

 om fastsættelse af amts- og kommunekvoter, jf. § 7, stk. 3 og  

 4, og § 8, stk. 3 og 4, og om ændring af fastsatte  

 amtskvoter, jf. § 7, stk. 5, og § 8, stk. 5.« Af	indenrigsministeren, tiltrådt af et flertal (S, V, KF,  

 CD, RV og KRF):
Til § 11 7)	Henvisningen »jf. §§ 8-9« ændres til: »jf.  

 § 8«.
 Af	et mindretal (SF og EL):
Til § 18 8)	Paragraffen udgår.
 Af	et mindretal (SF og EL), tiltrådt af  

 et mindretal (KRF):
Til kapitel 5-7 9)	Kapitlerne 5-7 (§§ 25-41) udgår.
 Af	et mindretal (SF og EL):
Til § 42 Principalt:
 10)	Stk. 3 og 4 affattes således:
»Stk. 3. Integrationsrådet består af mindst syv  

 medlemmer med bopæl i kommunen.
Medlemmerne vælges ved direkte  

 valg, og for hvert medlem vælges en stedfortræder.
Alle  

 udlændinge over 18 år, der har fast bopæl i kommunen, har  

 valgret og er valgbare til integrationsrådet.
Stk. 4. Kommunalbestyrelsen sørger for, at der afholdes  

 valg til integrationsrådet mindst hvert fjerde år, og  

 fastsætter i samarbejde med integrationsrådet regler for, hvordan  

 valget skal afholdes.« Af	et mindretal (SF og EL), tiltrådt af et  

mindretal (CD og KRF):
 Subsidiært:
 11)	Stk. 3 og 4 affattes således:
»Stk. 3. Integrationsrådet består af mindst syv  

 medlemmer med bopæl i kommunen.
Kommunalbestyrelsen afgør, om  

 integrationsrådet skal vælges ved direkte valg eller udpeges af  

 kommunalbestyrelsen.
Skal der foretages direkte valg, fastsætter  

 kommunalbestyrelsen i samarbejde med integrationsrådet regler for,  

 hvordan valget skal afholdes.
Rådets funktionsperiode følger den  

 kommunale valgperiode.
Kommunalbestyrelsen fastsætter  

 medlemstallet.
Stk. 4. Hvis medlemmerne af integrationsrådet skal  

 vælges ved direkte valg, har alle udlændinge over 18 år med  

 fast bopæl i kommunen valgret og er valgbare til rådet.
Hvis  

 medlemmerne skal udpeges af kommunalbestyrelsen, skal udpegningen ske blandt  

 medlemmer af lokale flygtninge- og indvandrerforeninger eller andre  

 tilsvarende personer i kommunen.
Endvidere skal der udpeges medlemmer blandt  

 personer med tilknytning til arbejdsmarkedets parter, skolebestyrelser og  

 lokale foreninger i kommunen.
Kommunalbestyrelsen kan udpege et eller flere  

 medlemmer af rådet som repræsentanter for kommunen.« Til § 53 12)	Stk. 1 udgår.
 Stk. 2-4 bliver herefter stk. 1-3.
 Af	indenrigsministeren, tiltrådt af et  

flertal (S, V, KF, CD, RV og KRF):
 13)	I stk. 1 ændres »jf. §§ 7 og 9« til:  

 »jf. §§ 7 og 8«.
 Af	et mindretal (SF og EL), tiltrådt af et  

 mindretal (CD og KRF):
 14)	I stk. 2, der bliver stk. 1, udgår 2.  

 pkt.
 Af	indenrigsministeren, tiltrådt af et flertal  

 (S, V, KF, CD, RV, FP og KRF):
Til § 58 15)	I stk. 3 ændres »Lovens kapitler  

 3-6, 8 og 9« til: »Lovens kapitler 3-6, 9 og 10«.
 16)	I stk. 4 ændres »§ 63, nr. 2-6,« til:  

 »§ 62, nr. 2-6,«.
Til § 64 17)	I den under nr. 3 foreslåede affattelse af § 133,  

 stk. 2, indsættes efter »§ 40, stk. 2, nr. 1- 10,«:  

 »§ 77, § 79«.
 Af	indenrigsministeren, tiltrådt af er flertal  

 (udvalget med undtagelse af DF):
Ny paragraf 18)	Efter § 66 indsættes som ny paragraf:
»§ 01. Indenrigsministeren fremsætter forslag for  

 Folketinget til revision af loven inden udgangen af folketingsåret  

 2002-2003.« B e m æ r k n i n g e r Til nr. 1 I en lang række spørgsmål og  

 henvendelser er indenrigsministeren blevet bedt om at uddybe  

 integrationsdelen i lovforslaget.
Blandt andet er tiltag, der kan føre  

 til øget integration på arbejdsmarkedet blevet efterlyst,  

 herunder fjernelse af de såkaldte barrierer.
Indenrigsministeren har i  

 en række svar gjort det klart, at dette ligger uden for lovforslagets  

 formål.
Ligeledes er lovforslaget af medlemmer af regeringspartierne  

 blevet kaldt det, det reelt er, nemlig en modtagelov for  

 udlændinge.
 Forslagsstillerne mener, at man har den egentlige  

 integrationslov til gode, og at titlen bør bringes i overensstemmelse  

 med lovens indhold.
Til nr. 2 Formålet med ændringsforslaget er at give ikke  

 blot nytilkomne udlændinge, men også andre udlændinge, der  

 har opholdt sig her i landet i en periode uden tilbud om integrationsprogram,  

 mulighed for, hvis de måtte ønske det, at blive omfattet af et  

 integrationsprogram, således at de på samme måde som de  

 nytilkomne udlændinge får bedre mulighed for at blive integreret  

 i det danske samfund.
Disse personer skal selvsagt ikke være omfattet  

 af forslagene om boligplacering og tilsvarende, men alene de tilbud, som  

 opregnes i kapitel 4, der giver bedre mulighed for integration.
Til nr. 3 § 6, stk. 2, ophæves som konsekvens af  

 ændringsforslag nr. 6. Der henvises i øvrigt til  

 bemærkningerne til dette ændringsforslag.
Til nr. 4 Ændringsforslaget er udtryk for en udbygning og  

 styrkelse af det frivillighedsprincip, der er fastsat i lovforslagets  

 § 8, hvorefter kommunalbestyrelserne inden for et amt skal søge  

 at indgå en frivillig aftale om, i hvilke kommuner det antal  

 flygtninge, der er fastsat i amtskvoterne, skal boligplaceres.
 Ændringsforslaget giver kommuneforeningerne  

 øgede muligheder for at tage hensyn til eventuelle særlige  

 forhold, der måtte gøre sig gældende i de enkelte amter og  

 i Københavns og Frederiksberg Kommuner, og til de enkelte amters og  

 Københavns og Frederiksbergs Kommuners ønsker og  

 muligheder.
 Med ændringsforslaget vil amtskvoterne i endnu  

 højere grad kunne anvendes som et planlægningsinstrument, der  

 sikrer kommunerne afgørende indflydelse på den lokale fordeling  

 af flygtninge.
 Ændringsforslagets stk. 1 indebærer, at  

 kommuneforeningerne i hvert amt og Københavns og Frederiksberg  

 Kommuner skal søge at indgå en frivillig aftale om  

 boligplaceringen af det antal flygtninge, der er fastsat i landstallet i  

 medfør af § 6, i de enkelte amter og Københavns og  

 Frederiksberg Kommuner i hvert af de kommende tre år (aftalte  

 amtskvoter). Aftalen skal meddeles Udlændingestyrelsen inden den 1.  

 juni hvert år.
Hvis landstallet ændres i medfør af § 6,  

 2. pkt., skal kommuneforeningerne i hvert amt og i Københavns og  

 Frederiksberg Kommuner efter stk. 2 ligeledes søge at indgå  

 en aftale.
Dette gælder, uanset om der har været indgået  

 aftale på baggrund af det oprindeligt fastsatte landstal.
Aftalen skal  

 meddeles Udlændingestyrelsen inden for en af Udlændingestyrelsen  

 fastsat frist på normalt ikke mindre end 6 uger fra datoen for  

 ændringen af landstallet.
 Gives der ikke meddelelse om indgåelse af aftale  

 efter stk. 1 til Udlændingestyrelsen inden den 1. juni, skal  

 Udlændingestyrelsen efter stk. 3 inden den 15. juni i det  

 pågældende år fastsætte det antal flygtninge, som  

 påregnes boligplaceret inden for de enkelte amter og i  

 Københavns og Frederiksberg Kommuner (fastsatte amtskvoter).
 Udlændingestyrelsen skal efter stk. 4 ligeledes  

 fastsætte amtskvoterne, hvis der er sket ændringer af landstallet  

 og kommuneforeningerne i hvert amt og Københavns og Frederiksberg  

 Kommuner ikke har givet meddelelse om aftale efter stk. 2.  

 Fastsættelsen af amtskvoterne skal ske snarest muligt og senest inden  

 30 dage efter udløbet af den i stk. 2 nævnte frist på  

 6 uger fra datoen fra ændringen af landstallet.
Efter stk. 5 kan de af Udlændingestyrelsen  

 fastsatte amtskvoter, jf. stk. 3 og 4, ændres af  

 Udlændingestyrelsen, hvis forholdene gør det nødvendigt.  

 Der kan ikke i medfør af denne bestemmelse ske ændringer af  

 aftalte amtskvoter eller ændringer i amtskvoterne som følge af  

 ændringer i landstallet.
Der vil således kun kunne foretages  

 ændringer i fastsatte amtskvoter inden for rammerne af det fastsatte  

 landstal.
Til nr. 5 § 8 vedrører kommunalbestyrelsernes adgang til  

 at aftale kommunekvoter.
Ordningen for kommunalbestyrelsernes  

 aftaleindgåelse og for Udlændingestyrelsens mulighed for at  

 fastsætte kommunekvoter, hvis der ikke er indgået aftale, svarer  

 til de foreslåede regler vedrørende amtskvoter.
Der henvises  

 derfor til bemærkningerne til ændringsforslag nr. 4.
Ændringsforslaget er overvejende af redaktionel  

 karakter, så det i systematisk henseende svarer til reglerne om  

 amtskvoter.
Der foreslås således ikke egentlige  

 indholdsmæssige ændringer i forhold til lovforslaget.
Til nr. 6 Ændringsforslaget samler bemyndigelsesbestemmelserne  

 i lovforslagets § 6, stk. 2, § 7, stk. 2, § 8,  

 stk. 3, og § 9, stk. 2, i én paragraf.
Til nr. 7 Der er tale om konsekvensændringer som følge  

 af ændringsforslag nr. 5 og 6.
Til nr. 8 Formålet med ændringsforslaget er at sikre  

 personer, der er omfattet af loven, ret til at vælge  

 bopælskommune, uden at deres introduktionsydelse derved nedsættes  

 eller ophører.
For at opfylde dette formål bør  

 lovforslagets § 32 ligeledes udgå.
Forslagsstillerne har under  

 ændringsforslag nr. 9 foreslået, at kapitlerne 5-7, hvori  

 § 32 indgår, udgår.
Skulle nærværende  

 ændringsforslag blive vedtaget, men ikke ændringsforslag nr. 9,  

 vil forslagsstillerne til lovforslagets 3. behandling stille  

 ændringsforslag om, at § 32 udgår.
Til nr. 9 Ændringsforslaget har til formål at sikre, at  

 personer, der er omfattet af loven, stilles på samme måde som  

 personer, der modtager kontanthjælp efter lov om aktiv  

 socialpolitik.
 Såfremt ændringsforslaget vedtages, vil  

 forslagsstillerne til lovforslagets 3. behandling stille  

 ændringsforslag om de nødvendige konsekvensrettelser i  

 lovforslagets øvrige kapitler.
Til nr. 10 Med ændringsforslaget sikres det, at  

 integrationsrådene nedsættes gennem direkte, demokratiske valg.  

 Som bl.a. påpeget af Nævnet for Etnisk Ligestilling i notat af 4.  

 maj 1998 til Folketingets Retsudvalg virker det på baggrund af  

 tendensen i den sociale lovgivning til øget brugerindflydelse helt  

 uigennemtænkt, at der samtidig ved dette lovforslag sker en  

 indskrænkning af de etniske minoriteters muligheder for at vælge  

 egne repræsentanter til de lokale integrationsråd.
 Ændringsforslaget er udformet med udgangspunkt i  

 bestemmelserne om valg af ældreråd i lov om retssikkerhed og  

 administration på det sociale område, ligesom de nærmere  

 regler for, hvordan valget skal afholdes, vil kunne tage udgangspunkt i  

 Socialministeriets vejledning om etablering af ældreråd.
Til nr. 11 Forslagsstillerne finder, at det optimale er, at  

 integrationsrådene vælges ved direkte, demokra-tiske valg,  

 sådan som det fremgår af ændrings-forslag nr. 10.  

 Alternativt kan forslagsstillerne acceptere, at det bliver op til  

 kommunalbestyrel-serne i de enkelte kommuner at afgøre, om  

 inte-grationsrådet skal vælges direkte eller udpeges af  

 kommunalbestyrelsen.
Til nr. 12 og 14 Formålet med ændringsforslagene er at sikre,  

 at alle afgørelser efter loven kan påklages af de personer, der  

 er omfattet af loven.
Til nr. 13 Der er tale om konsekvensændringer som følge  

 af ændringsforslag nr. 4, 5 og 6.
Til nr. 15 og 16 Ved ændringsforslaget korrigeres henvisningerne i  

 § 58, stk. 3 og 4.
Til nr. 17 Ændringsforslaget er en konsekvensændring som  

 følge af den foreslåede bestemmelse i § 1, nr. 8, i forslag  

 nr.
L 115 til lov om ændring af lov om social service og lov om  

 retssikkerhed og administration på det sociale område (Klage over  

 afgørelser om personlig og praktisk hjælp m.v.) fremsat af  

 socialministeren den 10. juni 1998.
Ved § 1, nr. 8, i forslag nr.
L 115 til lov om  

 ændring af lov om social service og lov om retssikkerhed og  

 administration på det sociale område (Klage over  

 afgørelser om personlig og praktisk hjælp m.v.) indsættes  

 i § 133, stk. 2, i lov om social service efter »§ 40,  

 stk. 2, nr. 1- 10,«: »§ 77, § 79«.
Det fremgår af bemærkningerne til § 1,  

 nr. 8, om baggrunden for forslaget, at det i forbindelse med ændring af  

 bistandsloven var en forudsætning, at der ikke skulle ændres ved  

 statsrefusionen til udgifterne til hjælp til udlændinge, der har  

 fået opholdstilladelse.
Det fremgår endvidere, at § 133,  

 stk. 2, blev udformet i overensstemmelse hermed, men at bestemmelsen  

 ikke fuldt ud blev gennemført.
Bestemmelserne om særlig  

 personlig hjælp i §§ 77 og 79 til personer med betydelig og varigt  

 nedsat fysisk eller psykisk funktionsevne burde således have  

 været medtaget.
 Ved § 1, nr. 8, i lovforslaget sker der således  

 en videreførelse af den hidtidige finansiering af bistandslovens  

 § 48, stk. 4, om personlig medhjælp og kontaktpersoner til  

 døvblinde.
Til nr. 18 Integrationslovforslaget er det første forslag til  

 en samlet lovgivning på integrationsområdet, og forslaget  

 indeholder en række nye tiltag i forhold til de gældende regler.  

 Det vil på den baggrund være hensigtsmæssigt, at der,  

 når loven har været i kraft i nogle år, foretages en  

 nærmere evaluering af virkningerne af loven.
Det foreslås derfor,  

 at der indsættes en bestemmelse, hvorefter det påhviler  

 indenrigsministeren at fremsætte forslag for Folketinget til revision  

 af loven inden udgangen af folketingsåret 2002-2003.
Lissa Mathiasen (S) fmd.
Per Kaalund (S) Dorte Bennedsen  

 (S) Else Marie Mortensen (S) Jan Petersen (S) Anne Baastrup (SF) nfmd.
Sonja Albrink  

 (CD) Elisabeth Arnold (RV) Søren Søndergaard (EL) Birthe Rønn  

 Hornbech (V) Inge Dahl-Sørensen (V) Karen Rønde (V) Tom Behnke (FP) Bendt Bendtsen (KF)  

 Pernille Sams (KF) Peter Skaarup (DF) Jann Sjursen (KRF) Bilag Nogle af udvalgets spørgsmål til  

 indenrigsministeren og dennes svar herpå Samrådsspørgsmål A:
Hvordan vil ministeren sikre, at loven er i  

 overensstemmelse med artikel 23 og 26 i FN s flygtningekonvention, når  

 man ikke vil høre UNHCR? Udkast til talepapir til brug for samråd A ad L 59 og L 60 Der er stillet to enslydende spørgsmål til  

 hvert af de fremsatte lovforslag.
Jeg vil besvare de to  

 spørgsmål under ét.
Jeg vil gerne starte med at gentage over for udvalget, at  

 lovforslag nr.
L 59 og L 60 efter min opfattelse er i overensstemmelse med  

 Danmarks internationale forpligtelser - og naturligvis også med artikel  

 23 og 26 i FN's flygtningekonventi-on.
Der er i bemærkningerne til  

 lovforslagene redegjort for forslagenes forhold til internationale  

 konventioner, og konklusionen er her, at lovforslagene ikke strider mod de  

 internationale konventioner.
Jeg har i besvarelsen af spørgsmål nr. 11 til  

 lovforslag nr.
L 59 og spørgsmål 20 til lovforslag nr.
L 60  

 gjort rede for grunden til, at jeg ikke har fundet anledning til at indhente  

 en udtalelse fra UNHCR, Europarådet og FN om lovforslagenes  

 forenelighed med internationale konventioner.
Lad mig kort gentage de  

 vigtigste grunde til, at jeg er nået frem til denne konklusion:
 Allerførst vil jeg understrege, at der ikke  

 står noget i de relevante internationale konventioner om, at vi skal  

 indhente udtalelser fra de internationale organisationer, inden vi  

 gennemfører vores lovgivning.
 Det hænger sammen med det næste, jeg vil  

 fremhæve:
De forskellige internationale organisationer er ikke  

 indrettet på at afgive sådanne udtalelser.
Disse organisationer  

 er ikke udstyret med en særlig kompetence eller en særlig  

 sagkundskab, der gør dem i stand til bedre end f.eks. danske  

 myndigheder at vurdere, om nationale bestemmelser er forenelige med  

 internationale konventioner.
 Tværtimod.
Dette at vurdere et lands lovgivning er jo ikke bare et  

 spørgsmål om at læse lovteksten - eller lovforslagets  

 tekst.
Hvis man skal forstå lovgivningen, må man også have  

 et godt kendskab til landets øvrige lovgivning, til dompraksis,  

 administrativ praksis, til landets juridiske tradition og fortolkningsstil.  

 Det kendskab kan internationale organisationer naturligvis ikke have.
 Noget andet er, at UNHCR og andre internationale  

 organisationer selvsagt kan yde en værdifuld bistand til  

 forståelsen af de internationale konventioner, som har betydning for  

 den nationale udformning og udmøntning af lovgivningen.
Derfor vil en høring af UNHCR om enkelte  

 tvivlsspørgsmål, som organisationen har en særlig viden  

 om, selvsagt ikke være et problem.
Tværtimod skal vi da bruge  

 UNHCR, når det er relevant i sådanne tilfælde.
Men hvis vi bad UNHCR og andre internationale  

 organisationer om en generel udtalelse om de to lovforslag, der nu er under  

 behandling, kunne man vel med rette spørge: Hvorfor kun denne gang -  

 hvorfor ikke hver gang vi skal ændre vores udlændingelovgivning?  

 Ja, man kunne måske endda spørge: Skal vi ikke høre UNHCR  

 og andre organisationer, hver gang der skal udstedes en bekendtgørelse  

 på området? Prøv engang at forestille jer, hvordan det ville  

 virke i praksis.
Efter min opfattelse har Folketinget ansvaret for, hvordan  

 Danmarks internationale forpligtelser skal komme til udtryk i den danske  

 lovgivning.
Det ændres ikke af nok så mange høringer af  

 UNHCR og andre internationale organisationer.
Det ansvar synes jeg  

 Folketinget må tage på sig og søge at leve op til.
Hvis vi  

 skal gennemføre tidkrævende høringer af UNHCR og andre  

 internationale organisationer, hver gang udlændingelovgivningen skal  

 ændres, kan det reelt komme til at betyde, at Folketinget ikke selv  

 bestemmer udviklingen på området.
Jeg vil også gerne pege på en anden  

 væsentlig grund til, at jeg ikke har fundet det nødvendigt at  

 høre UNHCR og andre internationale organisationer.
Vi har jo allerede  

 kontrolmekanismer, der sikrer, at de internationale forpligtelser bliver  

 overholdt i praksis.
Således vil domstolene og de administrative  

 myndigheder ved behandling af konkrete enkeltsager bruge konventionerne.
Den  

 borger, der mener, at de danske myndigheder har handlet i strid med  

 internationale konventioner ved behandlingen af hans eller hendes konkrete  

 sag, vil således kunne få en sag herom prøvet ved  

 domstolene.
Jeg må her også understrege, at de administrative  

 myndigheder har pligt til at iagttage Danmarks internationale forpligtelser  

 ved behandlingen af enkeltsager.
Jeg må også nævne, at  

 Folketingets respektive udvalg naturligvis har mulighed for at anmode om et  

 ministeriums vurdering af et lovforslags forenelighed med internationale  

 konventioner.
 Det har da også været tilfældet i  

 forhold til behandlingen af de verserende forslag L 59 om ændring af  

 udlændingeloven m.v. og L 60 om forslag til en integrationslov.
 Lad mig her kort opridse regeringens begrundelse for, at  

 integrationslovforslaget er foreneligt med flygtningekonventionen.
Der har været rejst to spørgsmål i den  

 forbindelse.
Det første spørgsmål angår  

 introduktionsydelsen.
Spørgsmålet, der har været rejst,  

 er, om introduktionsydelsen stemmer overens med artikel 23 i  

 flygtningekonventionen.
Det andet spørgsmål, der har været  

 rejst, angår artikel 26 i flygtningekonventionen.
Der spørges,  

 om det er foreneligt med denne bestemmelse i flygtningekonventionen, at det  

 som udgangspunkt vil få konsekvenser for adgangen til at modtage  

 introduktionsydelse, hvis udlændingen afbryder sit introduktionsprogram  

 ved at flytte til en anden kommune under integrationsforløbet.
 Det første spørgsmål om  

 introduktionsydelsen knytter sig som nævnt til artikel 23 i  

 flygtningekonventionen.
 Artikel 23 i flygtningekonventionen bestemmer, at  

 flygtninge, der har opnået opholdstilladelse i henhold til  

 konventionen, skal have samme behandling som et lands egne statsborgere med  

 hensyn til offentlig hjælp og understøttelse.
Til det spørgsmål vil jeg gerne først  

 understrege, at det, vi foreslår, kun angår de første tre  

 år, efter at en udlænding er anerkendt som flygtning her i  

 landet.
Herefter betragtes disse flygtninge ikke længere som nyankomne  

 udlændinge og udgør derefter ikke i forhold til den almindelige  

 sociale lovgivning nogen særlig gruppe.
En flygtning vil således  

 efter de første tre år modtage kontanthjælp og andre  

 ydelser efter den sociale lovgivning under samme betingelser som andre  

 borgere her i landet.
Synspunktet bag regeringens forslag er, at flygtninge som  

 nyankomne udlændinge ikke kan sammenlignes med nogen anden gruppe af  

 borgere her i landet under de første tre års ophold.
Det giver  

 således ikke nogen mening at behandle sådanne nyankomne  

 udlændinge som almindelige kontanthjælpsmodtagere.
Vi har jo måttet erkende, at den hidtidige  

 integrationsindsats ikke har været tilstrækkelig målrettet  

 mod at hjælpe nyankomne udlændinge - herunder flygtninge - til at  

 blive ydende medlemmer af det danske samfund på lige fod med andre  

 borgere her i landet.
Det er det, som vi med integrationslovforslaget vil  

 rette op på.
Derfor foreslår vi, at flygtninge og andre nyankomne  

 udlændinge de første tre år modtager et særligt  

 tilrettelagt introduktionsprogram, der i forhold til den enkeltes evner og  

 behov tilgodeser hensynet til en effektiv integration her i landet på  

 den bedst mulige måde.
Den særlige introduktionsydelse skal ses  

 på denne baggrund.
Nyankomne flygtninge og andre nyankomne udlændinge  

 udgør en særlig gruppe, der ikke som gruppe kan sammenlignes med  

 almindelige kontanthjælpsmodtagere.
Der er derfor ikke nogen  

 nødvendig sammenhæng mellem niveauet for introduktionsydelsen og  

 niveauet for den almindelige kontanthjælpssats.
En modtager af statens  

 uddannelsesstøtte modtager eksempelvis heller ikke et beløb,  

 der svarer til den almindelige kontanthjælpssats.
Unge  

 kontanthjælpsmodtagere under 25 år modtager som et andet eksempel  

 heller ikke den almindelige kontanthjælp, men en kontanthjælp,  

 der er afpasset efter denne særlige gruppes behov.
Disse to  

 nævnte persongrupper modtager en ydelse, som er lavere end den  

 almindelige introduktionsydelse.
Også det understreger, at vi taler om  

 en særlig gruppe, der ikke efter regeringens opfattelse bør  

 behandles som almindelige kontanthjælpsmodtagere.
Det viser sig også på et andet punkt, nemlig  

 derved, at der ved indtægter fra deltidsbeskæftigelse ikke - som  

 det er tilfældet med kontanthjælpsmodtagere - sker en reduktion  

 af introduktionsydelsen krone for krone, men alene sker en  

 forholdsmæssig reduktion.
På denne måde er der i ordningen  

 indbygget et øget incitament for den enkelte nyankomne udlænding  

 til at søge at opnå indtægter ved beskæftigelse som  

 supplement til introduktionsydelsen.
Endelig vil jeg pege på, at de nyankomne  

 udlændinge ud over introduktionsydelsen efter lovforslaget tilbydes en  

 række ydelser.
Programmet indeholder således et kursus i  

 samfundsforståelse, intensiv danskundervisning og aktivering.
Den  

 samlede værdi af ydelserne er på ingen måde lavere end  

 værdien af de ydelser, der gives til personer, som er omfattet af  

 reglerne om kontanthjælp.
 Det andet spørgsmål, der er rejst,  

 angår som nævnt flygtningekonventionens artikel 26.
 Efter flygtningekonventionens artikel 26 skal Danmark give  

 flygtninge, der lovligt befinder sig inden for Danmarks område, samme  

 ret til at vælge deres opholdssted og til frit at bevæge sig  

 inden for Danmarks område, som udlændinge i almindelighed  

 har.
 Og det er lige netop det, der er tilfældet -  

 også efter en vedtagelse af integrationslovforslaget.
 Efter lovforslaget behandles konventionsflygtninge  

 således på nøjagtig samme måde som andre nyankomne  

 udlændinge.
Det er rigtigt, at vi foreslår regler, der  

 medfører, at det kan få konsekvenser, at en nyankommen  

 udlænding afbryder sit introduktionsprogram ved at flytte til en anden  

 kommune i de første tre år.
Men disse regler gælder ikke  

 kun nyankomne konventionsflygtninge.
Reglerne gælder for alle nyankomne  

 udlændinge.
Der vil derfor gælde de samme regler for nyankomne  

 flygtninge, som der gælder for nyankomne udlændinge i  

 almindelighed.
 De foreslåede regler er derfor ikke i strid med  

 flygtningekonventionens artikel 26.
 Spørgsmål 196:
Kan ministeren bekræfte, at boligplaceringsopgaven  

 er en ny kommunal opgave, og at kommunerne efter reglerne for det  

 økonomiske samarbejde mellem staten og kommunerne har krav på,  

 at staten fuldt ud dækker de kommunale merudgifter hertil? Svar:
Det er korrekt, at opgaven med boligplacering af  

 flygtninge er en ny kommunal opgave.
Efter reglerne for det økonomiske  

 samarbejde mellem staten og kommunerne har kommunerne krav på, at  

 staten fuldt ud dækker de kommunale merudgifter hertil.
For de fleste kommuner må det forventes, at  

 udgifterne til boligplacering af flygtninge hovedsageligt vil bestå i  

 administrative udgifter i forbindelse med at fremskaffe boliger og  

 indgå aftaler om boliganvisning i det eksisterende byggeri.
Disse  

 udgifter kompenseres af grundtilskuddet efter lovforslagets § 45,  

 stk. 5.
 Med henblik på at sikre, at også kommuner med  

 særligt høje boligplaceringsudgifter ydes fuld kompensation for  

 merudgifterne, vil der blive afsat en særlig tilskudspulje.
 Spørgsmål 197:
Kan ministeren bekræfte, at der vil blive afsat en  

 lånedispensationspulje til kommunerne, så der gives mulighed for  

 dispensation til lånefinansiering af grundkapitalen i alment  

 boligbyggeri ved bosætning af flygtninge? Svar:
 Ja.
 Spørgsmål 198:
Kan ministeren bekræfte, at Indenrigsministeriet vil  

 udvide den nuværende låneadgang ved køb af boliger til  

 placering af flygtninge til 100 pct. af ejendommens værdi? Svar:
 Efter lovforslagets § 13 kan kommunalbestyrelsen  

 erhverve, indrette eller leje ejendomme i kommunen med henblik på  

 gennem udlejning til beboelse at medvirke til en bedre fordeling af  

 udlændinges bosætningsmuligheder på landsplan, regionalt  

 plan og lokalt i kommunen.
 Bestemmelsen er - bortset fra en præcisering af, at  

 kommunen kun kan erhverve, indrette og leje ejendomme i kommunen - en  

 overførsel af lov nr. 465 af 30. juni 1993 om kommunernes adgang til  

 at erhverve boliger for at fremme udlændinges integration.
 Det kan bekræftes, at det er hensigten at udvide den  

 nuværende låneadgang ved køb af boliger til placering af  

 flygtninge til 100 pct. af ejendommens værdi.
 Spørgsmål 199:
Kan ministeren bekræfte, at man vil afsætte en  

 central pulje til kommuner med særligt høje udgifter til  

 boligplacering af flygtninge, samt oplyse puljens størrelse? Svar:
Indenrigsministeriet vil ved aktstykkeansøgning  

 søge om Finansudvalgets tilslutning til udmøntning af en pulje  

 til kommuner med særligt høje udgifter til boligplacering af  

 flygtninge.
Der vil blive søgt afsat en pulje på 32 mio. kr. i  

 årene 1999-2000.
For perioden efter år 2000 vil puljen blive fastsat  

 på finanslovene ud fra en vurdering af det konkrete behov for  

 boligplacering af flygtninge, som ikke kan boligplaceres i almennyttigt  

 byggeri og private udlejningsejendomme.
Puljen oprettes som en flerårig  

 bevilling med henblik på, at mindreforbrug i et bevillingsår  

 overføres til disponering i kommende år.
Under hensyn til, at  

 formålet med puljen er at sikre, at kommuner med relativt høje  

 udgifter ved bosætning af flygtninge kompenseres for disse udgifter,  

 kan puljen forhøjes efter drøftelser med de kommunale parter,  

 hvis der viser sig behov herfor.
 Spørgsmål 200:
Kan ministeren beskrive, hvordan puljen udmøntes og  

 fordeles, herunder beskrive de kriterier, som anvendes for fordeling af  

 tilskud? Svar:
Det er hensigten, at tilskud fra puljen til kommuner med  

 særligt høje udgifter til boligplacering af flygtninge fordeles  

 efter ansøgning efter på forhånd fastlagte kriterier.
Som  

 kriterier, der vil være relevante ved puljetildeling, kan  

 nævnes:
 Antallet af boliger, som erhverves ved køb.
 Det forventede antal boliger, som kommunen vil skulle  

 tilvejebringe.
 Sammensætningen af den eksisterende boligmasse i kommunen,  

 herunder antallet af almennyttige boliger og antallet af boliger i  

 indekslånefinansieret privat byggeri.
 Kommunens muligheder for at tilvejebringe boliger i den eksisterende  

 boligmasse ved udnyttelse af anvisningsret til ledige lejligheder i  

 almennyttigt byggeri m.v. og udnyttelse af muligheden for køb af  

 anvisningsret.
 De konkrete kriterier for udmøntningen af puljen  

 vil blive forhandlet med de kommunale parter.
 Spørgsmål 201:
Kan ministeren bekræfte, at kommuner, som har  

 fået tilskud fra puljen til dækning af løbende udgifter,  

 vil blive tilgodeset, således at tilskuddet kan fastholdes i en  

 årrække? Svar:
 Tilskud fra puljen gives efter dokumentation på  

 baggrund af kriterier, som fastsættes efter nærmere  

 drøftelse med de kommunale parter.
 Det er korrekt, at fornyede ansøgninger om tilskud  

 til dækning af løbende merudgifter forudsættes tilgodeset,  

 således at tilskuddet kan fastholdes i en årrække.
 Spørgsmål 202:
Kan Indenrigsministeriet fremsende en vejledende  

 opgørelse, såfremt Udlændingestyrelsen skal fordele det  

 faktiske antal flygtninge pr. år i Danmark, hvor der er taget hensyn  

 til indbyggertal og antallet af udlændinge i kommunen? Svar:
Efter lovforslaget kan indenrigsministeren fastsætte  

 nærmere regler om fastsættelse af amts- og kommunekvoter i  

 forbindelse med boligplacering af flygtninge.
Denne bemyndigelse vil blandt  

 andet blive benyttet til at fastlægge de kriterier, som danner grundlag  

 for amts- og kommunekvoterne, hvis der ikke skulle blive indgået  

 fordelingsaftaler mellem kommuneforeningerne i hvert amt og Københavns  

 og Frederiksberg Kommuner eller mellem kommunerne i et amt.
 Det fremgår af bemærkningerne, at der i den  

 forbindelse blandt andet skal tages hensyn til antallet af indbyggere i  

 amtet/kommunen og antallet af indvandrere og flygtninge, der i forvejen bor i  

 amtet/kommunen.
 I vedlagte tabel er vist et regneeksempel for fordeling af  

 flygtninge.
I regneeksemplet er forudsat, at boligplaceringsopgaven  

 årligt omfatter 3.000 flygtninge.
Fordelingen af flygtninge er fastsat  

 ud fra to kriterier: 1) Amtets/kommunens andel af den samlede befolkning og  

 2) Amtets/kommunens andel af udenlandske statsborgere fra tredjelande, dvs.  

 andre lande end de nordiske, EU-landene og Nordamerika.
Det bemærkes, at der er tale om et regneeksempel  

 vedrørende fordeling af flygtninge.
De kriterier, som skal danne  

 grundlag for eventuelle amts- og kommunekvoter, vil blive fastsat i en  

 kommende bekendtgørelse.
Regneeksempel vedrørende fordeling af  

 flygtninge Antal   

 flygtninge   

 årligt Hele landet 3000 101 København 0 147 Frederiksberg 36 København 257 Frederiksborg 198 Roskilde 131 Vestsjælland 184 Storstrøm 186 Bornholm 38 Fyn 286 Sønderjylland 197 Ribe 156 Vejle 221 Ringkøbing 201 Århus 334 Viborg 191 Nordjylland 385 I alt 3000 Regneeksempel vedrørende fordeling af flygtninge Amt Kommune Antal   

 flygtninge årligt 101 København 0 147 Frederiksberg 36 Kbh.
151 Ballerup 15 Kbh.
153 Brøndby 0 Kbh.
155 Dragør 11 Kbh.
157 Gentofte 52 Kbh.
159 Gladsaxe 30 Kbh.
161 Glostrup 9 Kbh.
163 Herlev 1 Kbh.
165 Albertslund 0 Kbh.
167 Hvidovre 10 Kbh.
0 Kbh.
171 Ledøje-Smørum 8 Kbh.
173 Lyngby-Tårbæk 37 Kbh.
175 Rødovre 13 Kbh.
181 Søllerød 25 Kbh.
183 Ishøj 0 Kbh.
185 Tårnby 27 Kbh.
187 Vallensbæk 7 Kbh.
189 Værløse 12 Fredr.
201 Allerød 18 Fredr.
205 Birkerød 13 Fredr.
207 Farum 0 Fredr.
208 Fredensborg-Hu 14 Fredr.
209 Frederikssund 9 Fredr.
211 Frederiksværk 4 Fredr.
213 Græsted-Gilleleje 18 Fredr.
215 Helsinge 15 Fredr.
217 Helsingør 17 Fredr.
219 Hillerød 16 Fredr.
221 Hundested 6 Fredr.
223 Hørsholm 20 Fredr.
225 Jægerspris 9 Fredr.
227 Karlebo 0 Fredr.
229 Skibby 6 Fredr.
231 Skævinge 5 Fredr.
233 Slangerup 6 Fredr.
235 Stenløse 11 Fredr.
237 Ølstykke 10 Roskil 251 Bramsnæs 9 Roskil 253 Greve 15 Roskil 255 Gundsø 13 Roskil 257 Hvalsø 6 Roskil 259 Køge 13 Roskil 261 Lejre 8 Roskil 263 Ramsø 9 Roskil 265 Roskilde 19 Roskil 267 Skovbo 12 Roskil 269 Solrød 17 Roskil 271 Vallø 9 Vestsj.
301 Bjergsted 7 Vestsj.
303 Dianalund 6 Vestsj.
305 Dragsholm 12 Vestsj.
307 Fuglebjerg 6 Vestsj.
309 Gørlev 6 Vestsj.
311 Hashøj 6 Vestsj.
313 Haslev 13 Vestsj.
315 Holbæk 13 Vestsj.
317 Hvidebæk 5 Vestsj.
319 Høng 7 Vestsj.
321 Jernløse 5 Vestsj.
323 Kalundborg 11 Vestsj.
325 Korsør 15 Vestsj.
327 Nykøbing-Rørvig 6 Vestsj.
329 Ringsted 10 Vestsj.
331 Skælskør 9 Vestsj.
333 Slagelse 3 Vestsj.
335 Sorø 13 Vestsj.
337 Stenlille 4 Vestsj.
339 Svinninge 4 Vestsj.
341 Tornved 6 Vestsj.
343 Trundholm 10 Vestsj.
345 Tølløse 7 Storstr.
351 Fakse 10 Storstr.
353 Fladså 7 Storstr.
355 Holeby 4 Storstr.
357 Holmegård 5 Storstr.
359 Højreby 4 Storstr.
361 Langebæk 6 Storstr.
363 Maribo 7 Storstr.
365 Møn 10 Storstr.
367 Nakskov 3 Storstr.
369 Nykøbing-Falster 12 Storstr.
371 Nysted 4 Storstr.
373 Næstved 25 Storstr.
375 Nørre-Alslev 8 Storstr.
377 Præstø 5 Storstr.
379 Ravnsborg 6 Storstr.
381 Rudbjerg 3 Storstr.
383 Rødby 5 Storstr.
385 Rønnede 7 Storstr.
387 Sakskøbing 8 Storstr.
389 Stevns 11 Storstr.
391 Stubbekøbing 7 Storstr.
393 Suså 8 Storstr.
394 Sydfalster 6 Storstr.
397 Vordingborg 16 Bornh.
401 Allinge-Gudhjem 8 Bornh.
403 Hasle 6 Bornh.
405 Nexø 8 Bornh.
407 Rønne 11 Bornh.
409 Åkirkeby 6 Fyn 421 Assens 8 Fyn 423 Bogense 6 Fyn 425 Broby 6 Fyn 427 Egebjerg 9 Fyn 429 Ejby 9 Fyn 431 Fåborg 15 Fyn 433 Glamsbjerg 6 Fyn 435 Gudme 6 Fyn 437 Hårby 5 Fyn 439 Kerteminde 11 Fyn 441 Langeskov 6 Fyn 443 Marstal 3 Fyn 445 Middelfart 15 Fyn 447 Munkebo 4 Fyn 449 Nyborg 6 Fyn 451 Nørre-Åby 5 Fyn 461 Odense 53 Fyn 471 Otterup 10 Fyn 473 Ringe 10 Fyn 475 Rudkøbing 5 Fyn 477 Ryslinge 6 Fyn 479 Svendborg 22 Fyn 481 Sydlangeland 4 Fyn 483 Søndersø 11 Fyn 485 Tommerup 8 Fyn 487 Tranekær 3 Fyn 489 Ullerslev 5 Fyn 491 Vissenbjerg 6 Fyn 493 Ærøskøbing 4 Fyn 495 Ørbæk 6 Fyn 497 Årslev 8 Fyn 499 Årup 5 Sønde.
501 Augustenborg 6 Sønde.
503 Bov 10 Sønde.
505 Bredebro 4 Sønde.
507 Broager 6 Sønde.
509 Christiansfeld 8 Sønde.
511 Gram 3 Sønde.
513 Gråsten 5 Sønde.
515 Haderslev 18 Sønde.
517 Højer 3 Sønde.
519 Lundtoft 6 Sønde.
521 Løgumkloster 5 Sønde.
513 Nordborg 12 Sønde.
525 Nørre-Rangstrup 10 Sønde.
527 Rødding 11 Sønde.
529 Rødekro 10 Sønde.
531 Skærbæk 7 Sønde.
533 Sundeved 5 Sønde.
535 Sydals 6 Sønde.
537 Sønderborg 16 Sønde.
539 Tinglev 10 Sønde.
541 Tønder 8 Sønde.
543 Vojens 15 Sønde.
545 Åbenrå 12 Ribe 551 Billund 7 Ribe 553 Blåbjerg 6 Ribe 555 Blåvandshuk 4 Ribe 557 Bramming 12 Ribe 559 Brørup 6 Ribe 561 Esbjerg 39 Ribe 563 Fanø 3 Ribe 565 Grindsted 14 Ribe 567 Helle 8 Ribe 569 Holsted 4 Ribe 571 Ribe 17 Ribe 573 Varde 13 Ribe 575 Vejen 12 Ribe 577 Ølgod 11 Vejle 601 Brædstrup 7 Vejle 603 Børkop 10 Vejle 605 Egtved 14 Vejle 607 Fredericia 26 Vejle 609 Gedved 9 Vejle 611 Give 13 Vejle 613 Hedensted 15 Vejle 615 Horsens 25 Vejle 617 Jelling 5 Vejle 619 Juelsminde 14 Vejle 621 Kolding 30 Vejle 623 Lunderskov 5 Vejle 625 Nørre-Snede 6 Vejle 627 Tørring-Uldum 11 Vejle 629 Vamdrup 6 Vejle 631 Vejle 27 Ringk.
651 Aulum-Haderup 6 Ringk.
653 Brande 5 Ringk.
655 Egvad 8 Ringk.
657 Herning 35 Ringk.
659 Holmsland 4 Ringk.
661 Holstebro 30 Ringk.
663 Ikast 10 Ringk.
665 Lemvig 17 Ringk.
667 Ringkøbing 12 Ringk.
669 Skjern 12 Ringk.
671 Struer 15 Ringk.
673 Thyborøn-Harbo 5 Ringk.
675 Thyholm 4 Ringk.
677 Trehøje 9 Ringk.
679 Ulfborg-Vemb 6 Ringk.
681 Videbæk 11 Ringk.
683 Vinderup 7 Ringk.
685 Åskov 5 Århus 701 Ebeltoft 11 Århus 703 Galten 8 Århus 705 Gjern 7 Århus 707 Grenå 13 Århus 709 Hadsten 10 Århus 711 Hammel 9 Århus 713 Hinnerup 11 Århus 715 Hørning 8 Århus 717 Langå 6 Århus 719 Mariager 8 Århus 721 Midt-Djurs 7 Århus 723 Nørhald 9 Århus 725 Nørre-Djurs 6 Århus 727 Odder 15 Århus 729 Purhus 7 Århus 731 Randers 36 Århus 733 Rosenholm 9 Århus 735 Rougsø 7 Århus 737 Ry 10 Århus 739 Rønde 5 Århus 741 Samsø 4 Århus 743 Silkeborg 35 Århus 745 Skanderborg 15 Århus 747 Sønderhal 8 Århus 749 Them 6 Århus 751 Århus 65 Viborg 761 Bjerringbro 12 Viborg 763 Fjends 8 Viborg 765 Hanstholm 5 Viborg 767 Hvorslev 6 Viborg 769 Karup 6 Viborg 771 Kjellerup 12 Viborg 773 Morsø 22 Viborg 775 Møldrup 7 Viborg 777 Sallingsund 5 Viborg 779 Skive 16 Viborg 781 Spøttrup 8 Viborg 783 Sundsøre 7 Viborg 785 Sydthy 10 Viborg 787 Thisted 26 Viborg 789 Tjele 8 Viborg 791 Viborg 27 Viborg 793 Ålestrup 7 Nordj.
801 Arden 7 Nordj.
803 Brovst 7 Nordj.
805 Brønderslev 17 Nordj.
807 Dronninglund 15 Nordj.
809 Farsø 7 Nordj.
811 Fjerritslev 8 Nordj.
813 Frederikshavn 29 Nordj.
815 Hadsund 9 Nordj.
817 Hals 11 Nordj.
819 Hirtshals 12 Nordj.
821 Hjørring 27 Nordj.
823 Hobro 8 Nordj.
825 Læsø 2 Nordj.
827 Løgstør 7 Nordj.
829 Løkken-Vrå 8 Nordj.
831 Nibe 7 Nordj.
833 Nørager 6 Nordj.
835 Pandrup 10 Nordj.
837 Sejlflod 9 Nordj.
839 Sindal 10 Nordj.
841 Skagen 13 Nordj.
843 Skørping 8 Nordj.
845 Støvring 11 Nordj.
847 Sæby 15 Nordj.
849 Åbybro 10 Nordj.
851 Ålborg 100 Nordj.
861 Års 11 I alt 3000 Henvendelsen fra Landsorganisationen i Danmark Landsorganisationen i Danmark Rosenørns Allé 12 1634 København V Den 15. juni 1998 Folketingets Retsudvalg Christiansborg 1240 København K Supplerende bemærkninger til høringssvar  

 til integrationslovene LO afgav i forbindelse med L 155 (integra-tionsloven) og L  

 154 (lov om ændring af udlæn-dingeloven, straffeloven og  

 ægteskabsloven) et høringssvar.
 De bemærkninger, som LO havde til de to lov-forslag,  

 er stadig aktuelle i forbindelse med be-handlingen af L 59 og L 60. Herudover  

 har LO følgende supplerende bemærkninger.
Med hensyn til aktiveringen i introduktions-programmet er  

 det positivt, at der lægges op til mere fleksible og individuelle  

 ordninger.
Det er dog stadig et problem, at det hverken er muligt at tilbyde  

 aktivering i form af jobtræning med løn-tilskud hos private  

 eller offentlige arbejdsgivere eller ordninger med jobrotation.
 Herudover bør det understreges, at LO er  

 be-tænkelige over for introduktionsydelsens ni-veau,  

 begrænsningen i den frie bosætningsret, indgrebet mod arrangerede  

 ægteskaber og ind-grebet mod asylansøgernes ret til at  

 indgå ægte-skab, mens de afventer asyl.
Endelig er det væsentligt at nævne, at den  

 eks-pertise, som Dansk Flygtningehjælp besidder, i videst muligt omfang  

 bør anvendes i det fortsatte integrationsarbejde, og at Dansk  

 Flygtninge-hjælp fortsat bør eksistere som institution.
Der  

 bør i forbindelse med omstillinger etableres en overgangsordning eller  

 omstillingsordning, som giver medarbejderne de bedste betingelser for fortsat  

 fuld beskæftigelse.
