Nr LSF 109 Forslag til Lov om støtte til jordbrugets strukturudvikling og til  

 økologisk jordbrug m.v.
Fremsat af landbrugs- og fiskeriministeren (Henrik Dam Kristensen) den 6. december 1995 Vedtaget ved tredjebehandling den 31. maj 1996 Lov nr. 479 af 12/06/1996 Kapitel 1 Forbedringsplaner for jordbrugsbedrifter § 1. Landbrugs- og fiskeriministeren kan yde tilskud til  

 investeringer i forbindelse med gennemførelse af forbedringsplaner for  

 jordbrugsbedrifter.
 Stk. 2. Ud over tilskud efter stk. 1 kan der ydes et supplerende  

 tilskud til investeringer, der gennemføres af yngre jordbrugere, der første  

 gang driver en jordbrugsbedrift.
Stk. 3. Landbrugs- og fiskeriministeren kan fastsætte regler om 1) de investeringer, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 2. Landbrugs- og fiskeriministeren kan yde garanti for lån, der  

 optages af jordbrugeren med henblik på gennemførelse af forbedringsplanen,  

 jf. § 1. Ministeren fastsætter regler om ydelse af garanti.
Kapitel 2 Miljøvenlige jordbrugsforanstaltninger § 3. Landbrugs- og fiskeriministeren kan yde tilskud til 1) miljøvenlige jordbrugsforanstaltninger og 2) demonstrationsprojekter af betydning for miljøvenlige  

 jordbrugsforanstaltninger.
 Stk. 2. Landbrugs- og fiskeriministeren kan fastsætte regler om,  

 at amtsrådet kan yde tilskud til de foranstaltninger, der er omfattet af stk.  

 1.
Stk. 3. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 3 Økologisk jordbrugsproduktion og økologiske jordbrugsprodukter § 4. Landbrugs- og fiskeriministeren kan yde tilskud til fremme af  

 økologisk jordbrugsproduktion.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
§ 5. Landbrugs- og fiskeriministeren nedsætter Det Økologiske  

 Jordbrugsråd til at fremme, følge og vurdere udviklingsmulighederne for en  

 dansk økologisk jordbrugsproduktion.
I spørgsmål, der vedrører de i § 4, stk.  

 1, nævnte områder, indhenter landbrugs- og fiskeriministeren en udtalelse fra  

 Det Økologiske Jordbrugsråd.
Stk. 2. Det Økologiske Jordbrugsråd består af en repræsentant for  

 henholdsvis Landbrugs- og Fiskeriministeriet, Miljø- og Energiministeriet,  

 Sundhedsministeriet, Foreningen for Biodynamisk Jordbrug, Landsforeningen  

 Økologisk Jordbrug, Samarbejdsudvalget for Økologisk/Biodynamisk Jordbrug, De  

 danske Landboforeninger, Dansk Familielandbrug, Dansk Erhvervsjordbrug,  

 Landbrugsraadet, Arbejderbevægelsens Erhvervsråd og Forbrugerrådet.  

 Landbrugs- og Fiskeriministeriets repræsentant er formand.
Rådet kan supplere  

 sig med særlig sagkyndige.
 Stk. 3. Landbrugs- og fiskeriministeren fastsætter Det Økologiske  

 Jordbrugsråds forretningsorden og regler for udvalgets arbejde, herunder om  

 sekretariatsbetjening af rådet.
 § 6. Landbrugs- og fiskeriministeren kan fastsætte regler om  

 produktion af økologiske jordbrugsprodukter, herunder regler om autorisation  

 af og kontrol med økologiske jordbrugsbedrifter.
Stk. 2. Landbrugs- og fiskeriministeren kan fastsætte regler om  

 virksomheders forarbejdning, behandling, opbevaring, mærkning, transport,  

 salg og indførsel af økologiske levnedsmidler.
Landbrugs- og  

 fiskeriministeren kan endvidere fastsætte regler om autorisation, anmeldelse,  

 godkendelse og kontrol af sådanne virksomheder.
 Stk. 3. Landbrugs- og fiskeriministeren kan tilbagekalde en  

 autorisation meddelt på grundlag af regler fastsat efter stk. 1 og 2, hvis  

 vilkårene for autorisation ikke overholdes.
Kapitel 4 Fremme af udviklingen i særlige landdistrikter (Mål 5 b-foranstaltninger) § 7. Landbrugs- og fiskeriministeren kan yde tilskud til  

 foranstaltninger til fremme af udviklingen i særlige landdistrikter.
 Stk. 2. Landbrugs- og fiskeriministeren kan fastsætte regler om,  

 at amtsrådet eller kommunalbestyrelsen kan yde tilskud til de  

 foranstaltninger, der er omfattet af stk. 1.
Stk. 3. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 8. Landbrugs- og fiskeriministeren nedsætter et udvalg med  

 repræsentanter for de berørte myndigheder og interesseorganisationer til at  

 bistå ved administrationen af de i § 7 omhandlede ordninger.
 Stk. 2. Landbrugs- og fiskeriministeren fastsætter regler om, at  

 udvalget kan udøve tilsyns- og opfølgningsfunktioner.
Kapitel 5 Foranstaltninger i ugunstigt stillede områder (Bjergdirektivet) § 9. Landbrugs- og fiskeriministeren kan yde tilskud til  

 foranstaltninger til fordel for landbrug i visse ugunstigt stillede områder.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 6 Etablering af samarbejde mellem jordbrugere § 10. Landbrugs- og fiskeriministeren kan yde tilskud til  

 administrationsudgifter ved igangsætning af samarbejde mellem jordbrugere.
 Stk. 2. Landbrugs- og fiskeriministeren kan fastsætte regler for  

 ydelse af tilskud efter stk. 1.
Kapitel 7 Administration af loven § 11. Landbrugs- og fiskeriministeren kan fastsætte regler om  

 ansøgning m.v. efter denne lov.
 Stk. 2. Landbrugs- og fiskeriministeren kan fastsætte regler om  

 administrationen af de i loven omhandlede ordninger.
 § 12. Landbrugs- og fiskeriministeren kan fastsætte regler om, at  

 udbetaling af tilskud efter denne lov skal ske til en af ansøger oprettet  

 konto i et pengeinstitut.
 § 13. Tilsagn om støtte i henhold til denne lov kan gives inden  

 for beløbsrammer, der fastsættes på de årlige bevillingslove, jf. dog § 3,  

 stk. 2, og § 7, stk. 2.
 Stk. 2. Tilskud i henhold til § 9 gives inden for en beløbsramme,  

 der fastsættes på de årlige bevillingslove.
 § 14. Landbrugs- og fiskeriministeren kan fastsætte regler, som  

 tilpasser støtten efter forholdene i de forskellige områder af landet.
 Stk. 2. Landbrugs- og fiskeriministeren kan fastsætte regler om,  

 at en støtteordning alene skal kunne anvendes i særlige områder.
 § 15. Landbrugs- og fiskeriministeren kan fastsætte regler om,  

 hvilken betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 16. Landbrugs- og fiskeriministeren kan bemyndige et direktorat  

 under ministeriet til at udøve sine beføjelser efter loven.
 Stk. 2. Landbrugs- og fiskeriministeren kan efter aftale med  

 finansministeren bemyndige Hypotekbanken (Kongeriget Danmarks Hypotekbank og  

 Finansforvaltning) til at træffe afgørelser efter loven.
 Stk. 3. Landbrugs- og fiskeriministeren kan fastsætte regler om,  

 at amtsrådet, kommunalbestyrelsen eller private organisationer kan udøve  

 ministerens beføjelser efter § 3, stk. 1, og § 7, stk. 1, herunder hvilke  

 betingelser der skal opfyldes for at kunne udøve beføjelserne.
 Stk. 4. Efter forhandling med vedkommende minister eller  

 vedkommende kommunale organisation kan landbrugs- og fiskeriministeren  

 fastsætte regler om andre myndigheders eller institutioners medvirken ved  

 varetagelse af opgaver efter regler udstedt i medfør af § 6. Landbrugs- og  

 fiskeriministeren kan fastsætte regler for varetagelsen af disse opgaver.
 § 17. Landbrugs- og fiskeriministeren kan fastsætte regler om  

 adgang til at påklage afgørelser, der er truffet i henhold til bemyndigelse  

 efter § 16, stk. 1, 2 og 4, herunder at afgørelser ikke kan indbringes for  

 anden administrativ myndighed.
 Stk. 2. Afgørelser, der i henhold til bemyndigelse efter § 16,  

 stk. 3, træffes af et amtsråd, en kommunalbestyrelse eller privat  

 organisation, kan indbringes for landbrugs- og fiskeriministeren.
 Stk. 3. Landbrugs- og fiskeriministeren kan fastsætte regler om  

 klageadgang, herunder om klagefrist.
Kapitel 8 Fællesbestemmelser § 18. Landbrugs- og fiskeriministeren kan fastsætte regler om  

 kontrol og tilsyn med de foranstaltninger, hvortil der ydes tilskud efter  

 denne lov.
 Stk. 2. Med henblik på at kontrollere gennemførte foranstaltninger  

 efter loven har landbrugs- og fiskeriministeren eller den, ministeren  

 bemyndiger dertil, mod behørig legitimation og uden retskendelse adgang til  

 jordbrugsbedrifter eller andre virksomheder, der drives af en fysisk eller  

 juridisk person, der har modtaget tilsagn om støtte efter loven, eller til  

 bedrifter eller virksomheder, som er autoriseret, anmeldt, godkendt eller  

 kontrolleret i medfør af § 6, stk. 1 eller 2. På tilsvarende måde har  

 landbrugs- og fiskeriministeren eller den, som ministeren bemyndiger dertil,  

 adgang til bedrifternes og virksomhedernes regnskaber, forretningsbøger m.v.
 Stk. 3. Den, der driver en jordbrugsbedrift eller anden  

 virksomhed, skal yde den fornødne vejledning og hjælp ved kontrollens  

 gennemførelse, og det i stk. 2 nævnte materiale skal udleveres til de  

 kontrollerende myndigheder på disses begæring.
 Stk. 4. Til brug for kontrollen kan landbrugs- og  

 fiskeriministeren indhente fornødne oplysninger hos skatte- og  

 afgiftsmyndigheder eller andre offentlige myndigheder.
 § 19. Støttemodtageren skal i hele støtteperioden på landbrugs- og  

 fiskeriministerens forlangende, jf. dog § 16, stk. 3, afgive erklæring om,  

 hvorvidt betingelserne for at modtage støtte fortsat opfyldes.
 Stk. 2. Støttemodtageren skal i hele støtteperioden underrette  

 landbrugs- og fiskeriministeren, jf. dog § 16, stk. 3, hvis betingelserne for  

 at modtage støtte ikke længere opfyldes.
§ 20. Landbrugs- og fiskeriministeren kan bestemme, at støtte  

 efter denne lov bortfalder helt eller delvis, hvis 1) støttemodtageren har givet urigtige eller vildledende oplysninger eller  

 har fortiet oplysninger af betydning for sagens afgørelse, 2) betingelserne for støtte ikke længere opfyldes, 3) støttemodtageren tilsidesætter sin pligt i medfør af regler udstedt  

 efter § 18, stk. 1, eller pligter i medfør af § 18, stk. 3, og § 19 eller 4) forudsætningerne for støtte i øvrigt efter landbrugs- og  

 fiskeriministerens skøn er væsentligt forrykket.
 Stk. 2. Landbrugs- og fiskeriministeren kan i de tilfælde, hvor  

 støtte bortfalder i medfør af stk. 1, bestemme, at ydede beløb helt eller  

 delvis skal tilbagebetales med tillæg af renter.
 Stk. 3. Landbrugs- og fiskeriministeren kan fastsætte regler om  

 beregningen af renter efter stk. 2.
 Stk. 4. Landbrugs- og fiskeriministeren kan fastsætte regler om,  

 at amtsrådet, kommunalbestyrelsen eller private organisationer kan udøve  

 ministerens beføjelser efter stk. 1 og 2.
 § 21. Landbrugs- og fiskeriministeren kan bestemme, at der skal  

 betales afgift og gebyr til hel eller delvis dækning af udgifter ved  

 autorisation, anmeldelse, godkendelse, administration og kontrol af regler  

 fastsat i henhold til § 6. Landbrugs- og fiskeriministeren kan fastsætte  

 regler herom.
 Stk. 2. Landbrugs- og fiskeriministeren kan fastsætte regler om  

 renter ved for sen indbetaling af afgifter og gebyrer, som opkræves efter  

 regler udstedt i medfør af stk. 1.
 Stk. 3. Landbrugs- og fiskeriministeren kan fastsætte regler om  

 opkrævning af særskilt gebyr ved for sen indbetaling af afgifter og gebyrer,  

 som opkræves efter regler udstedt i medfør af stk. 1.
 Stk. 4. Afgifter og gebyrer med påløbne renter samt gebyr i medfør  

 af stk. 3 kan inddrives ved udlæg i henhold til retsplejelovens § 478, stk.  

 2.
§ 22. Hypotekbanken kan inddrive statskassens tilgodehavende efter  

 § 20, stk. 2, og § 21 samt efter indfrielse af en i medfør af § 2 ydet  

 statsgaranti, med tillæg af renter og omkostninger.
Hypotekbanken kan  

 inddrive skyldige beløb ved indeholdelse i løn m.v. hos den pågældende efter  

 reglerne om inddrivelse af personlige skatter i kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Landbrugs- og fiskeriministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Landbrugs- og fiskeriministeren kan  

 fastsætte regler om klageadgangen, herunder om klagefrist.
Kapitel 9 Straffebestemmelser § 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse.
Stk. 2. Den, der i øvrigt undlader at give oplysninger, som den  

 pågældende har pligt til at give i henhold til denne lov eller regler fastsat  

 i medfør af loven, straffes med bøde, medmindre højere straf er forskyldt  

 efter anden lovgivning.
Det samme gælder den, som afgiver urigtige eller  

 vildledende oplysninger om sådanne forhold.
 Stk. 3. Den, der overtræder § 18, stk. 3, straffes med bøde.
 Stk. 4. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
Stk. 5. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
Stk. 6. Skønnes en overtrædelse ikke at ville medføre højere straf  

 end bøde, kan landbrugs- og fiskeriministeren tilkendegive, at sagen kan  

 afgøres uden retslig forfølgning.
Det er en betingelse herfor, at den, der  

 har begået overtrædelsen, erklærer sig skyldig i overtrædelsen og erklærer  

 sig rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 7. For så vidt angår den i stk. 6 nævnte tilkendegivelse,  

 finder bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
Kapitel 10 Ikrafttrædelse m.v.
 § 24. Tidspunktet for lovens eller dele af lovens ikrafttræden  

 fastsættes af landbrugs- og fiskeriministeren.
 Stk. 2. Lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995,  

 ophæves med undtagelse af § 1, stk. 2, og §§ 19 og 20 samt §§ 21-29, for så  

 vidt bestemmelserne angår § 1, stk. 2, og §§ 19 og 20. Loven er fortsat  

 gældende for ansøgninger indgivet inden tidspunktet for lovens ophævelse.
 Stk. 3. Administrative forskrifter udstedt i medfør af lov om  

 støtte til jordbrugets strukturudvikling og til økologisk jordbrug m.v., jf.  

 lovbekendtgørelse nr. 715 af 30. august 1995, forbliver i kraft, indtil de  

 ophæves eller afløses af regler udstedt i medfør af denne lov.
 § 25. Loven gælder ikke for Færøerne og Grønland.
Oprindeligt fremsat forslag Kapitel 1 Forbedringsplaner for jordbrugsbedrifter § 1. Landbrugs- og fiskeriministeren kan yde tilskud til  

 investeringer i forbindelse med gennemførelse af forbedringsplaner for  

 jordbrugsbedrifter.
 Stk. 2. Ud over tilskud efter stk. 1 kan der ydes et supplerende  

 tilskud til investeringer, der gennemføres af yngre jordbrugere, der første  

 gang driver en jordbrugsbedrift.
Stk. 3. Landbrugs- og fiskeriministeren kan fastsætte regler om 1) de investeringer, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 2. Landbrugs- og fiskeriministeren kan yde garanti for lån, der  

 optages af jordbrugeren med henblik på gennemførelse af forbedringsplanen,  

 jf. § 1. Ministeren fastsætter regler om ydelse af garanti.
Kapitel 2 Miljøvenlige jordbrugsforanstaltninger § 3. Landbrugs- og fiskeriministeren kan yde tilskud til 1) miljøvenlige jordbrugsforanstaltninger, og 2) demonstrationsprojekter af betydning for miljøvenlige  

 jordbrugsforanstaltninger.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 3 Økologisk jordbrugsproduktion og økologiske jordbrugsprodukter § 4. Landbrugs- og fiskeriministeren kan yde tilskud til fremme af  

 økologisk jordbrugsproduktion.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
§ 5. Landbrugs- og fiskeriministeren nedsætter Det Økologiske  

 Jordbrugsråd til at fremme, følge og vurdere udviklingsmulighederne for en  

 dansk økologisk jordbrugsproduktion.
I spørgsmål, der vedrører de i § 4, stk.  

 1, nævnte områder, indhenter landbrugs- og fiskeriministeren en udtalelse fra  

 Det Økologiske Jordbrugsråd.
Stk. 2. Det Økologiske Jordbrugsråd består af en repræsentant for  

 henholdsvis Landbrugs- og Fiskeriministeriet, Miljø- og Energiministeriet,  

 Sundhedsministeriet, Foreningen for Biodynamisk Jordbrug, Landsforeningen  

 Økologisk Jordbrug, Samarbejdsudvalget for Økologisk/Biodynamisk Jordbrug, De  

 danske Landboforeninger, Dansk Familielandbrug, Dansk Erhvervsjordbrug,  

 Landbrugsraadet, Arbejderbevægelsens Erhvervsråd og Forbrugerrådet.  

 Landbrugs- og Fiskeriministeriets repræsentant er formand.
Rådet kan supplere  

 sig med særlig sagkyndige.
 Stk. 3. Landbrugs- og fiskeriministeren fastsætter Det Økologiske  

 Jordbrugsråds forretningsorden og regler for udvalgets arbejde, herunder om  

 sekretariatsbetjening af rådet.
 § 6. Landbrugs- og fiskeriministeren kan fastsætte regler om  

 produktion af økologiske jordbrugsprodukter, herunder regler om autorisation  

 af og kontrol med økologiske jordbrugsbedrifter.
Stk. 2. Landbrugs- og fiskeriministeren kan fastsætte regler om  

 virksomheders forarbejdning, behandling, opbevaring, mærkning, transport,  

 salg og indførsel af økologiske levnedsmidler.
Landbrugs- og  

 fiskeriministeren kan endvidere fastsætte regler om autorisation, anmeldelse,  

 godkendelse og kontrol af sådanne virksomheder.
 Stk. 3. Landbrugs- og fiskeriministeren kan tilbagekalde en  

 autorisation meddelt på grundlag af regler fastsat efter stk. 1 og 2, hvis  

 vilkårene for autorisation ikke overholdes.
Kapitel 4 Fremme af udviklingen i særlige landdistrikter (Mål 5b-foranstaltninger) § 7. Landbrugs- og fiskeriministeren kan yde tilskud til  

 foranstaltninger til fremme af udviklingen i særlige landdistrikter.
 Stk. 2. Landbrugs- og fiskeriministeren kan fastsætte regler om,  

 at amtsrådet eller kommunalbestyrelsen kan yde tilskud til de  

 foranstaltninger, der er omfattet af stk. 1.
Stk. 3. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 8. Landbrugs- og fiskeriministeren nedsætter et udvalg med  

 repræsentanter for de berørte myndigheder og interesseorganisationer til at  

 bistå ved administrationen af de i § 7 omhandlede ordninger.
 Stk. 2. Landbrugs- og fiskeriministeren fastsætter regler om, at  

 udvalget kan udøve tilsyns- og opfølgningsfunktioner.
Kapitel 5 Foranstaltninger i ugunstigt stillede områder (Bjergdirektivet) § 9. Landbrugs- og fiskeriministeren kan yde tilskud til  

 foranstaltninger til fordel for landbrug i visse ugunstigt stillede områder.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 6 Etablering af samarbejde mellem jordbrugere § 10. Landbrugs- og fiskeriministeren kan yde tilskud til  

 administrationsudgifter ved igangsætning af samarbejde mellem jordbrugere.
 Stk. 2. Landbrugs- og fiskeriministeren kan fastsætte regler for  

 ydelse af tilskud efter stk. 1.
Kapitel 7 Administration af loven § 11. Landbrugs- og fiskeriministeren kan fastsætte regler om  

 ansøgning m.v. efter denne lov.
 Stk. 2. Landbrugs- og fiskeriministeren kan fastsætte regler om  

 administrationen af de i loven omhandlede ordninger.
 § 12. Landbrugs- og fiskeriministeren kan fastsætte regler om, at  

 udbetaling af tilskud efter denne lov skal ske til en af ansøger oprettet  

 konto i et pengeinstitut.
 § 13. Tilsagn om støtte i henhold til denne lov kan gives inden  

 for beløbsrammer, der fastsættes på de årlige bevillingslove, jf. dog § 7,  

 stk. 2.
 Stk. 2. Tilskud i henhold til § 9 gives inden for en beløbsramme,  

 der fastsættes på de årlige bevillingslove.
 § 14. Landbrugs- og fiskeriministeren kan fastsætte regler, som  

 tilpasser støtten efter forholdene i de forskellige områder af landet.
 Stk. 2. Landbrugs- og fiskeriministeren kan fastsætte regler om,  

 at en støtteordning alene skal kunne anvendes i særlige områder.
 § 15. Landbrugs- og fiskeriministeren kan fastsætte regler om,  

 hvilken betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 16. Landbrugs- og fiskeriministeren kan bemyndige et direktorat  

 under ministeriet til at udøve sine beføjelser efter loven.
 Stk. 2. Landbrugs- og fiskeriministeren kan efter aftale med  

 finansministeren bemyndige Hypotekbanken (Kongeriget Danmarks Hypotekbank og  

 Finansforvaltning) til at træffe afgørelser efter loven.
 Stk. 3. Landbrugs- og fiskeriministeren kan fastsætte regler om,  

 at amtsrådet, kommunalbestyrelsen eller private organisationer kan udøve  

 ministerens beføjelser efter § 7, stk. 1, herunder hvilke betingelser der  

 skal opfyldes for at kunne udøve beføjelserne.
 Stk. 4. Efter forhandling med vedkommende minister eller  

 vedkommende kommunale organisation kan landbrugs- og fiskeriministeren  

 fastsætte regler om andre myndigheders eller institutioners medvirken ved  

 varetagelse af opgaver efter regler udstedt i medfør af § 6. Landbrugs- og  

 fiskeriministeren kan fastsætte regler for varetagelsen af disse opgaver.
 § 17. Landbrugs- og fiskeriministeren kan fastsætte regler om  

 adgang til at påklage afgørelser, der er truffet i henhold til bemyndigelse  

 efter § 16, stk. 1, 2 og 4, herunder at afgørelser ikke kan indbringes for  

 anden administrativ myndighed.
 Stk. 2. Afgørelser, der i henhold til bemyndigelse efter § 16,  

 stk. 3, træffes af et amtsråd, en kommunalbestyrelse eller privat  

 organisation kan indbringes for landbrugs- og fiskeriministeren.
 Stk. 3. Landbrugs- og fiskeriministeren kan fastsætte regler om  

 klageadgang, herunder om klagefrist.
Kapitel 8 Fællesbestemmelser § 18. Landbrugs- og fiskeriministeren kan fastsætte regler om  

 kontrol og tilsyn med de foranstaltninger, hvortil der ydes tilskud efter  

 denne lov.
 Stk. 2. Med henblik på at kontrollere gennemførte foranstaltninger  

 efter loven har landbrugs- og fiskeriministeren eller den, ministeren  

 bemyndiger dertil, mod behørig legitimation og uden retskendelse adgang til  

 jordbrugsbedrifter eller andre virksomheder, der drives af en fysisk eller  

 juridisk person, der har modtaget tilsagn om støtte efter loven, eller til  

 bedrifter eller virksomheder, som er autoriseret, anmeldt, godkendt eller  

 kontrolleret i medfør af § 6, stk. 1 eller 2. På tilsvarende måde har  

 landbrugs- og fiskeriministeren eller den, som ministeren bemyndiger dertil,  

 adgang til bedrifternes og virksomhedernes regnskaber, forretningsbøger m.v.
 Stk. 3. Den, der driver en jordbrugsbedrift eller anden  

 virksomhed, skal yde den fornødne vejledning og hjælp ved kontrollens  

 gennemførelse, og det i stk. 2 nævnte materiale skal udleveres til de  

 kontrollerende myndigheder på disses begæring.
 Stk. 4. Til brug for kontrollen kan landbrugs-og fiskeriministeren  

 indhente fornødne oplysninger hos skatte- og afgiftsmyndigheder eller andre  

 offentlige myndigheder.
 § 19. Støttemodtageren skal i hele støtteperioden på forlangende  

 afgive erklæring om, hvorvidt betingelserne for at modtage støtte fortsat  

 opfyldes.
 Stk. 2. Støttemodtageren skal i hele støtteperioden underrette  

 landbrugs- og fiskeriministeren, hvis betingelserne for at modtage støtte  

 ikke længere opfyldes.
§ 20. Landbrugs- og fiskeriministeren kan bestemme, at støtte  

 efter denne lov bortfalder helt eller delvist, hvis 1) støttemodtageren har givet urigtige eller vildledende oplysninger eller  

 har fortiet oplysninger af betydning for sagens afgørelse, 2) betingelserne for støtte ikke længere opfyldes, 3) støttemodtageren tilsidesætter sin pligt i medfør af regler udstedt  

 efter § 18, stk. 1, eller pligter i medfør af § 18, stk. 3, og § 19, eller 4) forudsætningerne for støtte i øvrigt efter landbrugs- og  

 fiskeriministerens skøn er væsentligt forrykket.
 Stk. 2. Landbrugs- og fiskeriministeren kan i de tilfælde, hvor  

 støtte bortfalder i medfør af stk. 1, bestemme, at ydede beløb helt eller  

 delvist skal tilbagebetales med tillæg af renter.
 Stk. 3. Landbrugs- og fiskeriministeren kan fastsætte regler om  

 beregningen af renter efter stk. 2.
 § 21. Landbrugs- og fiskeriministeren kan bestemme, at der skal  

 betales afgift og gebyr til hel eller delvis dækning af udgifter ved  

 autorisation, anmeldelse, godkendelse, administration og kontrol af regler  

 fastsat i henhold til § 6. Landbrugs- og fiskeriministeren kan fastsætte  

 regler herom.
 Stk. 2. Landbrugs- og fiskeriministeren kan fastsætte regler om  

 renter ved for sen indbetaling af afgifter og gebyrer, som opkræves efter  

 regler udstedt i medfør af stk. 1.
 Stk. 3. Landbrugs- og fiskeriministeren kan fastsætte regler om  

 opkrævning af særskilt gebyr ved for sen indbetaling af afgifter og gebyrer,  

 som opkræves efter regler udstedt i medfør af stk. 1.
 Stk. 4. Afgifter og gebyrer med påløbne renter samt gebyr i medfør  

 af stk. 3 kan inddrives ved udlæg i henhold til retsplejelovens § 478, stk.  

 2.
§ 22. Hypotekbanken kan inddrive statskassens tilgodehavende efter  

 § 20, stk. 2, og § 21 samt efter indfrielse af en i medfør af § 2 ydet  

 statsgaranti, med tillæg af renter og omkostninger.
Hypotekbanken kan  

 inddrive skyldige beløb ved indeholdelse i løn m.v. hos den pågældende efter  

 reglerne om inddrivelse af personlige skatter i kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Landbrugs- og fiskeriministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Landbrugs- og fiskeriministeren kan  

 fastsætte regler om klageadgangen, herunder om klagefrist.
Kapitel 9 Straffebestemmelser § 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse.
Stk. 2. Den, der i øvrigt undlader at give oplysninger, som den  

 pågældende har pligt til at give i henhold til denne lov eller regler fastsat  

 i medfør af loven, straffes med bøde, medmindre højere straf er forskyldt  

 efter anden lovgivning.
Det samme gælder den, som afgiver urigtige eller  

 vildledende oplysninger om sådanne forhold.
 Stk. 3. Den, der overtræder § 18, stk. 3, straffes med bøde.
 Stk. 4. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
Stk. 5. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
Stk. 6. Skønnes en overtrædelse ikke at ville medføre højere straf  

 end bøde, kan landbrugs- og fiskeriministeren tilkendegive, at sagen kan  

 afgøres uden retslig forfølgning.
Det er en betingelse herfor, at den, der  

 har begået overtrædelsen, erklærer sig skyldig i overtrædelsen og erklærer  

 sig rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 7. For så vidt angår den i stk. 6 nævnte tilkendegivelse  

 finder bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
Kapitel 10 Ikrafttrædelse m.v.
 § 24. Tidspunktet for lovens eller dele af lovens ikrafttræden  

 fastsættes af landbrugs- og fiskeriministeren.
 Stk. 2. Lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995,  

 ophæves med undtagelse af § 1, stk. 2, og §§ 19-20, samt §§ 21-29 for så vidt  

 bestemmelserne angår § 1, stk. 2, og §§ 19-20. Loven er fortsat gældende for  

 ansøgninger indgivet inden tidspunktet for lovens ophævelse.
 Stk. 3. Administrative forskrifter udstedt i medfør af lov om  

 støtte til jordbrugets strukturudvikling og til økologisk jordbrug m.v., jf.  

 lovbekendtgørelse nr. 715 af 30. august 1995, forbliver i kraft, indtil de  

 ophæves eller afløses af regler udstedt i medfør af denne lov.
 § 25. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for lovforslaget Lovforslaget tilsigter en forenkling og en redaktionel sanering i forhold  

 til den gældende lov, der efter en række ændringer forekommer uoverskuelig.  

 Kapitlerne om de enkelte støtteordninger foreslås i al væsentlighed udformet  

 som bemyndigelsesbestemmelser.
Derved undgås lovregulering på områder, der  

 mere hensigtsmæssigt kan reguleres ved bekendtgørelse.
Strukturloven, jf. lovbekendtgørelse nr. 715 af 30. august 1995 om støtte  

 til jordbrugets strukturudvikling og til økologisk jordbrug m.v., er  

 oprindelig fra 1986. Loven indeholder hjemmel til iværksættelse af en række  

 ordninger vedrørende forbedring af landbrugsstrukturernes effektivitet og  

 miljøvenlige produktionsmetoder i landbruget.
Loven indeholder endvidere  

 regler om bl.a. økologisk jordbrug og økologiske levnedsmidler og om støtte  

 til foranstaltninger i særlige landdistrikter.
 Med loven gennemføres en række EU-medfinansierede støtteordninger.  

 Økologiske udviklingsprojekter finansieres dog fuldt ud nationalt, ligesom en  

 mindre del af støtten i ugunstigt stillede områder ikke vil blive  

 medfinansieret.
Imidlertid er skovbrugsforanstaltningerne ved kongelig resolution af 13.  

 oktober 1994 overført til Miljø- og Energiministeriet.
Det er derfor  

 hensigten at overføre reglerne om disse tilskud til skovloven.
Endvidere er nogle af de støtteordninger, der er indeholdt i  

 strukturloven, ophørt.
Det gælder tilskud til jordbrugsdrift i miljøfølsomme  

 områder og tilskud til 5-årig udtagning af agerjord.
 Desuden har tilskudsordningen for etablering af vikarordninger vist sig at  

 være uden praktisk betydning.
 Siden 1986 er loven ændret adskillige gange, især i forbindelse med  

 gennemførelse af nye eller ændrede EU-støtteordninger.
 Under hensyn til ovennævnte forhold er det fundet hensigtsmæssigt at  

 udforme lovforslaget som forslag til ny lov.
Der er endvidere behov for at foretage visse mindre ændringer i lovens  

 administrative bestemmelser, herunder at ændre reglerne om godkendelse af  

 sagkyndige og at fastsætte regler om udbetaling af tilskud til ansøgers konto  

 i et pengeinstitut.
Desuden indeholder lovforslaget enkelte mindre ændringer,  

 som er nærmere omtalt i bemærkningerne til lovforslagets enkelte  

 bestemmelser.
 Det er ikke med lovforslaget hensigten på nuværende tidspunkt at foretage  

 væsentlige ændringer i indholdet og administrationen af de omhandlede  

 ordninger.
2. Den gældende lov Den gældende lov indeholder en række støtteordninger inden for jordbruget:
a) Tilskud til forbedringsplaner, lovens kapitel 2 Efter lovens kapitel 2 kan der ydes tilskud til investeringer i det  

 primære jordbrug med det formål at forbedre forholdene på bedriften.
 Efter de gældende regler stilles der betingelser til ansøger, til  

 jordbrugsbedriften og til forbedringsplanen.
De vigtigste betingelser for tilskud er, at ansøger skal - have jordbrug som hovederhverv, - have en jordbrugsfaglig uddannelse, - have et økonomisk behov, og - føre driftsregnskab i hele tilskudsperioden.
 Desuden skal den jordbrugsbedrift, som ansøgeren driver, opfylde nogle  

 betingelser, hvoraf de væsentligste er følgende:
 1) Bedriften skal på ansøgningstidspunktet give en arbejdsindkomst pr.  

 heltidsbeskæftiget på bedriften, der er lavere end den gennemsnitlige  

 lønmodtagerindkomst.
 2) Forbedringsplanen skal vise, at arbejdsindkomsten pr.  

 heltidsbeskæftiget efter investeringernes gennemførelse vil stige med mindst  

 10 pct., eller at investeringerne er nødvendige for at opretholde den  

 nuværende arbejdsindkomst pr. heltidsbeskæftiget.
 3) Arbejdsindkomsten pr. heltidsbeskæftiget må efter investeringernes  

 gennemførelse ikke overstige 120 pct. af den gennemsnitlige  

 lønmodtagerindkomst.
 Endelig skal den opstillede forbedringsplan for bedriften indeholde  

 oplysninger om bedriftens indkomst- og strukturforhold på  

 ansøgningstidspunktet og efter planens gennemførelse samt oplysninger om de  

 påtænkte investeringer.
b) Særligt tilskud til yngre jordbrugere, lovens kapitel 3 Efter lovens kapitel 3 kan der ydes et supplerende tilskud til jordbrugere  

 under 40 år, som første gang etablerer sig på en jordbrugsbedrift.
c) Garanti, lovens kapitel 4 Efter lovens kapitel 4 kan der ydes garanti for lån, som optages til  

 finansiering af investeringer, der er omfattet af en forbedringsplan efter  

 kapitel 2. Garanti kan ydes for lån, der ikke kan opnås i  

 realkreditinstitutter.
d) Tilskud til etablering af samarbejde mellem jordbrugere, lovens  

 kapitel 5 Efter lovens kapitel 5 kan der ydes tilskud til administrationsudgifterne  

 ved igangsætning af samarbejde mellem jordbrugere.
Samarbejdet skal have til  

 formål at skabe en mere rationel fælles udnyttelse af produktionsmidlerne  

 eller en fælles drift.
e) Tilskud til etablering af vikarordninger, lovens kapitel 6 Efter lovens kapitel 6 kan der ydes tilskud til administrationsudgifterne  

 ved igangsætning af vikarordninger inden for jordbrugsorganisationer.
f) Tilskud til skovbrugsforanstaltninger, lovens kapi-tel 7 Efter lovens kapitel 7 kan der ydes tilskud til skovbrugsforanstaltninger.  

 Tilskud kan ydes til skovtilplantning af landbrugspligtige arealer, pleje af  

 tilplantede arealer og til foranstaltninger til forbedring af eksisterende  

 skove.
g) Tilskud til jordbrugsdrift i miljøfølsomme områder, lovens kapitel  

 7 a Efter lovens kapitel 7 a kan der ydes tilskud til jordbrugere, der  

 indfører eller opretholder miljøvenlige produktionsmetoder i særligt udpegede  

 miljøfølsomme områder.
Tilskud ydes på grundlag af en aftale mellem amtsrådet og den enkelte  

 jordbruger.
Aftalen skal indgås for en periode på 5 år.
h) Tilskud til miljøvenlige jordbrugsforanstaltninger, lovens kapitel  

 7 b Ifølge lovens § 20 c kan der ydes tilskud til jordbrugere, der indgår en  

 aftale om udtagning af agerjord af produktionen i en periode på 5 år.
 De jorder, der tages ud af produktionen, skal tilplantes med skov,  

 anvendes til græsning med henblik på ekstensivt husdyrhold, braklægges eller  

 anvendes til ikke-jordbrugsmæssige formål.
Efter lovens § 20 d kan der ydes tilskud til en række forskellige  

 foranstaltninger.
Tilskud gives først og fremmest til arealer, der ligger i  

 særligt følsomme landbrugsområder (SFL-områder). SFL-områderne udpeges af  

 amtsrådene.
Tilskud kan efter de gældende regler ydes til nedsættelse af  

 kvælstoftilførslen, sprøjtefrie randzoner, miljøvenlig drift af græsarealer  

 uden for omdriften, udlæg af rajgræs, 20-årig udtagning af agerjord og  

 demonstrationsprojekter.
Foranstaltningerne er 5-årige, bortset fra den  

 20-årige udtagning og demonstrationsprojekter.
i) Tilskud til fremme af udviklingen i særlige landdistrikter, lovens  

 kapitel 7 c Efter lovens kapitel 7 c kan der ydes tilskud til foranstaltninger i  

 særligt udpegede landdistrikter (mål 5b-foranstaltninger).
Efter de gældende regler kan der ydes tilskud til - omstrukturering og miljøbeskyttelse i jordbruget, - virksomhedsudvikling og - landboturisme.
 Det er en betingelse, at der også opnås tilskud fra Den Europæiske  

 Udviklings- og Garantifond for Landbruget (EUGFL).
 Der kan ydes tilskud til jordbrugere, virksomheder og foreninger m.v.
j) Støtte til økologiforanstaltninger, lovens kapitel 7 d Efter lovens kapitel 7 d kan der ydes tilskud til fremme af økologisk  

 jordbrugsproduktion.
Tilskud ydes til jordbrugere, der omlægger til økologisk jordbrug og til  

 jordbrugere, der opretholder økologiske jordbrug.
Desuden kan tilskud ydes  

 til udviklingsprojekter inden for økologisk jordbrugsproduktion.
 Der er desuden i lovens § 20 l hjemmel til at fastsætte regler om  

 produktion af økologiske jordbrugsprodukter og om forarbejdning m.v. af  

 økologiske levnedsmidler.
k) Tilskud til foranstaltninger i ugunstigt stillede områder, lovens  

 kapitel 7 e Efter lovens kapitel 7 e kan der ydes udligningsgodtgørelse til  

 landbrugere i særligt udpegede ugunstigt stillede områder (bjergdirektivet).  

 Udligningsgodtgørelsen omfatter dels en godtgørelse beregnet på grundlag af  

 det støtteberettigede areal på bedriften, dels en godtgørelse pr.  

 storkreaturenhed.
Ordningen er endnu ikke trådt i kraft.
Iværksættelse af ordningen  

 afventer, at Rådet for Den Europæiske Union tager stilling til ordningens  

 indførelse i Danmark.
3. Lovforslagets indhold I.
Støtteordninger I lovforslaget er fastsat rammerne for de bestemmelser, der er nødvendige  

 til supplerende gennemførelse her i landet af Det Europæiske Fællesskabs  

 forordninger om forbedring af landbrugsstrukturernes effektivitet, om  

 miljøvenlige produktionsmetoder i landbruget og om naturpleje, om økologisk  

 produktionsmetode for landbrugsprodukter og om strukturfondene, for så vidt  

 angår de omhandlede støtteordninger.
 Med lovforslaget videreføres de nuværende støtteordninger i vidt omfang  

 uændret, hvilket også gælder ordningernes administration.
a) Tilskud til forbedringsplaner Den gældende ordning med tilskud til forbedringsplaner videreføres  

 uændret.
Hensigten med den ændrede formulering af bestemmelserne er at give  

 landbrugs- og fiskeriministeren hjemmel til at fastsætte de mere detaljerede  

 regler for tilskud og at give ministeren mulighed for at foretage mindre  

 ændringer i regelsættet, herunder i tilfælde, hvor EU-reglerne på området  

 bliver ændret.
Herved vil formuleringen komme til at svare til de øvrige  

 støtteordninger i loven.
b) Særligt tilskud til yngre jordbrugere Den gældende ordning med supplerende tilskud til yngre jordbrugere  

 videreføres uændret.
Der henvises i øvrigt til det ovenfor under afsnit a)  

 anførte.
c) Garanti Den gældende ordning med ydelse af garanti videreføres uændret.
d) Tilskud til etablering af samarbejde mellem jordbrugere Den gældende ordning med tilskud til etablering af samarbejde mellem  

 jordbrugere videreføres uændret.
e) Tilskud til etablering af vikarordninger Ordningen med tilskud til etablering af vikarordninger foreslås ophævet.  

 Tilskudsordningen har aldrig været anvendt, hvilket hænger sammen med, at  

 hele landet allerede er dækket af vikarordninger.
f) Tilskud til skovbrugsforanstaltninger Ordningerne i kapitel 7 i den gældende lov er overført til Miljø- og  

 Energiministeriets ressort, og ordningen med tilskud til  

 skovbrugsforanstaltninger vil blive indarbejdet i skovloven.
g) Tilskud til jordbrugsdrift i miljøfølsomme områder Ordningen i kapitel 7 i den gældende lov er ophørt for så vidt angår nye  

 aftaler.
Der vil til og med 1996 fortsat blive udbetalt tilskud efter  

 ordningen på grundlag af tidligere indgåede aftaler.
Ordningen er afløst af  

 tilskud til miljøvenlige jordbrugsforanstaltninger, jf. den gældende lovs  

 kapitel 7 b.
h) Tilskud til miljøvenlige jordbrugsforanstaltninger Ordningen med tilskud til 5-årig udtagning af agerjord, jf. den gældende  

 lovs § 20 c, er ophørt i 1992 for så vidt angår nye aftaler.
Tilskud  

 udbetales til og med 1997. Ordningen er afløst af ordningen med ydelse af  

 tilskud til producenter af visse markafgrøder (hektarstøtteordningen).
 Tilskud til miljøvenlige jordbrugsforanstaltninger, jf. den gældende lovs  

 § 20 d, videreføres uændret.
i) Tilskud til fremme af udviklingen i særlige landdistrikter De gældende ordninger med tilskud til mål 5b-foranstaltninger og  

 fællesskabsinitiativet LEADER videreføres uændret.
j) Økologiforanstaltninger Den gældende ordning med tilskud til foranstaltninger inden for økologisk  

 jordbrugsproduktion videreføres uændret.
Det samme gælder reglerne om kontrol  

 og autorisation.
k) Tilskud til foranstaltninger i ugunstigt stillede områder Lovens bestemmelser om tilskud til foranstaltninger i ugunstigt stillede  

 områder videreføres uændret.
II.
Administration Det er hensigten at opretholde den nuværende administration af  

 ordningerne, bortset fra nedenstående ændringer og de mindre ændringer, der  

 er omtalt i bemærkningerne til de enkelte bestemmelser.
 a) Bistand af godkendte sagkyndige ved udfærdigelse af ansøgninger  

 m.v.
Det er hensigten, at landbrugs- og fiskeriministeren fortsat kan bestemme,  

 at ansøgninger m.v. skal udarbejdes med bistand af og attesteres af en  

 godkendt sagkyndig.
Formålet er, at ansøgninger m.v. udarbejdes korrekt, og  

 at ansøgeren får den fornødne rådgivning i forbindelse med ansøgningen og den  

 påtænkte foranstaltning.
Efter de gældende regler er det en betingelse for at blive godkendt som  

 sagkyndig, at den pågældende har en jordbrugsfaglig uddannelse og har  

 erfaring i rådgivning af jordbrugere.
Uddannelseskravet afhænger af den  

 tilskudsordning, som den sagkyndige skal virke indenfor.
For at blive  

 godkendt som sagkyndig til at medvirke ved udarbejdelse af ansøgninger m.v.  

 efter den gældende lovs kapitel 2 om tilskud til forbedringsplaner kræves  

 det, at den pågældende har en teoretisk uddannelse som agronom/hortonom,  

 eller at den pågældende er statsautoriseret eller registreret revisor eller  

 har en anden højere økonomisk uddannelse og har en teoretisk jordbrugsmæssig  

 uddannelse af mindst et års varighed.
 Konkurrencerådet har imidlertid gjort opmærksom på, at kravet om, at  

 revisorer skal have en supplerende teoretisk jordbrugsmæssig uddannelse,  

 efter Konkurrencerådets opfattelse har skadelige virkninger for konkurrencen.  

 Konkurrencerådet har derfor henstillet, at dette krav ophæves.
I overensstemmelse hermed vil der ikke længere blive stillet krav om  

 supplerende teoretisk jordbrugsmæssig uddannelse.
Herefter vil landøkonomiske  

 konsulenter, revisorer og personer med en anden relevant uddannelse kunne  

 godkendes som sagkyndige til at bistå ved udarbejdelse af ansøgninger m.v.  

 efter lovforslagets kapitel 1, forbedringsplaner for jordbrugsbedrifter.
Det  

 vil fortsat være en betingelse, at den pågældende har erfaring med rådgivning  

 af jordbrugere.
 Betingelserne for at blive godkendt som sagkyndig efter ordningen med  

 tilskud til miljøvenlige jordbrugsforanstaltninger vil fortsat være, at den  

 pågældende er planteavlskonsulent (agronom), idet denne ordning forudsætter  

 en planteavlsmæssig viden og ikke en økonomisk viden.
b) Udbetaling af tilskud til ansøgers konto i et pengeinstitut Det er hensigten at fastsætte regler om, at tilskudsbeløb vil blive  

 udbetalt til ansøgers konto i et pengeinstitut.
Baggrunden for forslaget er,  

 at konto-til-konto-overførsler er en hurtig og sikker betalingsmåde, og at  

 denne betalingsmåde er blevet almindeligt udbredt.
4. Lovforslagets økonomiske og administrative konsekvenser Lovforslaget vil ikke få finansielle eller administrative konsekvenser for  

 staten eller for kommuner og amtskommuner, da der er tale om videreførelse af  

 gældende ordninger.
5. Lovforslagets erhvervsøkonomiske og miljømæssige konsekvenser Lovforslaget vil ikke få erhvervsøkonomiske eller miljømæssige  

 konsekvenser, da der er tale om videreførelse af gældende ordninger.
6. Forholdet til EU-retten Lovforslaget indeholder bestemmelser, der er nødvendige til supplerende  

 gennemførelse i Danmark af en række forordninger og mulige senere ændringer  

 heraf under den fælles landbrugspolitik.
Disse støtteordninger er  

 medfinansieret af EUGFL.
Der er ikke ved lovforslaget tilsigtet nogen ændring  

 i den allerede foretagne gennemførelse af disse ordninger.  

 Europa-Kommissionen vil i overensstemmelse med bestemmelserne i  

 forordningerne blive orienteret om det nye lovgrundlag.
Lovforslaget indeholder i relation til den økologiske jordbrugsproduktion  

 og økologiske jordbrugsprodukter bestemmelser om statsstøtte.
Det samme  

 gælder foranstaltningerne i ugunstigt stillede områder.
Disse ordninger er  

 tidligere notificeret for Europa-Kommissionen i medfør af EU's  

 statsstøtteregler, jf.
EF-traktatens art. 93, stk. 3. Da der er tale om en  

 ændring af disse ordningers retsgrundlag, skal denne del af lovforslaget  

 notificeres for Europa-Kommissionen, og Kommissionens godkendelse skal  

 foreligge, før den notificerede lov kan sættes i kraft.
7. Høring Lovforslaget har været forelagt for Amtsrådsforeningen i Danmark,  

 Kommunernes Landsforening, Dansk Erhvervsfrugtavl, Dansk  

 Erhvervsgartnerforening, Dansk Erhvervsjordbrug, Dansk Familielandbrug, De  

 danske Landboforeninger, Forbrugerrådet, Landbrugsraadet, Landsforeningen  

 Økologisk Jordbrug, Sammenslutningen af Danske Småøer, Danmarks  

 Naturfredningsforening, Foreningen af Registrerede Revisorer, Foreningen af  

 Statsautoriserede Revisorer, Hedeselskabet, Friluftsrådet, Det Økologiske  

 Jordbrugsråd, Konkurrencerådet, Dansk Landbrugs Realkreditfond, Dansk  

 Skovforening, De danske Skovdyrkerforeninger, Foreningen af Biodynamisk  

 Jordbrug og Arbejderbevægelsens Erhvervsråd.
Bemærkninger til de enkelte bestemmelser Til § 1 Til stk. 1-3 De foreslåede bestemmelser erstatter bestemmelserne i §§ 2-9 og § 11 i den  

 gældende lov.
Som omtalt under de almindelige bemærkninger er det hensigten,  

 at de mere detaljerede bestemmelser om tilskud fastsættes i bekendtgørelse.  

 Der er ikke for tiden planer om at ændre reglerne i den gældende  

 bekendtgørelse.
Til § 2 Bestemmelsen svarer til § 13 i den gældende lov.
Til § 3 Bortset fra en redaktionel ændring svarer bestemmelsen til § 20 d i den  

 gældende lov, med undtagelse af § 20 d, stk. 3, der er omfattet af den  

 foreslåede § 15.
Bestemmelsen er i øvrigt en sammenskrivning af § 20 d i den gældende lov,  

 hvilket har givet bestemmelsen en mere forenklet udformning.
Dette har dog  

 ikke indflydelse på indholdet, og de gældende bekendtgørelser på området vil  

 blive videreført.
Til § 4 Bestemmelserne svarer til § 20 i, stk. 1 og 2, i den gældende lov, bortset  

 fra en redaktionel ændring.
Til § 5 Bestemmelserne er en sammenskrivning af § 20 j og § 20 k i den gældende  

 lov.
På grund af den stigende interesse for omlægning til økologisk jordbrug  

 findes det hensigtsmæssigt, at Dansk Erhvervsjordbrug på linie med De danske  

 Landboforeninger og Dansk Familielandbrug får adgang til at udpege et medlem  

 af rådet.
Til § 6 Bestemmelserne svarer til § 20 l, stk. 1-3, i den gældende lov, bortset  

 fra en redaktionel ændring.
Som følge af at økologiforordningen er under  

 revision, er anmeldelse og godkendelse af virksomheder indføjet.
Til §§ 7 og 8 Bestemmelserne svarer til § 20 g og § 20 h i den gældende lov, bortset fra  

 en redaktionel ændring.
Tilskud vil fortsat kun blive ydet til  

 foranstaltninger, der opnår tilskud fra EUGFL.
Til § 9 Bestemmelsen svarer til § 20 m i den gældende lov, bortset fra en  

 redaktionel ændring.
Tilskud ydes i henhold til Det Europæiske Fællesskabs  

 regler om særlige foranstaltninger til fordel for landbrug i bjergområder og  

 i visse ugunstigt stillede områder.
Til § 10 Bestemmelsen svarer til § 15 i den gældende lov bortset fra, at de nærmere  

 bestemmelser om samarbejdets formål ikke længere fremgår af loven, men  

 fastsættes i bekendtgørelse.
Til § 11 Til stk. 1 Bestemmelsen erstatter § 21 i den gældende lov.
 Efter bestemmelsen kan landbrugs- og fiskeriministeren fastsætte regler om  

 ansøgningsprocedure m.v., herunder at ansøgninger m.v. skal udfærdiges med  

 bistand af og attesteres af en godkendt sagkyndig.
Det er hensigten at fastsætte regler om betingelserne for godkendelse som  

 sagkyndig, herunder om tilbagekaldelse af godkendelsen.
Der vil blive stillet  

 krav om uddannelse og erfaring i rådgivning for godkendelse som sagkyndig,  

 jf. de almindelige bemærkninger.
Til stk. 2 Det er hensigten at fastsætte regler om den nærmere fremgangsmåde for  

 administrationen af de enkelte ordninger svarende til de regler herom, der er  

 indeholdt i den gældende lov og i regler udstedt i medfør af den gældende  

 lov.
Til § 12 Det er hensigten at fastsætte regler om, at tilskudsbeløbet udbetales til  

 ansøgers konto i et pengeinstitut, jf. de almindelige bemærkninger.
Til § 13 Bestemmelsen samler alle den gældende lovs bevillingslovshenvisninger i en  

 paragraf.
Der er således tale om en videreførelse af de hidtil gældende  

 regler.
Til § 14 Reglerne om miljøvenlige jordbrugsforanstaltninger, jf. § 20 d, stk. 3, i  

 den gældende lov, har hidtil givet mulighed for at målrette anvendelsen af  

 foranstaltningerne til særlige områder eller områdetyper.
Det er fortsat  

 hensigten, at de miljømæssige forhold i forskellige områder kan give mulighed  

 for at differentiere i støttetildelingen.
Til § 15 Bestemmelsen svarer til § 24 i den gældende lov.
Til § 16 Bestemmelsen viderefører reglerne i den gældende lov om delegation af  

 ministerens beføjelser.
Bestemmelsen udvides dog således, at landbrugs- og  

 fiskeriministeren efter aftale med finansministeren kan bemyndige  

 Hypotekbanken til at træffe afgørelser efter loven.
Bemyndigelsen vil  

 eventuelt blive anvendt til at overføre administrationen af ordningen med  

 ydelse af garanti, jf. lovforslagets § 2, eller dele heraf, til  

 Hypotekbanken.
Til § 17 Til stk. 1 og 2 Bestemmelserne svarer til reglerne om klageadgang i § 23 i den gældende  

 lov.
Til stk. 3 Den hidtidige begrænsning af klagefristen til 4 uger fjernes.
Landbrugs-  

 og fiskeriministeren skal, afhængig af støtteområdet og regelgrundlagets  

 kompleksitet, have mulighed for at fastsætte længere klagefrister.
Til § 18 Bestemmelsen er en videreførelse af den gældende lovs § 22 og § 27, idet  

 der dog er sket visse indholdsmæssige ændringer.
Til stk. 2 og 3 I stk. 2 og 3 er det præciseret, at kontrolbestemmelserne angår den  

 driftsansvarlige tilsagnsmodtager.
Landbrugs- og fiskeriministeren, eller  

 den, der bemyndiges dertil, skal have adgang til driftsherrens  

 jordbrugsbedrifter og virksomheder, hvis denne har modtaget tilsagn om støtte  

 efter lovens regler.
Regnskaber og forretningsbøger m.v. skal uanset deres  

 opbevaringssted på begæring udleveres til de kontrollerende myndigheder.
 Da der ikke ses at være behov for en bestemmelse om det på virksomheden  

 eller bedriften beskæftigede personales medvirken ved kontrollen, foreslås  

 det, at denne bestemmelse udgår af loven.
Til § 19 Bestemmelsen præciserer ansøgers oplysningspligt i de tilfælde, hvor der  

 foretages kontrol af, om betingelserne for støtte stadig opfyldes.
Endvidere  

 præciseres ansøgers underretningspligt i tilfælde, hvor betingelserne for  

 støtte ikke længere er opfyldt.
Til § 20 Bestemmelsen er en forenkling af § 26 i den gældende lov, og den svarer i  

 sit indhold til denne bestemmelse.
Til § 21 Landbrugs- og fiskeriministeren kan fastsætte regler om, at der skal  

 betales afgift og gebyr til hel eller delvis dækning af udgifter i  

 forbindelse med autorisation, anmeldelse, godkendelse, administration og  

 kontrol efter regler udstedt i medfør af § 6.
I det omfang, der efter loven kan opkræves afgifter og gebyrer, kan  

 virksomheder og jordbrugere, der ikke betaler afgiften eller gebyret  

 rettidigt, pålægges at betale renter og opkrævningsgebyr.
Det er hensigten,  

 at reglerne om renteberegning efter denne bestemmelse skal svare til reglerne  

 efter § 20, stk. 3.
 Inddrivelse af ubetalte afgifter og gebyrer, renter heraf og  

 opkrævningsgebyrer sker efter de gældende tvangsfuldbyrdelsesregler for krav,  

 som i lovgivningen kan inddrives ved udlæg.
Til § 22 Bestemmelsen svarer til § 26 a i den gældende lov.
Bestemmelsen om inddrivelse efter nu ophævede love udelades.
Inddrivelse  

 af tilgodehavender vil som en konsekvens af dette lovforslags overgangsregler  

 kunne ske efter den gældende lovs bestemmelser.
Til § 23 Bestemmelsen svarer til § 27 a i den gældende lov.
I forslaget er  

 statsligt bødeansvar dog udeladt.
Hvis bøden betales i rette tid, eller hvis den bliver inddrevet eller  

 afsonet efter vedtagelsen, bortfalder videre forfølgning.
Der henvises til  

 forudsætningerne for §§ 53 og 55 i straffeloven.
Til § 24 Til stk. 1 Da lovforslaget skal notificeres for Europa-Kommissionen, foreslås det, at  

 landbrugs- og fiskeriministeren fastsætter tidspunktet for lovens eller dele  

 af lovens ikrafttræden.
Til stk. 2 og 3 De fleste af den gældende lovs ordninger videreføres i dette lovforslag.  

 Tre ordninger bliver ikke videreført.
Bestemmelserne om tilskud til  

 jordbrugsdrift i miljøfølsomme områder, jf. kapitel 7 a i den gældende lov,  

 udgår, idet ordningen er afløst af ordningen med tilskud til miljøvenlige  

 jordbrugsforanstaltninger.
Der udbetales tilskud til jordbrug i miljøfølsomme  

 områder til og med 1996. Bestemmelserne om tilskud til 5-årig udtagning, jf.  

 § 20 c i den gældende lov, udgår ligeledes, idet udtagningen nu indgår i  

 hektarstøtteordningen.
Der udbetales tilskud til 5-årig udtagning til og med  

 1997. Endelig foreslås det, at ordningen med tilskud til etablering af  

 vikarordninger ikke videreføres, idet der ikke er behov herfor, jf. de  

 almindelige bemærkninger.
Efter 2. behandling den 24. maj 1996 Kapitel 1 Forbedringsplaner for jordbrugsbedrifter § 1. Landbrugs- og fiskeriministeren kan yde tilskud til  

 investeringer i forbindelse med gennemførelse af forbedringsplaner for  

 jordbrugsbedrifter.
 Stk. 2. Ud over tilskud efter stk. 1 kan der ydes et supplerende  

 tilskud til investeringer, der gennemføres af yngre jordbrugere, der første  

 gang driver en jordbrugsbedrift.
Stk. 3. Landbrugs- og fiskeriministeren kan fastsætte regler om 1) de investeringer, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 2. Landbrugs- og fiskeriministeren kan yde garanti for lån, der  

 optages af jordbrugeren med henblik på gennemførelse af forbedringsplanen,  

 jf. § 1. Ministeren fastsætter regler om ydelse af garanti.
Kapitel 2 Miljøvenlige jordbrugsforanstaltninger § 3. Landbrugs- og fiskeriministeren kan yde tilskud til 1) miljøvenlige jordbrugsforanstaltninger og 2) demonstrationsprojekter af betydning for miljøvenlige  

 jordbrugsforanstaltninger.
 Stk. 2. Landbrugs- og fiskeriministeren kan fastsætte regler om,  

 at amtsrådet kan yde tilskud til de foranstaltninger, der er omfattet af stk.  

 1.
Stk. 3. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 3 Økologisk jordbrugsproduktion og økologiske jordbrugsprodukter § 4. Landbrugs- og fiskeriministeren kan yde tilskud til fremme af  

 økologisk jordbrugsproduktion.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
§ 5. Landbrugs- og fiskeriministeren nedsætter Det Økologiske  

 Jordbrugsråd til at fremme, følge og vurdere udviklingsmulighederne for en  

 dansk økologisk jordbrugsproduktion.
I spørgsmål, der vedrører de i § 4, stk.  

 1, nævnte områder, indhenter landbrugs- og fiskeriministeren en udtalelse fra  

 Det Økologiske Jordbrugsråd.
Stk. 2. Det Økologiske Jordbrugsråd består af en repræsentant for  

 henholdsvis Landbrugs- og Fiskeriministeriet, Miljø- og Energiministeriet,  

 Sundhedsministeriet, Foreningen for Biodynamisk Jordbrug, Landsforeningen  

 Økologisk Jordbrug, Samarbejdsudvalget for Økologisk/Biodynamisk Jordbrug, De  

 danske Landboforeninger, Dansk Familielandbrug, Dansk Erhvervsjordbrug,  

 Landbrugsraadet, Arbejderbevægelsens Erhvervsråd og Forbrugerrådet.  

 Landbrugs- og Fiskeriministeriets repræsentant er formand.
Rådet kan supplere  

 sig med særlig sagkyndige.
 Stk. 3. Landbrugs- og fiskeriministeren fastsætter Det Økologiske  

 Jordbrugsråds forretningsorden og regler for udvalgets arbejde, herunder om  

 sekretariatsbetjening af rådet.
 § 6. Landbrugs- og fiskeriministeren kan fastsætte regler om  

 produktion af økologiske jordbrugsprodukter, herunder regler om autorisation  

 af og kontrol med økologiske jordbrugsbedrifter.
Stk. 2. Landbrugs- og fiskeriministeren kan fastsætte regler om  

 virksomheders forarbejdning, behandling, opbevaring, mærkning, transport,  

 salg og indførsel af økologiske levnedsmidler.
Landbrugs- og  

 fiskeriministeren kan endvidere fastsætte regler om autorisation, anmeldelse,  

 godkendelse og kontrol af sådanne virksomheder.
 Stk. 3. Landbrugs- og fiskeriministeren kan tilbagekalde en  

 autorisation meddelt på grundlag af regler fastsat efter stk. 1 og 2, hvis  

 vilkårene for autorisation ikke overholdes.
Kapitel 4 Fremme af udviklingen i særlige landdistrikter (Mål 5 b-foranstaltninger) § 7. Landbrugs- og fiskeriministeren kan yde tilskud til  

 foranstaltninger til fremme af udviklingen i særlige landdistrikter.
 Stk. 2. Landbrugs- og fiskeriministeren kan fastsætte regler om,  

 at amtsrådet eller kommunalbestyrelsen kan yde tilskud til de  

 foranstaltninger, der er omfattet af stk. 1.
Stk. 3. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
 § 8. Landbrugs- og fiskeriministeren nedsætter et udvalg med  

 repræsentanter for de berørte myndigheder og interesseorganisationer til at  

 bistå ved administrationen af de i § 7 omhandlede ordninger.
 Stk. 2. Landbrugs- og fiskeriministeren fastsætter regler om, at  

 udvalget kan udøve tilsyns- og opfølgningsfunktioner.
Kapitel 5 Foranstaltninger i ugunstigt stillede områder (Bjergdirektivet) § 9. Landbrugs- og fiskeriministeren kan yde tilskud til  

 foranstaltninger til fordel for landbrug i visse ugunstigt stillede områder.
Stk. 2. Landbrugs- og fiskeriministeren kan fastsætte regler om 1) de foranstaltninger, der kan ydes tilskud til, 2) de betingelser, som skal opfyldes for at opnå tilskud, og 3) størrelse og udbetaling af tilskud.
Kapitel 6 Etablering af samarbejde mellem jordbrugere § 10. Landbrugs- og fiskeriministeren kan yde tilskud til  

 administrationsudgifter ved igangsætning af samarbejde mellem jordbrugere.
 Stk. 2. Landbrugs- og fiskeriministeren kan fastsætte regler for  

 ydelse af tilskud efter stk. 1.
Kapitel 7 Administration af loven § 11. Landbrugs- og fiskeriministeren kan fastsætte regler om  

 ansøgning m.v. efter denne lov.
 Stk. 2. Landbrugs- og fiskeriministeren kan fastsætte regler om  

 administrationen af de i loven omhandlede ordninger.
 § 12. Landbrugs- og fiskeriministeren kan fastsætte regler om, at  

 udbetaling af tilskud efter denne lov skal ske til en af ansøger oprettet  

 konto i et pengeinstitut.
 § 13. Tilsagn om støtte i henhold til denne lov kan gives inden  

 for beløbsrammer, der fastsættes på de årlige bevillingslove, jf. dog § 3,  

 stk. 2, og § 7, stk. 2.
 Stk. 2. Tilskud i henhold til § 9 gives inden for en beløbsramme,  

 der fastsættes på de årlige bevillingslove.
 § 14. Landbrugs- og fiskeriministeren kan fastsætte regler, som  

 tilpasser støtten efter forholdene i de forskellige områder af landet.
 Stk. 2. Landbrugs- og fiskeriministeren kan fastsætte regler om,  

 at en støtteordning alene skal kunne anvendes i særlige områder.
 § 15. Landbrugs- og fiskeriministeren kan fastsætte regler om,  

 hvilken betydning det har for ydelse af støtte efter denne lov, at ansøgeren  

 tidligere har modtaget støtte efter denne eller anden lov eller har mulighed  

 for at modtage støtte efter anden lov.
 § 16. Landbrugs- og fiskeriministeren kan bemyndige et direktorat  

 under ministeriet til at udøve sine beføjelser efter loven.
 Stk. 2. Landbrugs- og fiskeriministeren kan efter aftale med  

 finansministeren bemyndige Hypotekbanken (Kongeriget Danmarks Hypotekbank og  

 Finansforvaltning) til at træffe afgørelser efter loven.
 Stk. 3. Landbrugs- og fiskeriministeren kan fastsætte regler om,  

 at amtsrådet, kommunalbestyrelsen eller private organisationer kan udøve  

 ministerens beføjelser efter § 3, stk. 1, og § 7, stk. 1, herunder hvilke  

 betingelser der skal opfyldes for at kunne udøve beføjelserne.
 Stk. 4. Efter forhandling med vedkommende minister eller  

 vedkommende kommunale organisation kan landbrugs- og fiskeriministeren  

 fastsætte regler om andre myndigheders eller institutioners medvirken ved  

 varetagelse af opgaver efter regler udstedt i medfør af § 6. Landbrugs- og  

 fiskeriministeren kan fastsætte regler for varetagelsen af disse opgaver.
 § 17. Landbrugs- og fiskeriministeren kan fastsætte regler om  

 adgang til at påklage afgørelser, der er truffet i henhold til bemyndigelse  

 efter § 16, stk. 1, 2 og 4, herunder at afgørelser ikke kan indbringes for  

 anden administrativ myndighed.
 Stk. 2. Afgørelser, der i henhold til bemyndigelse efter § 16,  

 stk. 3, træffes af et amtsråd, en kommunalbestyrelse eller privat  

 organisation, kan indbringes for landbrugs- og fiskeriministeren.
 Stk. 3. Landbrugs- og fiskeriministeren kan fastsætte regler om  

 klageadgang, herunder om klagefrist.
Kapitel 8 Fællesbestemmelser § 18. Landbrugs- og fiskeriministeren kan fastsætte regler om  

 kontrol og tilsyn med de foranstaltninger, hvortil der ydes tilskud efter  

 denne lov.
 Stk. 2. Med henblik på at kontrollere gennemførte foranstaltninger  

 efter loven har landbrugs- og fiskeriministeren eller den, ministeren  

 bemyndiger dertil, mod behørig legitimation og uden retskendelse adgang til  

 jordbrugsbedrifter eller andre virksomheder, der drives af en fysisk eller  

 juridisk person, der har modtaget tilsagn om støtte efter loven, eller til  

 bedrifter eller virksomheder, som er autoriseret, anmeldt, godkendt eller  

 kontrolleret i medfør af § 6, stk. 1 eller 2. På tilsvarende måde har  

 landbrugs- og fiskeriministeren eller den, som ministeren bemyndiger dertil,  

 adgang til bedrifternes og virksomhedernes regnskaber, forretningsbøger m.v.
 Stk. 3. Den, der driver en jordbrugsbedrift eller anden  

 virksomhed, skal yde den fornødne vejledning og hjælp ved kontrollens  

 gennemførelse, og det i stk. 2 nævnte materiale skal udleveres til de  

 kontrollerende myndigheder på disses begæring.
 Stk. 4. Til brug for kontrollen kan landbrugs- og  

 fiskeriministeren indhente fornødne oplysninger hos skatte- og  

 afgiftsmyndigheder eller andre offentlige myndigheder.
 § 19. Støttemodtageren skal i hele støtteperioden på landbrugs- og  

 fiskeriministerens forlangende, jf. dog § 16, stk. 3, afgive erklæring om,  

 hvorvidt betingelserne for at modtage støtte fortsat opfyldes.
 Stk. 2. Støttemodtageren skal i hele støtteperioden underrette  

 landbrugs- og fiskeriministeren, jf. dog § 16, stk. 3, hvis betingelserne for  

 at modtage støtte ikke længere opfyldes.
§ 20. Landbrugs- og fiskeriministeren kan bestemme, at støtte  

 efter denne lov bortfalder helt eller delvis, hvis 1) støttemodtageren har givet urigtige eller vildledende oplysninger eller  

 har fortiet oplysninger af betydning for sagens afgørelse, 2) betingelserne for støtte ikke længere opfyldes, 3) støttemodtageren tilsidesætter sin pligt i medfør af regler udstedt  

 efter § 18, stk. 1, eller pligter i medfør af § 18, stk. 3, og § 19 eller 4) forudsætningerne for støtte i øvrigt efter landbrugs- og  

 fiskeriministerens skøn er væsentligt forrykket.
 Stk. 2. Landbrugs- og fiskeriministeren kan i de tilfælde, hvor  

 støtte bortfalder i medfør af stk. 1, bestemme, at ydede beløb helt eller  

 delvis skal tilbagebetales med tillæg af renter.
 Stk. 3. Landbrugs- og fiskeriministeren kan fastsætte regler om  

 beregningen af renter efter stk. 2.
 Stk. 4. Landbrugs- og fiskeriministeren kan fastsætte regler om,  

 at amtsrådet, kommunalbestyrelsen eller private organisationer kan udøve  

 ministerens beføjelser efter stk. 1 og 2.
 § 21. Landbrugs- og fiskeriministeren kan bestemme, at der skal  

 betales afgift og gebyr til hel eller delvis dækning af udgifter ved  

 autorisation, anmeldelse, godkendelse, administration og kontrol af regler  

 fastsat i henhold til § 6. Landbrugs- og fiskeriministeren kan fastsætte  

 regler herom.
 Stk. 2. Landbrugs- og fiskeriministeren kan fastsætte regler om  

 renter ved for sen indbetaling af afgifter og gebyrer, som opkræves efter  

 regler udstedt i medfør af stk. 1.
 Stk. 3. Landbrugs- og fiskeriministeren kan fastsætte regler om  

 opkrævning af særskilt gebyr ved for sen indbetaling af afgifter og gebyrer,  

 som opkræves efter regler udstedt i medfør af stk. 1.
 Stk. 4. Afgifter og gebyrer med påløbne renter samt gebyr i medfør  

 af stk. 3 kan inddrives ved udlæg i henhold til retsplejelovens § 478, stk.  

 2.
§ 22. Hypotekbanken kan inddrive statskassens tilgodehavende efter  

 § 20, stk. 2, og § 21 samt efter indfrielse af en i medfør af § 2 ydet  

 statsgaranti, med tillæg af renter og omkostninger.
Hypotekbanken kan  

 inddrive skyldige beløb ved indeholdelse i løn m.v. hos den pågældende efter  

 reglerne om inddrivelse af personlige skatter i kildeskatteloven.
 Stk. 2. Hypotekbanken kan indhente de oplysninger hos skatte- og  

 afgiftsmyndigheder og andre offentlige myndigheder om den pågældende, som er  

 nødvendige for at varetage inddrivelsen af de i stk. 1 nævnte beløb, herunder  

 oplysninger om indkomst- og formueforhold.
 Stk. 3. Landbrugs- og fiskeriministeren kan fastsætte regler om  

 fremgangsmåden i forbindelse med lønindeholdelse.
Stk. 4. Afgørelser truffet af Hypotekbanken i henhold til stk. 1  

 kan indbringes for finansministeren.
Landbrugs- og fiskeriministeren kan  

 fastsætte regler om klageadgangen, herunder om klagefrist.
Kapitel 9 Straffebestemmelser § 23. Den, der til brug for afgørelser, der træffes i henhold til  

 denne lov eller de i medfør af loven fastsatte regler, giver urigtige eller  

 vildledende oplysninger eller fortier oplysninger af betydning for  

 afgørelsen, straffes med bøde, medmindre højere straf er forskyldt efter  

 anden lovgivning.
Det samme gælder den, der handler i strid med vilkår, der  

 er fastsat i en sådan afgørelse.
Stk. 2. Den, der i øvrigt undlader at give oplysninger, som den  

 pågældende har pligt til at give i henhold til denne lov eller regler fastsat  

 i medfør af loven, straffes med bøde, medmindre højere straf er forskyldt  

 efter anden lovgivning.
Det samme gælder den, som afgiver urigtige eller  

 vildledende oplysninger om sådanne forhold.
 Stk. 3. Den, der overtræder § 18, stk. 3, straffes med bøde.
 Stk. 4. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
Stk. 5. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
Stk. 6. Skønnes en overtrædelse ikke at ville medføre højere straf  

 end bøde, kan landbrugs- og fiskeriministeren tilkendegive, at sagen kan  

 afgøres uden retslig forfølgning.
Det er en betingelse herfor, at den, der  

 har begået overtrædelsen, erklærer sig skyldig i overtrædelsen og erklærer  

 sig rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
 Stk. 7. For så vidt angår den i stk. 6 nævnte tilkendegivelse,  

 finder bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
Kapitel 10 Ikrafttrædelse m.v.
 § 24. Tidspunktet for lovens eller dele af lovens ikrafttræden  

 fastsættes af landbrugs- og fiskeriministeren.
 Stk. 2. Lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30. august 1995,  

 ophæves med undtagelse af § 1, stk. 2, og §§ 19 og 20 samt §§ 21-29, for så  

 vidt bestemmelserne angår § 1, stk. 2, og §§ 19 og 20. Loven er fortsat  

 gældende for ansøgninger indgivet inden tidspunktet for lovens ophævelse.
 Stk. 3. Administrative forskrifter udstedt i medfør af lov om  

 støtte til jordbrugets strukturudvikling og til økologisk jordbrug m.v., jf.  

 lovbekendtgørelse nr. 715 af 30. august 1995, forbliver i kraft, indtil de  

 ophæves eller afløses af regler udstedt i medfør af denne lov.
 § 25. Loven gælder ikke for Færøerne og Grønland.
