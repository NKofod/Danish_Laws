Vejledning om ændring af vejledning om  

 dagtilbud m.v. til børn efter lov om social service (Optagelse m.v., herunder pasningsgaranti og særlig  

 forhøjet forældrebetaling)1) I vejledning nr. 53 af 6. marts 1998 om dagtilbud m.v. til børn  

 efter lov  om social service affattes kapitel 4 således:
» Optagelse m.v.
 § 12.
 Stk. 2. Anvisning af pladser sker efter anciennitet.
 Stk. 3. Anvisning efter anciennitet kan dog fraviges,  

 hvis et barn af sociale eller pædagogiske grunde har et særligt  

 behov for en plads i et dagtilbud.
 Stk. 4. I andre særlige tilfælde, hvor der er  

 et akut behov for en plads i et dagtilbud, vil anvisning efter anciennitet  

 kunne fraviges i begrænset omfang.
 Stk. 5. Kommunen kan hverken permanent eller midlertidigt  

 opsige et barn af et dagtilbud, fordi en eller begge forældre bliver  

 ledige.
Serviceloven Intentionen med servicelovens regler om optagelse i  

 dagtilbud til børn er at sikre, at alle børn stilles lige, og  

 at ingen grupper af børn kan nedprioriteres.
 Reglerne om optagelse i dagtilbud i servicelovens  

 § 12 handler om den rækkefølge, børn skal tilbydes  

 en plads i dagtilbud i kommunen, idet barnet skal anvises plads efter dets  

 placering på ventelisten.
Reglerne omhandler ikke den konkrete fordeling af pladser  

 på enkeltinstitutioner.
Kommunen kan tilrettelægge anvisningen,  

 så der også tages andre hensyn ved fordelingen på  

 enkeltinstitutioner, forudsat at kommunens anvisning følger  

 anciennitetsprincippet.
Kommunale beslutninger Kommunen fastsætter med henblik på den  

 konkrete fordeling af børnene i dagtilbudene inden for servicelovens  

 § 12 egne retningslinier, fx om hvilke dagtilbud børnene kan  

 skrives op til og om muligheden for at vente på eller at kunne  

 overflyttes til en plads i et bestemt dagtilbud.
 Anciennitetsprincippet indebærer, at barnet med den  

 højeste anciennitet har ret til den første ledige plads, men  

 ikke til en bestemt plads i et bestemt dagtilbud, og kommunen kan, når  

 der anvises flere pladser, samtidigt foretage den konkrete fordeling af  

 pladserne.
En kommune kan beslutte, at der så vidt muligt ved  

 anvisningen tages hensyn til ønsket om sammensætningen af  

 børnegruppen i det enkelte dagtilbud.
Anvisning af pladser  

 foregår efter barnets anciennitet på den samlede venteliste til  

 et aldersrelevant dagtilbud i kommunen, men ved beslutningen om, i hvilket  

 dagtilbud barnet skal have tilbudt en plads kan der, hvis det er muligt,  

 tages hensyn til fordelingen af fx søskendebørn, tosprogede  

 børn og til køns- og aldersfordelingen i de enkelte  

 aldersrelevante dagtilbud i kommunen.
Heri ligger samtidig, at ingen må  

 komme til at vente længere på at få en plads på grund  

 af et ønske om at tilgodese børnesammensætningen i den  

 enkelte institution.
Samspil mellem anciennitetsprincippet og kommunale beslutninger Det er vigtigt at være opmærksom på  

 samspillet mellem servicelovens regler om optagelse og kommunale  

 beslutninger.
Kommunale beslutninger om fx forældres »ret«  til bestemte dagtilbud  

 til deres børn kan medvirke til en utilsigtet indsnævring af  

 kommunens muligheder for en hensigtsmæssig anvisning.
4.1. Optagelse Lige muligheder Det er et grundlæggende princip, at alle  

 børn, der har ophold i en kommune, skal have lige mulighed for at  

 blive optaget i de offentlige dagtilbud.
Ikke udelukke børnegrupper Der kan ikke fastsættes retningslinier, der  

udelukker bestemte grupper af børn fra at få en plads i  

 et dagtilbud.
Optagelse uden betingelser Kommunen kan i forbindelse med optagelse af et barn i et  

 dagtilbud ikke knytte betingelser til selve tildelingen af dagtilbud.
Fx kan  

 kommunen ikke træffe beslutning om, at barnet får anvist en plads  

 for en vis periode og derefter ikke har noget dagtilbud.
Information om retningslinier for optagelse Kommunen udarbejder retningslinier for, hvordan  

 børn optages i dagtilbud, og informerer forældrene om  

 optagelsesreglerne.
Venteliste Alle børn skal have lige adgang til at blive  

 skrevet på venteliste til en plads i kommunen, og  

 anciennitetsprincippet gælder ved optagelse på og anvisning af  

 plads fra ventelisten til en plads i kommunen.
Når barnet er optaget i et aldersrelevant dagtilbud, har  

 forældrene ikke krav på, at barnet fortsat står på  

 venteliste til et andet tilsvarende tilbud, og barnet har ikke krav på  

 at blive flyttet til et andet aldersrelevant dagtilbud, så længe  

 det dagtilbud, som det opholder sig i, er beregnet til barnets aldersgruppe.  

 Det vil sige, at de børn, som er optaget i dagplejen, ikke har krav  

 på at blive flyttet til en vuggestue eller aldersintegreret  

 institution, selvom de står på venteliste dertil.
Dette udelukker  

 dog ikke, at kommunen kan fastsætte regler om overflytning i  

 sådanne situationer.
Vejledende ønsker Forældrene har ikke krav på en plads i et  

 bestemt dagtilbud til deres barn, men har i almindelighed mulighed for at  

 tilkendegive konkrete ønsker om pladser.
Kommunen kan herefter tage hensyn til forældrenes  

 ønsker i det omfang, det er muligt.
Opdeling af ventelisten Kommunen kan beslutte, at ventelister skal føres  

 for hele kommunen, for de enkelte distrikter eller for de enkelte dagtilbud.
 Uanset opdeling af ventelisten, gælder  

 anciennitetsprincippet ved optagelse på og anvisning af en plads fra  

 ventelisten til en plads i hele kommunen.
Distriktsopdeling Kommunen kan godt have en målsætning om, at  

 dagtilbudene primært skal tilbydes børn inden for et bestemt  

 distrikt.
Kommunen kan dog tage hensyn til forældres ønske om en  

 plads andet steds.
 Under forudsætning af anciennitetsprincippets  

 overholdelse kan kommunen dog beslutte, at have en målsætning om  

 at pladser i dagtilbud primært skal tilbydes børn fra det  

 distrikt, hvor barnet bor.
Optagelseskompetence Afgørelser om optagelse i dagtilbud træffes  

 af kommunen, hvis afgørelse ikke kan indbringes for anden  

 administrativ myndighed, jf. § 12, stk. 1.
Anslået optagelsestidspunkt Det følger af retssikkerhedslovens § 3, stk.  

 2, at kommunen skal fastsætte en generel frist for, hvor lang tid der  

 må gå, fra der ansøges om plads i et dagtilbud, til der  

 træffes afgørelse om optagelse.
 Kommunen kan opfylde sin pligt efter retssikkerhedslovens  

 § 3, stk. 2, ved at oplyse forældrene om, at barnet er optaget  

 på en venteliste, og at der vil blive anvist plads efter ventelistens  

 rækkefølge.
 Kommunen bør af hensyn til forældrenes  

 mulighed for at disponere så vidt muligt angive et tidspunkt for,  

 hvornår barnet kan forventes optaget i et dagtilbud.
 Om fastsættelse af frister generelt og  

 offentliggørelse af disse henvises til Socialministeriets vejledning  

 om lov om retssikkerhed og administration på det sociale  

 område.
Delegation af optagelseskompetencen Kommunen kan delegere kompetencen til at træffe  

 afgørelse om optagelse til de enkelte dagtilbud.
For de kommunale  

 dagtilbud følger dette af de almindelige forvaltningsretlige regler.  

 For selvejende daginstitutioner og puljeordninger, som ikke er en del af den  

 kommunale enhedsforvaltning, følger det af § 12, stk. 1.  

 Optagelsen foregår på kommunens ansvar, og inden for de rammer  

 kommunen har fastsat.
Selv om kommunen har delegeret optagelseskompetencen til  

 de enkelte dagtilbud, er kommunen stadig forpligtet til at sikre, at der i  

 kommunen er et samlet overblik over udbud af og efterspørgsel efter  

 pladser i dagtilbud.
Det enkelte dagtilbud skal ved anvisning af pladser og  

 administration af eventuelle ventelister følge de retningslinier, der  

 fremgår af det følgende, og er omfattet af de  

 forvaltningsretlige regler om sagsbehandling.
Deltids- eller fuldtidsplads Kommunen har mulighed for at foretage en konkret vurdering  

 af barnets daglige tidsmæssige behov for et dagtilbud og tilbyde barnet  

 en deltids- eller en fuldtidsplads i overensstemmelse hermed.
 Kommunen kan derfor ud fra en vurdering af barnets  

 tidsmæssige behov for en plads beslutte, at barnet alene tilbydes en  

 deltidsplads, selv om forældrene ønsker et fuldtidstilbud.
 Kommunen bør ved vurderingen af barnets  

 tidsmæssige behov være opmærksom på, at der kan ske  

 ændringer i familiens forhold, så unødvendige skift for  

 barnet fra deltids- til fuldtidstilbud kan undgås.
Hvis en kommune kun har fuldtidstilbud, kan et barn  

 øverst på ventelisten ikke tilsidesættes, fordi kommunen  

 vurderer, at barnet alene har behov for et deltidstilbud.
Kommunen må i  

 så tilfælde tilbyde et fuldtidstilbud eller etablere et  

 deltidstilbud inden for rammerne af et fuldtidstilbud.
Serviceloven fastsætter ikke den tidsmæssige  

 udstrækning af et deltids- eller fuldtidstilbud.
Der er derfor ikke  

 fastsat en nedre grænse for omfanget af et deltidstilbud.
Et  

 deltidstilbud skal imidlertid kunne dække barnets behov og have et  

 indhold i overensstemmelse med formålsbestemmelsen for dagtilbud til  

 børn.
 En plads fx i et åbent pædagogisk tilbud eller  

 en legestue kan således ikke erstatte en plads i et offentligt  

 dagtilbud, hvis forældrene ønsker et sådant.
Anciennitetsprincippet  - fødselsdato eller  

 ansøgningstidspunkt Med indførelsen af bestemmelsen i § 12, stk.  

 2, om at anvisning af pladser i dagtilbud sker efter anciennitet, kan  

 optagelse i dagtilbud som hovedregel ikke længere ske på baggrund  

 af en individuel vurdering af det enkelte barns/den enkelte families behov  

 for en plads.
Den konkrete anvisning af ledige pladser i dagtilbud sker  

 efter et anciennitetsprincip, jf. § 12, stk. 2. Den enkelte kommune  

 beslutter om pladser i dagtilbud anvises enten efter børnenes  

 fødselsdato eller efter ansøgningstidspunkt.
Beslutningen  

 gælder for alle offentlige dagtilbud (§§ 9 - 11) i kommunen.
 Kommunen må ved valg af anciennitetsprincip  

 være opmærksom på, hvilken betydning valget heraf har fx i  

 forhold til tilflyttere til kommunen og muligheden for at sige nej til et  

 tilbud.
 Kommunen oplyser forældre, der søger plads i  

 dagtilbud, om der anvises pladser efter ansøgningstidspunkt eller  

 efter børnenes fødselsdato.
Nej til en plads Hvis kommunen vælger at anvise pladser i dagtilbud  

 efter ansøgningstidspunkt, skal kommunen træffe beslutning om,  

 hvorvidt et nej til en anvist plads, skal have betydning for barnets  

 placering på ventelisten.
 Anvises der derimod pladser efter børnenes  

 fødselsdato, kan det i praksis ikke få konsekvenser for  

 placeringen på ventelisten, da barnet ved genansøgning vil  

 få tildelt samme plads på ventelisten.
Behovsdato Den behovsdato for en plads, som forældrene har  

 angivet, bestemmer sammen med barnets anciennitet, hvornår barnet  

 tilbydes en plads.
Et barn med høj anciennitet behøver derfor  

 først tilbydes en plads i tidsrummet omkring den angivne behovsdato  

 for en plads.
Fravigelse af anciennitetsprincippet Hovedreglen om anvisning af pladser efter et  

 anciennitetsprincip modificeres af, hvad der fremgår af det  

 følgende om fortrinsret og undtagelserne efter § 12, stk. 3 og  

 4.
Ikke fravigelse Der kan også forekomme nogle situationer, hvor der  

 ikke er tale om fravigelse af anciennitetsprincippet.
Det kan fx  

 være når:
-	forældrene til det øverst placerede barn på en  

 venteliste siger nej til en tilbudt plads, og et barn længere nede  

 på ventelisten derfor får tilbudt pladsen, -	et barn tager en garanteret plads i brug efter en midlertidig  

 udmeldelse, jf. kapitel 4.6.
 -	kommunen på et tidspunkt anviser pladser til flere børn,  

 og barnet øverst på ventelisten ikke får den primært  

 ønskede plads, men samtidigt får tilbudt en plads i andet  

 dagtilbud.
Fortrinsret Det følger af anciennitetsprincippet og af  

 almindelige forvaltningsretlige grundsætninger herunder  

 lighedsprincippet, at der med de modifikationer, der er nævnt nedenfor,  

 ikke kan gives bestemte grupper af børn en generel fortrinsret til  

 kommunens dagtilbud eller en speciel fortrinsret til bestemte dagtilbud.
Selvejende daginstitutioner, jf. § 9, og  

 puljeordninger, jf. § 11, kan dog være oprettet med et specielt  

 formål, der gør, at der kan gives en fortrinsret til bestemte  

 grupper børn.
En sådan fortrinsret skal fremgå af den  

 aftale dagtilbudet og kommunen indgår, jf. kapitel 3.1. og 3.3.  

 Kommunen kan aftale med dagtilbudet, at fortrinsretten kun omfatter en del af  

 pladserne.
 Fortrinsret kan forekomme fx for dagtilbud oprettet i  

 tilknytning til en virksomhed, jf. kapitel 3.4, hvor der kan fastsættes  

 bestemmelser om fortrinsret for børn af medarbejdere i virksomheden.  

 Om særlige forhold ved optagelse af børn i disse dagtilbud se  

 kapitel 4.7.
Det tyske mindretal Børn af forældre, der tilhører det  

 tyske mindretal, bør gives fortrinsret til pladser i mindretallets  

 dagtilbud, forudsat disse er oprettet som puljeordninger eller selvejende  

 institutioner.
Optagelse i enkelt dagtilbud eller i samlet forløb Kommunen afgør, om børn optages i det  

 enkelte dagtilbud og derefter skal søge optagelse i hvert  

 efterfølgende aldersrelevant dagtilbud, eller om børnene med  

 optagelsen er sikret overgang til de efterfølgende aldersrelevante  

 dagtilbud.
 Når kommunen sikrer barnet en overgang til et  

 efterfølgende aldersrelevant dagtilbud, kan det indebære, at en  

 sådan overflytning ikke forudsætter en ny ansøgning om  

 optagelse, og at barnet er sikret en plads i det hidtidige dagtilbud, indtil  

 der kan anvises en plads i et nyt aldersrelevant dagtilbud.
Selv om barnet er sikret overgang til - dvs. optagelse i -  

 et efterfølgende aldersrelevant dagtilbud, skal overgangen ske efter  

 anciennitetsprincippet på lige fod med andre børn, der  

 søger optagelse.
Hvis kommunen har valgt at lægge  

 ansøgningstidspunktet til grund, må kommunen informere  

 forældrene om, hvornår ansøgningstidspunktet for det  

 efterfølgende dagtilbud regnes fra.
 Det vil ikke være muligt ved anvisning af pladser i  

 fx børnehaver at give børn fra vuggestue og dagpleje en  

 fortrinsret frem for børn passet i hjemmet, ligesom børn fra  

 vuggestue ikke kan gives fortrinsret frem for børn fra dagplejen.  

 Anvisning af pladser i børnehaver skal også ske ud fra  

 anciennitetsprincippet, og dermed børnenes placering på  

 ventelisten, uanset hvordan børnene indtil da er blevet passet.
Aldersintegrerede institutioner I en aldersintegreret institution kan børn, der  

 allerede er optaget rykke op i institutionen, uanset om der på  

 ventelisten er et barn med længere anciennitet.
Vuggestue og børnehave som sammenhængende tilbud Er der mellem nogle af kommunens dagtilbud, fx en  

 vuggestue og en børnehave en forløbsmæssig  

 sammenhæng i stil med aldersintegrerede institutioner, kan kommunen  

 tilsvarende beslutte, at børnene i disse tilfælde flyttes til  

 det efterfølgende aldersrelevante dagtilbud, uanset om der er  

 børn med længere anciennitet på venteliste til dette  

 dagtilbud.
Relevant aldersgruppe En ledig plads i et dagtilbud skal tildeles det barn, der  

 inden for den relevante aldersgruppe i forhold til pladsen står  

 øverst på ventelisten.
Med »den  

 relevante aldersgruppe « forstås den  

 aldersgruppe, som kommunen har besluttet, at det pågældende  

 dagtilbud eller den pågældende afdeling i dagtilbudet er  

 forbeholdt, jf. kapitel 4.4.
 Aldersopdelingen vil typisk fremgå af  

 institutionsbeskrivelser, virksomhedsplaner og lignende, som kan tjene som  

 styringsværktøj for kommuner og som oplysningsmateriale for  

 forældrene.
I den udstrækning et dagtilbud er opdelt i grupper  

 for forskellige alderstrin, vil det være muligt at fastsætte et  

 antal pladser for fx 0-2 årige og 3-5 årige børn.
Dvs. en  

 ledig plads i gruppen for de yngste børn tildeles det barn i den  

 pågældende aldersgruppe, som har den længste anciennitet,  

 og ikke til et barn på 3 år, selv om dette barn har længere  

 anciennitet.
Er dagtilbudet derimod ikke opdelt i grupper efter alder,  

 vil kommunen kun kunne tage hensyn til en aldersmæssig  

 sammensætning af dagtilbudene, hvis der kan konstateres en klar  

 ressourcemæssig sammenhæng i forhold til de enkelte  

 aldersgrupper.
Fx kan det af en institutions virksomhedsplan fremgå, at  

 institutionen har plads til 50 børn i alderen 0-6 år, og  

 institutionens budget herunder personalenormeringen er udarbejdet under  

 forudsætning, at der er 20 børn i alderen 0-2 år og 30  

 børn i alderen 3-6 år.
For den kommunale dagpleje kan der fastsættes en  

 normering på fx 4 børn for den enkelte dagplejer, og at der  

 højst må være 2 børn under 1 år.
Er der  

 derfor i dagplejen 2 børn over 1 år og 1 barn under 1 år,  

 kan en ledig plads tildeles det på ventelisten ældste barn under  

 1 år.
Undtagelser fra anciennitetsprincippet Servicelovens § 12 indeholder to undtagelser fra det  

 generelle princip om anvisning af pladser efter anciennitet, som kan begrunde  

 overspringelser på en venteliste.
Det er kommunen, som afgør om  

 anciennitetsprincippet konkret skal fraviges.
Barnets særlige sociale og pædagogiske behov Efter den første undtagelsesbestemmelse kan  

 anciennitetsprincippet fraviges, hvis et barn af sociale eller  

 pædagogiske grunde har et særligt behov for en plads i et  

 dagtilbud, jf. § 12, stk. 3. Anvendelse af denne undtagelsesbestemmelse  

 forudsætter en konkret vurdering af og begrundelse for barnets  

 særlige behov for at komme i dagtilbud.
Heri ligger, at kommunen ikke  

 på forhånd kan beslutte sig for at give børn, som kan  

 falde ind under undtagelsesbestemmelsen en generel fortrinsret, men at  

 kommunen forholder sig til hvert enkelt tilfælde.
Det indebærer  

 dog ikke, at der skal foretages en egentlig undersøgelse og oprettelse  

 af en særskilt sag på det enkelte barn, udover hvad der er  

 nødvendigt for at kunne opfylde reglerne i offentlighedsloven og  

 forvaltningsloven.
 Eksempler på, hvornår der vil kunne  

 være tale om særlige sociale eller pædagogiske behov, der  

 kan begrunde overspringelse på en venteliste:
-	barnet er henvist fra anden myndighed,  

 speciallæge eller fra andre afdelinger/institutioner i kommunen fx  

 sundhedsplejersker, -	barnet har søskende i et dagtilbud, hvor der  

 bliver en ledig plads, -	barnet fx på grund af nedsat fysisk eller  

 psykisk funktionsevne eller astma/allergi har behov for plads i et specielt  

 indrettet dagtilbud, -	tosproget barn, der af hensyn til dets muligheder for  

 at blive integreret i et dagtilbud har behov for plads i et bestemt  

 dagtilbud, hvor der er afsat særlige ressourcer (talepædagoger,  

 tosprogede pædagoger e.l.), -	barnet har behov for en plads i et dagtilbud, som har  

 åbent uden for almindelig åbningstid, -	skolebørn der af hensyn til behovet for  

 kontinuitet i dagligdagen og samvær med kammerater efter skoletid har  

 behov for en plads i et dagtilbud sammen med sine skolekammerater.
De nævnte undtagelsesmuligheder er eksempler  

 på forhold, der kan modificere anciennitetsprincippet.
Hensynene er i  

 sig selv eksempler på sociale eller pædagogiske grunde.
Herudover  

 skal der ikke være andre sociale eller pædagogiske grunde for at  

 kunne fravige anciennitetsprincippet.
Uddybning af eksemplerne De enkelte eksempler fra undtagelsesbestemmelsen uddybes i  

 det følgende.
 Det vil af eksemplerne på undtagelser fremgå, at der enten kan  

 ske en mindre eller en fuldstændig overspringelse af børn  

 på ventelisten  afhængig af undtagelsens karakter.
Henvisning For at fremme det tidligt forebyggende arbejde for  

 børn er det vigtigt, at personer, som i deres arbejde møder  

 børn, der har brug for støtte,  kan gøre kommunen  

 opmærksom på, at barnet har behov for en plads i et dagtilbud.  

 Der kan her være tale om oplysninger fra kommunens egne  

 afdelinger/institutioner fx sundhedsplejersker, speciallæger og andre  

 myndigheder.
 I dette tilfælde vil barnet kunne anvises den  

 første ledige plads i et dagtilbud, og dermed springe alle  

 foranstående børn på ventelisten over.
Søskende i samme dagtilbud Hensigten med denne undtagelsesmulighed er at sikre, at  

 søskende kan komme i samme dagtilbud.
Barnet får altså ikke en generel fortrinsret  

 til det dagtilbud, hvor dets søskende er optaget.
Barnet kan derfor  

 ikke springe hele ventelisten over og få den første ledige plads  

 i dette dagtilbud, fordi det har søskende i dagtilbudet.
Bestemmelsen giver til gengæld kommunen mulighed for  

 ud fra en konkret vurdering og begrundelse i hvert enkelt tilfælde at  

 tage hensyn til, at barnet kan komme i samme dagtilbud som dets  

 søskende.
Der vil således i det konkrete tilfælde kunne  

 ske en begrænset overspringelse på ventelisten.
I den konkrete  

 vurdering indgår, foruden hensynet til at barnet kommer i samme  

 dagtilbud som dets søskende, hvor tæt barnet er på toppen  

 af ventelisten, muligheden for anden placering af foranstående  

 børn og de lokale forhold i øvrigt.
Børn med nedsat funktionsevne Når de fysiske rammer i et dagtilbud til børn  

 er specielt udformede, eller der til dagtilbuddet er tilknyttet særligt  

 personale af hensyn til børn med nedsat fysisk eller psykisk  

 funktionsevne eller med astma/allergi, kan et barn, som er omfattet af  

 institutionens målgruppe, efter en konkret vurdering og begrundelse  

 springe over andre børn på ventelisten.
Inden for gruppen af  

 børn, som dagtilbudet er tiltænkt gælder  

 anciennitetsprincippet dog generelt.
 Efter denne undtagelsesmulighed vil et barn med den  

 højeste anciennitet inden for den tiltænkte børnegruppe  

 kunne springe over alle foranstående børn på  

 ventelisten.
 Generelt om optagelse af børn med nedsat fysisk  

 eller psykisk funktionsevne henvises til afsnit 4.1.1.
Tosprogede børn Tosprogethed kan efter en konkret vurdering af og  

 begrundelse for det enkelte barns behov for at komme i et dagtilbud  

 være grundlag for at fravige anciennitetsprincippet.
Tosprogede  

 børn kan hermed springe over andre børn på ventelisten,  

 når der til det pågældende dagtilbud er knyttet  

 særligt personale til at varetage en målrettet indsats med  

 henblik på en hensigtsmæssig integrering af tosprogede  

 børn.
Kommunen kan ikke generelt ved anvisning af pladser  

 fastlægge en fast forholdsmæssig fordeling mellem tosprogede og  

 rent dansksprogede børn i de enkelte dagtilbud.
Kommunen har  

 imidlertid mulighed for at tage hensyn til andelen af tosprogede børn  

 i de enkelte dagtilbud på tidspunkter, hvor der samtidigt anvises  

 pladser til flere børn i dagtilbud jf. omtalen om kommunale  

 beslutninger.
Udvidede åbningstider Hensigten med denne undtagelsesmulighed er, at  

 børn, hvis forældre har arbejde på tidspunkter uden for  

 dagtilbudenes almindelige åbningstid, får mulighed for at  

 få en plads i dagtilbud med længere åbningstider fx  

 dagtilbud, som åbner tidligere end andre, har længere åbent  

 eller natbørnehaver.
En ledig plads i et dagtilbud med udvidede  

 åbningstider kan derfor anvises til det barn længst oppe på  

 ventelisten, som har brug for et dagtilbud med udvidede åbningstider.
Skolebørn Denne undtagelsesmulighed er rettet mod de tilfælde,  

 hvor der til en skole er knyttet en fritidsordning efter serviceloven,  

 således at børn, der går på den  

 pågældende skole, kan få plads i den tilknyttede  

 fritidsordning frem for børn, der går på andre skoler.  

 Hermed kan hensyn til kammeratskab o.l. tilgodeses.
 Ved anvisning af pladser i andre tilbud, der ikke er  

 specielt tilknyttet en skole, har kommunen mulighed for i forbindelse med  

 anvisning af pladser til flere børn fx ved sommerudskiftningen at tage  

 hensyn til kammeratskabsforhold.
Andre ganske særlige tilfælde Efter den anden undtagelsesbestemmelse, § 12, stk. 4,  

 kan anciennitetsprincippet efter en konkret vurdering i ganske særlige  

 tilfælde fraviges, hvis forældrene til et barn på grund af  

uforudsete og udefra kommende omstændigheder får et  

 akut behov for en plads i et dagtilbud til deres barn, og en manglende plads  

 fx har betydning for forældrenes tilknytning til arbejdsmarkedet.
 Genoptagelse af job efter barselsorlov eller nyt job efter  

 en arbejdsløshedsperiode er ikke uforudsete begivenheder, der kan  

 begrunde overspringelse på en venteliste efter denne  

 undtagelsesbestemmelse.
 Overspringelse af ventelisten efter denne undtagelse kan  

 fx ske i situationer, hvor en af forældrene bliver alvorligt syg eller  

 i tilfælde af dødsfald.
 Undtagelser fra anciennitetsprincippet i medfør af  

 § 12, stk. 4, kan kun ske i begrænset omfang.
 Andre forældre, der har ansøgt om en plads i  

 et dagtilbud, kan højst springes over efter denne  

 undtagelsesbestemmelse 2 gange, og overspringelserne bør kun  

 medføre ekstra ventetid for andre børn i begrænset  

 omfang, fx 1-2 måneder.
Meddelelse om overspringelse Forældrene til det barn, der ellers ville have  

 fået den ledige plads, skal have meddelelse om, at barnet er blevet  

 sprunget over.
Kommunen bør være opmærksom på, at  

 disse meddelelser udformes i overensstemmelse med reglerne om tavshedspligt.  

 Meddelelsespligten gælder kun i de tilfælde, hvor overspringelse  

 på en venteliste sker i medfør af § 12, stk. 4.
Aktindsigt Ventelister til offentlige dagtilbud, som er udarbejdet af  

 kommunen til eget brug, er internt arbejdsmateriale, der som udgangspunkt er  

 undtaget fra aktindsigt efter offentlighedsloven.
Hvis en venteliste  

 videregives til andre myndigheder eller private, som ikke betragtes som en  

 del af den kommunale forvaltning, jf. retssikkerhedslovens § 43, stk. 3,  

 vil ventelisten ikke længere kunne undtages fra aktindsigt som internt  

 arbejdsmateriale.
I det omfang en venteliste indeholder oplysninger om  

 faktiske omstændigheder, der er af væsentlig betydning for  

 sagsforholdet, vil ventelisten ikke kunne undtages fra aktindsigt.
I de  

 nævnte tilfælde vil ventelisten være undergivet aktindsigt  

 med de begrænsninger, der følger af offentlighedslovens  

 almindelige regler (navnlig lovens § 12, stk. 1, nr. 1, om  

 enkeltpersoners private, herunder økonomiske forhold).
Forældre til et barn på venteliste til et  

 offentligt dagtilbud har imidlertid under alle omstændigheder krav  

 på at få oplyst det enkelte barns placering på ventelisten.  

 Kommunen bør samtidig oplyse forældrene om, at der  

 efterfølgende kan opstå forskydninger på ventelisten, der  

 kan have betydning for placeringen på listen.
Fx kan dette ske, hvis  

 kommunen anviser pladser efter fødselsdato, og et tilflyttet barn fra  

 en anden kommune efter sin fødselsdato placeres højt på  

 ventelisten, eller hvis kommunen har besluttet, at børn, der allerede  

 har stået på venteliste i en tidligere bopælskommune, kan  

 overføre ventelisteancienniteten til den nye kommune.
Endvidere  

 bør kommunen oplyse om, at der er undtagelser for anvisning af pladser  

 efter anciennitetsprincippet.
Overførsel af ventelisteanciennitet Af hensyn til børnefamiliernes geografiske  

 mobilitet opfordres kommunerne til, hvis børnene optages i dagtilbud  

 efter ansøgningstidspunkt, at tage hensyn til den periode, barnet  

 eventuelt allerede har stået på venteliste til et dagtilbud i en  

 tidligere bopælskommune eller den tid, barnet allerede har været  

 optaget i et dagtilbud.
Dette gælder uanset om den tidligere  

 bopælskommune anviste pladser efter ansøgningstidspunkt eller  

 efter fødselsdato.
4.1.1. Børn med nedsat fysisk eller psykisk funktionsevne Optagelse i dagtilbud af børn med nedsat fysisk  

 eller psykisk funktionsevne, som skønnes at kræve særlig  

 støtte, behandles efter almindelig praksis i et tværfagligt  

 sammensat visitationsudvalg.
Visitationsudvalg Visitationsudvalget må, når det findes  

 nødvendigt, kunne indhente den nødvendige faglige bistand eller  

 eventuelt suppleres med særligt sagkyndige, fx fra de amtskommunale  

 forvaltninger og institutioner, herunder de særlige lands- og  

 landsdelsdækkende institutioner og de amtskommunale  

 specialrådgivninger, samt fra Center for Små Handicapgrupper.
Almindeligt eller særligt dagtilbud Visitationsudvalget vurderer, om barnet skal optages i et  

 almindeligt dagtilbud efter servicelovens § 7, herunder den konkrete  

 placering, eller om barnet skal indstilles til optagelse i et af  

 amtskommunens særlige dagtilbud efter § 16.
 Ved beslutningen om optagelse må der tages  

 udgangspunkt i barnets og familiens samlede situation, herunder bl.a.  

 funktionsnedsættelsens art og omfang, behandlingsbehovet, barnets  

 psykiske og sociale ressourcer og muligheder, barnets alder, dets behov for  

 samvær og kontakt med andre børn med samme  

 funktionsnedsættelse, fx andre blinde eller døve børn,  

 forholdet til søskende mv.
Det må ved optagelsen sikres, at barnets  

 behandlingsbehov og muligheder for personlig udvikling tilgodeses.
Hvis  

 barnet ikke både fysisk, psykisk og socialt kan integreres i  

 børnegruppen i et almindeligt dagtilbud, vil det for at sikre barnet  

 de bedst mulige udviklingsbetingelser være hensigtsmæssigt at  

 tilbyde det plads fx i en handicapgruppe i tilknytning til et almindeligt  

 dagtilbud eller i et særligt dagtilbud.
Beslutningen om optagelse  

 må ske i nært samarbejde med forældrene.
 Skal barnet integreres i et almindeligt dagtilbud, optages  

 det på en eventuel venteliste og anvises plads efter  

 anciennitetsprincippet, medmindre barnet af sociale eller pædagogiske  

 grunde har et særligt behov for optagelse i et dagtilbud, som kan  

 begrunde overspringelse på ventelisten efter § 12, stk. 3.
 Der henvises i øvrigt til kapitel 8.4. om optagelse  

 i særlige dagtilbud.
4.2. Opsigelse Da der ved optagelse af børn i dagtilbud er tale om  

 tildeling af en ydelse efter serviceloven og ikke en privatretlig aftale, kan  

 kommunen ikke opsige børn, der er optaget i dagtilbud.
 Specielt fremgår det af § 12, stk. 5, at  

 kommunen hverken permanent eller midlertidigt kan opsige et barn af et  

 dagtilbud, fordi en eller begge forældre bliver ledige.
4.3. Flytning Flytning af børn adskiller sig fra opsigelse af  

 børn fra dagtilbud ved, at barnet ved flytning får en plads i et  

 andet aldersrelevant dagtilbud.
Dagtilbudsstrukturen Kommunen kan i forbindelse med tilrettelæggelse  

 eller ændring af dagtilbudsstrukturen flytte børn fra ét  

 dagtilbud til et andet inden for kommunes grænser.
Forældre kan  

 generelt ikke modsætte sig en sådan flytning, idet man ikke har  

 ret til eller krav på en plads i et bestemt dagtilbud.
Konflikter med forældre Er der i et dagtilbud alvorlige samarbejdsproblemer mellem  

 forældre til et barn og personalet i dagtilbudet, er det kommunens  

 ansvar som led i dens tilsynsforpligtelse at gøre en indsats for at  

 medvirke til at få løst konflikten.
Hvis det i ganske  

 særlige tilfælde ikke er muligt at få løst  

 problemerne, kan det af hensyn til børnene - det være sig det  

 pågældende barn eller de øvrige børn - være  

 nødvendigt som en sidste løsning at flytte et barn til et andet  

 dagtilbud.
Et barn med særlige vanskeligheder Er der i et dagtilbud et barn, der giver anledning til  

 så store problemer, at dagligdagen i dagtilbudet præges heraf,  

 må kommunen i samarbejde og dialog med barnets forældre  

 iværksætte de nødvendige foranstaltninger for at sikre det  

 pågældende barn og de øvrige børn et  

 tilfredsstillende ophold i dagtilbudet.
I ganske særlige tilfælde  

 kan en flytning af et barn med store vanskeligheder komme på tale enten  

 ved en flytning til et andet dagtilbud eller ved etablering af et andet  

 relevant tilbud til det pågældende barn.
Afgørelse om flytning Træffer kommunen afgørelse om en flytning,  

 bør denne varsles i så god tid, at forældrene får  

 mulighed for at overveje det nye tilbud og benytte sig af udmeldelsesfristen,  

 jf. kapitel 4.5, hvis de ikke ønsker at modtage det nye tilbud.
4.4. Ophør Kommunen kan beslutte, at et dagtilbud er forbeholdt en  

 bestemt aldersgruppe.
Når et barn når den øverste  

 aldersgrænse for dagtilbudet, ophører pladsen uden særligt  

 varsel.
Der er i denne situation ikke tale om opsigelse, jf. kapitel 4.2.  

 Kommunen har dog mulighed for i en overgangsperiode at tilbyde børn at  

 blive i dagtilbudet, hvis der ikke umiddelbart kan tilbydes plads i et andet  

 alderssvarende dagtilbud.
Ændring af aldersgrænsen Hvis kommunen beslutter at ændre  

 aldersgrænserne for de enkelte dagtilbud, gælder ændringen  

 ikke for børn, der allerede er optaget i de pågældende  

 dagtilbud på det tidspunkt, hvor beslutningen træffes, medmindre  

 børnene får et andet aldersrelevant tilbud.
Forældrene til  

 disse børn vil have en berettiget forventning om, at børnene  

 kan blive i dagtilbudet på grundlag af de hidtil gældende  

 regler.
Aldersintegrerede institutioner Nedsættes den øvre aldersgrænse i en  

 aldersintegreret institution fx fra at dække børn til og med 3.  

 klasse til at dække børn til og med 2. klasse, er det kun de  

 børn i skolealderen, der allerede er optaget i den aldersintegrerede  

 institution, der kan siges at have en berettiget forventning om at kunne  

 blive i institutionen eller at få et andet aldersrelevant tilbud.  

 Børn under skolealderen, der på tidspunktet for ændringen  

 af den øvre aldersgrænse er optaget i institutionen, vil  

 være omfattet af de nye regler.
4.5. Udmeldelse Forældre med børn i dagtilbud kan udmelde  

 børnene med det varsel, der er fastsat af kommunen, normalt én  

 måneds varsel til den 1. og evt. den 15. i en måned.
I situationer, hvor et barn over en længere periode  

 ikke har gjort brug af en plads i et dagtilbud, kan kommunen overveje, om  

 dette kan opfattes som en tilkendegivelse af, at familien ikke vil  

 gøre brug af pladsen.
Kommunen bør i sådanne situationer  

 først og fremmest tage en drøftelse med forældrene.  

 Herefter kan kommunen foretage en konkret vurdering af alle de forhold, der  

 kan have betydning for familiens brug af pladsen, herunder barnets behov for  

 kontinuitet.
 Hvis kommunen beslutter at meddele forældrene, at  

 barnet anses for udmeldt af dagtilbudet, er der tale om en afgørelse i  

 forvaltningsretlig forstand, hvorfor kommunen må sikre sig, at  

 forvaltningslovens regler er iagttaget.
4.6. Garantiordninger Midlertidig udmeldelse Kommunen kan fastsætte retningslinier om, at  

 forældre, der midlertidigt tager deres barn ud af et dagtilbud,  

 garanteres en plads til barnet, når forældrene igen ønsker  

 det.
 Årsagen til den midlertidige udmeldelse kan fx  

 være barselsorlov, orlov til børnepasning eller den ene eller  

 begge forældres ledighed.
Garanteret plads Garantiordningen kan bestå i, at forældrene er  

 sikret en plads til deres barn efter en bestemt periode, når en bestemt  

 situation opstår, fx at de får arbejde igen, eller når  

 forældrene ønsker at gøre brug af pladsen igen.
Pladsen  

 kan være enten i det samme dagtilbud eller i et andet aldersrelevant  

 tilbud.
 Når den garanterede plads tages i brug igen, er der  

 ikke tale om overspringelse på en eventuel venteliste.
 Det er frivilligt for kommunerne, om de vil etablere  

 sådanne ordninger, ligesom det er frivilligt for forældrene at  

 indgå i dem.
 Garantiordningen kan tilbydes fra det tidspunkt, hvor der  

 tilbydes en plads, dvs. også inden barnet er startet i et dagtilbud.
4.7. Dagtilbud i tilknytning til en virksomhed 4.7.1. Optagelse af børn der ikke bor i kommunen Den kommunale forpligtelse En virksomhed vil ofte have ansatte, der bor i flere  

 forskellige kommuner.
En kommunes forpligtelse til at stille  

 daginstitutionsplads til rådighed omfatter, som nævnt i kapitel  

 1.2, kun kommunens egne børn.
En kommune kan tilbyde børn fra  

 andre kommuner, hvis forældre arbejder i den pågældende  

 virksomhed, plads i dagtilbudet, hvis barnets bopælskommune vil  

 refundere den kommunale andel af udgifterne.
Dette spørgsmål  

 bør afklares mellem de to kommuner, inden barnet optages i  

 dagtilbudet.
Specielt for virksomhedsordninger med mulighed for tilskud  

 efter § 144 dvs. puljeordninger, der er oprettet i perioden juni 1992  

 til 31. december 1993, gælder det, at øvrige kommuner, hvor  

 medarbejderne fra virksomheden har bopæl, er forpligtet til at  

 yde tilskud til børn, der optages i virksomhedsordningen.
Tilskuddet  

 skal udgøre halvdelen af pladsprisen i virksomhedsordningen, dog  

 højst halvdelen af de gennemsnitlige driftsudgifter til dagtilbud for  

 den pågældende aldersgruppe i bopælskommunen.
Kommunen kan  

 dog efter aftale med virksomheden yde et højere tilskud.
4.7.2. Ophør af forældrenes ansættelse i  

 virksomheden I forbindelse med etablering af en virksomhedsordning  

 bør der fastlægges retningslinier for, om barnet kan beholde sin  

 plads i dagtilbudet, hvis forældrenes ansættelsesforhold ved  

 virksomheden ophører, herunder om barnet skal kunne beholde pladsen i  

 en vis periode efter, at forældrene er ophørt i  

 virksomheden.
Forældrenes bopælskommune Hvordan forældrene er stillet i denne situation  

 afhænger af, om virksomheden ligger i forældrenes  

 bopælskommune.
Hvis forældrene bor i den kommune, hvor  

 institutionen ligger, er barnet stadig omfattet af denne kommunes  

 forpligtelse efter § 7, stk. 1, og de vejledende retningslinier om  

 opsigelse og flytning af børn.
Hvis forældrene bor i en anden  

 kommune, er det bopælskommunen, der er forpligtet til at stille  

 dagtilbud til rådighed.
Det er således bopælskommunen, der  

 afgør, om den vil yde refusion til virksomhedskommunen, hvis der  

 fortsat anmodes om det.
 Det er vigtigt, at forældrene, allerede når de  

 får tilbud om en plads i et dagtilbud i tilknytning til en virksomhed,  

 bliver gjort bekendt med særlige regler om barnets muligheder for at  

 blive i ordningen, hvis forældrenes ansættelsesforhold  

 ophører.
4.8. Pasningsgaranti og særlig forhøjet  

 forældrebetaling § 15 a.
 Stk. 2. Pasningsgarantien indebærer, at kommunen  

 har pligt til at anvise plads i et dagtilbud, jf. §§ 9-11, til alle  

 børn i aldersgruppen over 26 uger og indtil barnets skolestart.  

 Socialministeren fastsætter nærmere regler om pasningsgarantien,  

 herunder om frister for anvisning af plads og om særlig forhøjet  

 forældrebetaling.
Stk. 3. Hvis kommunen ikke kan anvise en plads i et  

 dagtilbud fra den dato, hvor barnet efter de regler, der er fastsat efter  

 stk. 2, skal anvises en plads, betragtes det som brud på  

 pasningsgarantien.
Kommunen har herefter pligt til med virkning fra den 1. i  

 den følgende måned at ophøre med at opkræve den  

 forhøjede betaling efter stk. 1.
 Stk. 4. I ganske særlige og enkeltstående  

 tilfælde, hvor kommunen ikke kan tilbyde en plads inden for fristerne,  

 kan kommunen uanset stk. 3 fortsat opkræve den forhøjede  

 forældrebetaling, hvis kommunen inden for yderligere én  

 måned kan anvise en plads til barnet.
Pasningsgaranti efter centrale retningslinier Efter bestemmelserne i § 15 a kan kommunen fra  

 år 2000 opkræve en særlig forhøjet  

 forældrebetaling ud over den almindelige forældrebetaling under  

 forudsætning af, at kommunen tilbyder forældrene en  

 pasningsgaranti efter nærmere fastsatte retningslinier.
 Socialministeren har fastsat retningslinier for  

 pasningsgarantien i Socialministeriets bekendtgørelse nr. 1166 af 29.  

 december 1999 om forældrebetaling for ophold i dagtilbud til  

 børn.
Retningslinierne er minimumsbetingelser for retten til at  

 opkræve særlig forhøjet forældrebetaling.
Hvis  

 kommunen har en mindre omfattende pasningsgaranti, dvs. som er mindre gunstig  

 for forældrene, kan kommunen ikke opkræve særlig  

 forhøjet forældrebetaling.
 I det følgende uddybes de centralt fastsatte krav  

 til pasningsgarantien.
Aldersgrupper Pasningsgarantien skal gælde for alle børn i  

 alderen over 26 uger og indtil barnets skolestart, det vil sige, indtil  

 barnet starter i børnehaveklasse eller i første klasse, hvis  

 barnet ikke optages i børnehaveklasse.
En plads i kommunen Pasningsgarantien giver forældrene garanti for en  

 plads i et dagtilbud i kommunen, jf. kommunens forpligtelse efter § 7.  

 Pasningsgarantien giver ikke forældrene ret til en plads i et bestemt  

 dagtilbud.
 Kommunen kan således opfylde pasningsgarantien ved  

 at tilbyde en plads inden for den vifte af dagtilbud herunder deltids- eller  

 modulpladser, kommunen har mulighed for at tilbyde efter serviceloven,  

 når dagtilbudet ud fra kommunens samlede vurdering af barnets situation  

 kan dække behovet.
 Ønsker forældrene en plads i et egentligt  

 dagtilbud, kan kommunen ikke opfylde pasningsgarantien ved udelukkende at  

 tilbyde forældrene en plads i fx et åbent pædagogisk tilbud  

 eller en legestue, som ikke udgør et egentligt dagtilbud.
Tilskud til privat pasning efter servicelovens § 26  

 kan alene benyttes til at opfylde pasningsgarantien i det omfang,  

 forældrene ønsker at få et tilskud til privat pasning i  

 stedet for at benytte en plads i et dagtilbud.
I så fald erstatter  

 tilskuddet en plads i et dagtilbud.
Frister for optagelse For at opfylde pasningsgarantien skal kommunen sikre  

 forældrene en plads inden for de frister, der er fastsat i  

 betalingsbekendtgørelsens § 7.
 Der skelnes mellem to optagelsessituationer:
 1. Plads i forlængelse af barsel.
 2. Andre situationer.
Plads efter barsel Kommunen fastsætter en ansøgningsfrist for  

 forældre, som søger en plads i et dagtilbud i direkte  

 forlængelse af den maksimale barsels- og fædreorlovsperiode  

 på i alt 26 uger.
 Hvis forældrene søger plads inden for den  

 fastsatte frist, skal kommunen kunne anvise en plads senest 4 uger efter  

 udløb af den maksimale barsels- og orlovsperiode, det vil sige senest  

 når barnet er 30 uger.
Hvis forældrene overskrider  

 ansøgningsfristen, kan kommunen rykke det tidspunkt, hvor den skal  

 tilbyde en plads, med en periode der svarer til forældrenes  

 overskridelse af ansøgningsfristen.
Barnet skal dog være sikret  

 en plads senest 3 måneder efter udløb af den maksimale barsels-  

 og fædreorlovsperiode, når forældrene søger under  

 orlovsperioden.
Plads i andre situationer Når forældre søger en plads i andre  

 situationer end i forlængelse af barsels- og fædreorlovsperioden,  

 skal kommunen tilbyde plads senest 3 måneder efter  

 ansøgningstidspunktet.
Tilflyttere En familie, der flytter til en anden kommune, er omfattet  

 af denne kommunes optagelsesregler fra det tidspunkt, de bor i kommunen, se  

 kapitel 1.2 om kommunens forpligtelse.
 Tilflyttere, som søger et barn optaget i direkte  

 forlængelse af barsels- og fædreorlovsperioden, men som på  

 grund af tilflytningstidspunktet ikke kan nå at søge en plads  

 inden udløb af kommunens fastsatte ansøgningsfrist, skal  

 være sikret en plads senest 3 måneder efter udløb af den  

 maksimale barsels- og fædreorlovsperiode.
 En kommune kan beslutte at benytte forældrenes  

 ansøgningstidspunkt i fraflytningskommunen som grundlag for placering  

 på ventelisten, se kapitel 4.1 om overførsel af  

 ventelisteanciennitet.
Meddelelse om frister og garantidato Kommunen skal orientere forældrene om de fastsatte  

 frister, således at forældrene kan tage stilling til  

 ansøgning om plads på dette grundlag.
Det forudsættes desuden, at forældrene  

 får meddelelse om en »garantidato«, det vil sige den dato, hvorfra barnet  

senest er sikret en plads i et dagtilbud.
Kommunen giver  

 forældrene skriftlig meddelelse om garantidatoen, da kommunens  

 overskridelse af garantidatoen kan have konsekvenser for kommunens ret til at  

 opkræve særlig forhøjet forældrebetaling.
Behovsdato Kommunen vil i almindelighed bede forældrene om at  

 oplyse, hvornår de har brug for en plads - forældrenes »behovsdato« - og om at give  

 besked, hvis deres behov for en plads ændrer sig.
Hvis forældrene ønsker en plads tidligere  

 end fra garantidatoen, og kommunen tilbyder en plads tidligere, får  

 garantidatoen ingen betydning.
Hvis forældrene afslår kommunens  

 tilbud om en plads før garantidatoen, kan kommunen betragte det som en  

 ny ansøgning og fastsætte en ny garantidato.
Kommunen bør  

 gøre forældrene opmærksomme på, hvilke konsekvenser  

 et eventuelt afslag på tilbuddet om en plads kan få.
Hvis forældrene ikke ønsker at benytte en  

 plads fra garantidatoen men fra en senere behovsdato, kan kommunen  

 fastsætte garantidatoen til behovsdatoen.
Forældrene skal i denne  

 situation have besked om, at deres garantidato er fastsat til behovsdatoen.  

 Pasningsgarantien brydes ikke, når fristen for at få en plads  

 forlænges efter ønske fra forældrene.
Ændring af behovsdato Hvis forældre, som har fået fastsat  

 garantidatoen til deres behovsdato - det vil sige en ønsket udskydelse  

 af garantidatoen - herefter oplyser om en ny behovsdato, kan kommunen  

 betragte dette som en ny ansøgning og fastsætte ny garantidato  

 på grundlag heraf.
Ønsker forældrene pladsen på et  

tidligere tidspunkt - det vil sige en afkortning af fristen for at  

 få plads - fastsættes den nye garantidato afhængigt af,  

 hvor lang tid i forvejen forældrene siger til.
Forældrene kan dog  

 ikke i denne situation få forlænget den fastsatte garantiperiode,  

 det vil sige, den nye ansøgning kan ikke bevirke en udskydelse af den  

 meddelte garantidato.
 Ønsker forældrene pladsen på et  

senere tidspunkt - det vil sige en forlængelse af fristen for at  

 få en plads - fastsættes den nye garantidato til den nye  

 behovsdato.
Plads i bestemt dagtilbud eller garantiplads Hvis kommunen giver forældrene mulighed for  

 vælge en plads i et bestemt dagtilbud eller et bestemt distrikt i  

 kommunen, og forældrene ønsker at benytte denne mulighed,  

 frasiger de sig samtidig retten til en plads fra garantidatoen.
 Ønsker forældrene en plads fra garantidatoen  

 (en garantiplads), må de således tage imod den plads, kommunen  

 kan tilbyde dem.
Forældrenes accept Forældrene er ikke forpligtet til at tage imod en  

 plads fra garantidatoen.
 Kommunen bør derfor sikre sig forældrenes  

 accept af det konkrete tilbud om en plads og gøre forældrene  

 opmærksomme på konsekvenserne,  hvis de ikke giver besked om, at  

 de ikke ønsker at benytte pladsen.
Brud på pasningsgarantien Hvis kommunen ikke kan overholde pasningsgarantien, ved at  

 et barn ikke kan anvises en plads fra garantidatoen, har kommunen pligt til  

 at ophøre med at opkræve særlig forhøjet  

 forældrebetaling med virkning fra den 1. i den følgende  

 måned, jf. § 15 a, stk. 3.
 At pasningsgarantien er overholdt kan konstateres ved, at  

 det enkelte barn faktisk anvises en plads senest fra garantidatoen.
Ekstraordinære situationer I helt ekstraordinære og enkeltstående  

 tilfælde, hvor en kommune ikke kan tilbyde en plads inden for de  

 fastsatte frister, kan kommunen fortsat opkræve særlig  

 forhøjet forældrebetaling, jf. § 15 a, stk. 4.
 Det er forudsat i lovbemærkningerne, at dette alene  

 kan forekomme i følgende situationer:
-	Hvis der sker et for kommunen uventet fald i antallet  

 af pladser, fx som følge af opsigelse fra flere dagplejere på  

 én gang.
Små kommuner som udelukkende eller i meget høj  

 grad har pladser gennem dagplejen vil være meget følsomme over  

 for uventede ændringer i antallet af dagplejere.
 -	Hvis en institution må evakueres/flyttes af  

 miljømæssige grunde, således at børnene skal  

 overflyttes til andre dagtilbud og herved forsinker muligheden for optagelse  

 af nye børn.
 -	Hvis der opstår helt ekstraordinære  

 situationer, som har direkte sammenhæng med administrationen af  

 anvisningen af pladser, fx EDB-nedbrud eller enkeltstående menneskelige  

 fejl i forbindelse med administrationen af kommunens  

 pladsanvisning.
Det fremgår desuden af lovbemærkningerne, at  

 følgende eksempler ikke kan begrunde, at kommunen kan  

 fortsætte med at opkræve særlig forhøjet  

 forældrebetaling efter, at pasningsgarantien er brudt.
Dette  

 gælder også, selv om kommunen ikke har kunnet forudse disse  

 situationer:
 -	Vedtagelse af ny lovgivning.
 -	Stigning i efterspørgslen som følge af  

 tilflytning til kommunen.
 -	Højere fødselstal end forventet eller  

 lignende planlægningsmæssige forudsætninger.
 -	Svingende efterspørgsel hen over  

 året.
 -	Forsinkelser af projekteret byggeri eller  

 lignende.
 Fortsat opkrævning af særlig forhøjet  

 forældrebetaling efter enkeltstående brud på  

 pasningsgarantien i kommunen forudsætter således, at bruddet kan  

 begrundes med helt særlige situationer inden for kommunens dagtilbud og  

 administrationen heraf.
Én måneds ekstra frist Det er desuden et krav for fortsat ret til  

 opkrævning af særlig forhøjet forældrebetaling, at  

 kommunen inden for én måned efter den dato, hvor  

 pasningsgarantien blev brudt på grund af én af de  

 ekstraordinære situationer, kan anvise en plads til det eller de  

 børn, der ikke fik tilbud om plads fra garantidatoen.« Socialministeriet, den 20. december  

 2000 Henrik Dam Kristensen /Kirsten á Rogvi 1)   Vejledningen  

 blev udsendt til samtlige kommuner m.fl. med nedenstående  

 følgeskrivelse af 20. december 2000:
» Dette kapitel er udarbejdet på baggrund af de hidtidige erfaringer  

 med servicelovens optagelsesregler.
Der er således sket en uddybning og  

 præcisering af optagelsesreglerne inden for servicelovens rammer bl.a.  

 om samspillet mellem anciennitetsprincippet i serviceloven og kommunale  

 beslutninger samt om benyttelsen af undtagelsesmulighederne i servicelovens  

 § 12, stk. 3, herunder om søskendes mulighed for at komme i samme  

 dagtilbud.
Herudover er der sket nogle omflytninger af afsnittene, og der er  

 foretaget nogle sproglige korrektioner og tydeliggørelser.
 Der er endvidere tilføjet et nyt afsnit 4.8 vedr. reglerne om  

 pasningsgaranti og særlig forhøjet forældrebetaling efter  

 servicelovens § 15 a.
I denne forbindelse kan det nævnes, at der er fremsat lovforslag om  

 ændring af serviceloven.
Efter forslaget anses kommuner med en  

 pasningsgaranti svarende til eller gunstigere end servicelovens § 15 a  

 for at opfylde anciennitetsprincippet ved anvisning af pladser indtil barnets  

 skolestart.
Dette lovforslag forventes vedtaget i løbet af  

 foråret 2001.
 Vedtages dette lovforslag, vil kommuner uden en pasningsgaranti svarende  

 til § 15 a, fortsat være omfattet af de nærmere  

 retningslinier om optagelse, som fremgår af vedlagte kapitel 4.
