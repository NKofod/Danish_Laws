16. Stikordsregister I.
Forord Denne vejledning er skrevet for at hjælpe boligselskaberne i deres  

 udlejningsvirksomhed.
Yderligere er formålet at hjælpe kommunalbestyrelserne  

 og de kommunale forvaltninger med overvejelser om kommunal anvisning til  

 almennyttige boliger.
Vejledningen kan bruges af kommunalbestyrelserne i  

 forbindelse med deres tilsyn med de almennyttige boligselskaber.
Ligeledes  

 vil de sociale ankenævn kunne anvende dele af vejledningen.
 Vejledningen vil også kunne anvendes af mange boligsøgende, selv om den  

 ikke er skrevet direkte for dem.
2. Indledning Baggrund Der gælder særlige regler for udlejning af almennyttige boliger.
Dette  

 skyldes den offentlige støtte, der er givet til almennyttigt byggeri.  

 Hensigten er, at det almennyttige byggeri skal medvirke til at løse  

 samfundets boligsociale problemer.
Nye regler Den 1. april 1992 trådte nye udlejningsregler i kraft.
Reglerne er  

 resultatet af arbejdet i en arbejdsgruppe under Bygge- og Boligstyrelsen.
I  

 arbejdsgruppen var repræsentanter fra Boligselskabernes Landsforening,  

 Kommunernes Landsforening, Københavns kommune og Frederiksberg kommune  

 foruden Boligministeriet.
I en redegørelse er nærmere beskrevet, hvordan de  

 hidtil gældende udlejningsregler har fundet i praksis, herunder hvordan  

 boligselskabernes boligsociale opgave hidtil er blevet løst.
 De hidtidige regler pålagde bl.a. boligselskaberne at foretageen konkret  

 vurdering af den enkelte boligsøgendes økonomiske forhold i forbindelse med  

 udlejningen.
De nye regler betyder, at der er indført ventelister som generelt grundlag  

 for udlejningen i hele den almennyttige sektor.
Bestemmelserne om  

 husstandsstørrelse, boligstørrelse og fortrinsrettigheder m.v. er videreført  

 i en noget ændret skikkelse.
Ventelistesystemet er kombineret med en ny mulighed for, at  

 boligselskaberne kan udleje en andel af lejlighederne efter særlige, lokalt  

 fastsatte regler til boligsøgende, der ikke kan afvente en  

 ventelistetildeling.
Samtidig er gennemført en modernisering og en forenkling  

 af reglerne om bl.a. oprykning, fortrinsrettigheder, bytte og opgørelse af  

 boligstøtte.
Seneste ændringer Der er sket en udvidelse af bestemmelserne om kommunal anvisning, idet  

 kommunalbestyrelserne har fået en udtrykkelig hjemmel til at bruge deres  

 anvisningsret til at søge at opnå en mere afbalanceret beboersammensætning i  

 de enkelte almennyttige afdelinger.
Denne udvidelse trådte i kraft den  

 2.7.1993. Bestemmelserne om kommunal anvisning er i øvrigt opretholdt  

 uændret.
 Der er herudover givet mulighed for, at det enkelte boligselskabs  

 bestyrelse kan beslutte, at oprykning kun kan ske efter en vis boperiode  

 (karenstid) i den lejlighed, man afgiver.
Udlejningsreglerne udgør et kompromis mellem en række modgående hensyn, og  

 de er derfor ikke på alle punkter så enkle, som man måske kunne ønske sig.  

 Men det er styrelsens generelle opfattelse, at der er sket en væsentlig  

 forenkling af regelsættet.
Samtidig er tilvejebragt en større grad af  

 ensartethed for udlejningen i selskaber og andelsboligforeninger, og ikke  

 mindst er det blevet nemmere for den enkelte boligsøgende at gennemskue  

 reglerne.
Lov og Bekendtgørelse Udlejningsreglerne er indeholdt i lov om boligbyggeri, §§ 14 og 18 (bilag  

 1 til vejledningen), jf. bekendtgørelse nr. 676 af 20. august 1993 af lov om  

 boligbyggeri, og i Bygge- og Boligstyrelsens bekendtgørelse nr. 158 af 5.  

 marts 1992 om udlejning af almennyttige boligselskabers boliger (bilag 2 til  

 vejledningen) samt ændringsbekendtgørelsen hertil (bilag 3 til vejledningen).  

 hvor der i denne vejledning uden særlig angivelse af titel eller nr. og dato  

 henvises til bekendtgørelsen, menes den nævnte bekendtgørelse.
 Ud over den afgørende ændring fra udlejning efter konkret vurdering af den  

 enkelte boligsøgendes økonomiske og personlige forhold til udlejning efter  

 venteliste er der kommet visse nye regler til, ligesom forskellige tidligere  

 rettigheder er bortfaldet.
Reglernes opbygning Reglerne er opbygget og hænger sammen på en måde, som er sædvanlig for et  

 lovområde med en meget detaljeret regulering.
Lov om boligbyggeri indeholder  

 de væsentligste, overordnede regler om udlejning, og en hjemmel for  

 boligministeren til at fastsætte nærmere regler.
De fleste af detaljerne står  

 i bekendtgørelsen, som efter bemyndigelse er udsendt af Bygge- og  

 Boligstyrelsen.
 De væsentligste bestemmelser om ventelisteprincippet, om  

 kommunalbestyrelsens anvisningsret, og om den særlige mulighed for udlejning  

 efter lokalt fastsatte kriterier findes i loven, jf. § 14, stk. 1-5.
 Yderligere indeholder loven en vigtig bestemmelse om selskabernes adgang  

 til at opkræve gebyrer.
De mere detaljerede regler om ventelister, oprykning og bytning m.v.  

 findes i bekendtgørelsen.
Derimod indeholder bekendtgørelsen i realiteten  

 ingen bestemmelser om kommunalbestyrelsens anvisning og om udlejning efter  

 lokalt fastsatte kriterier.
 Det kommunale tilsyn med udlejningen bygger på hovedreglen om tilsyn i  

 lovens § 18, og er udbygget i bekendtgørelsen.
Forholdet til andre love Anvendelsen af regelsættet skal ses i sammenhæng med reglerne i lov om  

 leje.
Lejeloven gælder for det almennyttige byggeri, medmindre der er fastsat  

 særlige regler i lov om boligbyggeri eller i bekendtgørelser, udstedt med  

 hjemmel i lov om boligbyggeri.
Dette har betydning bl.a. ved fremleje, bytte  

 og fortsættelse af lejemål ved separation, skilsmisse og død.
 Også reglerne i lov om indivduel boligstøtte har i praksis i mange  

 tilfælde betydning ved udlejning af almennyttige boliger.
Forholdet til vedtægter og lejekontrakter Regelsættet gælder, uanset om der i selskabets vedtægter er angivet andre  

 bestemmelser.
Her kan f.eks. nævnes bestemmelser om oprykning, om arve- eller  

 overdragelsesrettigheder, om at visse rettigheder er betinget af at man har  

 fået sin bolig i kraft af medlemsskab, eller at man har en særlig ret, fordi  

 man tidligere har boet i selskabet.
 Yderligere bemærkes, at bestemmelserne om rettigheder og begrænsninger  

 m.v. også gælder for alle eksisterende lejeforhold, uanset tidspunktet for  

 lejeaftalens indgåelse.
Der kan dog i meget gamle lejeaftaler (de seneste af disse er fra  

 1950-erne) være anført særlige forhold om f.eks. arveret, som fortsat må  

 betragtes som gyldige ud fra almindelige aftaleretlige regler.
Sådanne gamle  

 rettigheder skal i givet fald fremgå direkte af aftalen - lejekontrakten -  

 for at være gyldige.
En henvisning til de daværende vedtægter er ikke  

 tilstrækkeligt til at fravige de gældende regler.
En videreførelse af særlige  

 overdragelsesrettigheder i den nye lejekontrakt kan ikke ske.
 I nogle almennyttige andelsboligforeninger foretrækker man i  

 lejekontrakter mv. at betegne udlejningen som en overdragelse, men i  

 bekendtgørelsen og i denne vejledning anvendes fortrinsvis udtrykket  

 udlejning.
Selv om enkelte vedtægtsbestemmelser er i strid med udlejningsreglerne, er  

 der ikke efter gældende regler krav om, at vedtægterne skal ændres.
Men der  

 skal selvfølgelig administreres i overensstemmelse med lovgivningen, således  

 at der ses bort fra de ugyldige vedtægtsbestemmelser.
Der henvises herom til  

 § 4, stk. 6, i lov om boligbyggeri.
3. Anvendelsesområdet Boliger Reglernes anvendelsesområde er som hovedregel boliger, der tilhører  

 almennyttige boligselskaber, jf. bekendtgørelsens § 1, stk. 1. Det omfatter  

 både boliger, som er opført af et almennyttigt boligselskab uden offentlig  

 støtte, eller er købt af et almennyttigt boligselskab med henblik på  

 udlejning.
Undtagelser I bekendtgørelsens § 1, stk. 2, er opregnet nogle boligtyper, der tilhører  

 almennyttige boligselskaber, men som alligevel ikke fuldt ud er omfattet af  

 bekendtgørelsen.
Det er ældreboliger og lette kollektivboliger, som er  

 omfattet af særlige udlejningsregler.
Der er lejligheder til  

 ejendomsfunktionærer i en afdeling, og det er lokaler, som helt eller delvis  

 bruges til andet end beboelse, f.eks. en kiosk med bolig i baglokalet,  

 garager og rene erhvervslejemål.
Enkeltværelser Det skal bemærkes, at enkeltværelser uden køkken ikke er boliger i  

 bekendtgørelsens og boligbyggerilovens forstand og derfor heller ikke er  

 omfattet af udlejningsreglerne.
Reglerne gælder kun for boliger med eget  

 køkken.
Selskabets bestyrelse bør træffe beslutning om, hvordan udlejning af  

 enkeltværelser uden eget køkken skal ske.
Sommerhuse Eventuelle sommerhuse, anskaffet af selskabet til udlejning til beboere og  

 personale, er heller ikke boliger i relation til reglerne om udlejning.
Private afdelinger/selskaber Boliger, der er opført med henblik på salg, er ikke omfattet af  

 udlejningsreglerne.
Det samme gælder gamle private selskaber i København, som  

 administreres af et almennyttigt forretningsførerselskab.
Funktionærboliger Er det af væsentlig betydning - af hensyn til driften af afdelingen og  

 betjeningen af dens beboere - at en ejendomsfunktionær bor i afdelingen, kan  

 selskabet udleje en funktionærbolig til den pågældende uden om  

 udlejningsreglerne.
Der kan derimod ikke ske fravigelse af reglerne ved  

 udlejning til andre ansatte i selskabet eller afdelingen.
Opsigelse af en funktionærs lejemål i forbindelse med arbejdsforholdets  

 ophør efter lejellovens § 83, litra c, kan kun ske, når lejligheden ved  

 genudlejning skal benyttes af efterfølgeren.
Er det ikke tilfældet, kan den  

 tidligere funktionær blive boende med samme rettigheder og forpligtelser som  

 alle andre beboere.
 Af lejelovens § 83, litra c, jf. § 85, stk. 1, fremgår, at udlejeren uden  

 unødigt ophold skal tilbyde den afskedigede og opsagte funktionær at leje en  

 anden lejlighed i ejendommen (afdelingen), hvis der bliver en lejlighed ledig  

 til overtagelse senest 3 måneder efter fraflytningsdagen.
Delvis anvendelse For ungdomsboliger med eget køkken gælder bekendtgørelsen kun delvis.
Det  

 hænger sammen med, at disse boliger efter boligbyggerilovens § 68 fortrinsvis  

 skal stilles til rådighed for unge uddannelsessøgende og andre unge med et  

 særligt behov.
Det er bekendtgørelsens regler om afvisning,  

 oprykningsrettigheder, bytning, øvrige rettigheder og tilsyn, der gælder for  

 ungdomsboliger.
Også for lejligheder, der udlejes ved kommunalbestyrelsens anvisning,  

 gælder reglerne kun delvis.
Det samme er naturligvis tilfældet, hvis en andel  

 af lejlighederne ikke udlejes efter venteliste, men efter særlige sociale  

 kriterier.
 De nærmere regler om, hvornår bestemmelserne kun delvis finder anvendelse,  

 findes i bekendtgørelsens § 1, stk. 3-5.
Vedrørende § 1, stk. 3, skal det bemærkes, at de såkaldte hybelgrupper,  

 der tidligere har været omfattet af § 77, stk. 2, i lov om boligbyggeri, ikke  

 længere kan udlejes på en samlet lejekontrakt, idet den pågældende  

 bestemmelse i loven er ophævet.
Dermed har bestemmelsen i bekendtgørelsen  

 ingen virkning.
De enkeltværelser og boliger, der hidtil har været omfattet  

 af bestemmelsen, skal ved ledighed udlejes som henholdsvis enkeltværelser og  

 almennyttige boliger.
4. Generelt om udlejning Bestyrelsens opgaver og ansvar Boligselskabets bestyrelse varetager udlejningen af ledige lejligheder.  

 Det indebærer, at bestyrelsen har ansvaret for en forsvarlig tilrettelæggelse  

 af udlejningsadministrationen, og at det er bestyrelsens opgave at udstikke  

 retningslinier, hvor regelsættet giver valgmuligheder.
Eksempelvis kan nævnes  

 mulighederne for at udleje 3-rums boliger til par uden børn, og give  

 skilsmisseramte fortrinsret i en periode.
Bestyrelsens kompetence på udlejningsområdet kan brydes af selskabets  

 øverste myndighed.
Der er således ikke noget i vejen for, at en  

 andelsboligforenings generalforsamling træffer beslutninger om  

 udlejningsvirksomheden.
Det skal dog understreges, at beslutninger, der er i  

 strid med lovgivningen, naturligvis ikke kan gennemføres.
Det er bestyrelsens  

 ansvar i givet fald at hindre udlejning efter ulovlige kriterier.
Det skal bemærkes, at det ikke længere er muligt for selskabets bestyrelse  

 at anlægge sociale kriterier inden for ventelistesystemet, således at man  

 f.eks. giver fortrinsret for husstande med 2 personer til 2-rumsboliger frem  

 for husstande med 1 person.
Selskabet kan kun anlægge sociale kriterier i  

 udlejningen i det omfang, boligbyggerilovens § 14, stk. 5, er taget i  

 anvendelse.
Personligt bestyrelsesansvar Opstår der lejetab i en afdeling som følge af selskabsbestyrelsens  

 ulovlige beslutninger om udlejningen, kan bestyrelsesansvaret indebære, at  

 bestyrelsesmedlemmerne personligt gøres økonomisk ansvarlige for tabet.
Som  

 eksempel kan efter styrelsens opfattelse nævnes indgåelse af aftale med  

 kommunalbestyrelsen om, at fraflytningstab ikke dækkes fuldt ud af kommunen  

 efter bestemmelsen i boligbyggerilovens § 14, stk. 2.
 I selskaber, der har antaget en forretningsfører, kan bestyrelsen lade  

 denne forestå udlejningen af de ledige lejligheder, men det er fortsat  

 bestyrelsens ansvar at påse, at administrator følger gældende  

 udlejningsregler.
Rollefordelingen mellem selskab og kommunalbestyrelse De muligheder, der ligger i udlejningsreglerne, indebærer, at der kan være  

 stor forskel på den overordnede udlejning fra selskab til selskab og fra  

 kommune til kommune.
Men det ligger fast, at tredeling af  

 anvisningskompetencen i ventelisteanvisning, kommunal anvisning og anvisning  

 efter særlige sociale kriterier giver en klar rollefordeling mellem  

 boligselskab og kommunalbestyrelse.
Udlejning efter venteliste skal således ske i boligselskabet og må ikke  

 overlades til kommunalbestyrelsen.
Kommunalbestyrelsens anvisning efter  

 boligbyggerilovens § 14, stk. 2-3, som inebærer kommunale økonomiske  

 garantier, skal ske i kommunen og må ikke overlades til andre.
Udlejning  

 efter særlige sociale, lokalt fastsatte kriterier, skal ske i boligselskabet  

 og må ikke overlades til kommunalbestyrelsen, da der ikke her er kommunale  

 garantier.
 Kommunalbestyrelsen kan ikke give boligselskabet dispensation til at  

 fravige udlejningsreglerne.
 Den udelejningsvirksomhed, der foregår i selskabet, kan efter almindelige  

 regler og på bestyrelsens ansvar overlades til en forretningsfører, f.eks. et  

 almennyttigt forretningsførerselskab eller et andet almennyttigt selskab.
Ingen fremlejeforhold Udlejning af boliger skal altid ske direkte til de boligsøgende og ikke  

 til andre (kommuner, institutioner eller virksomheder), som kunne ønske dette  

 med henblik på genudlejning, eventuelt som tjenesteboliger.
Det gælder også,  

 selv om institutionen eller virksomheden i sin tid bistod ved finansieringen  

 af byggeriet.
Tidligere kommunale ensionistboliger Den tidligere ordning, hvorefter boligselskaberne kunne udleje boliger til  

 kommunalbestyrelserne med henblik på videreudlejning som pensionistboliger,  

 er bortfaldet.
Efterhånden som pensionistboliger, der ligger i almennyttige  

 afdelinger, bliver ledige, skal de udlejes efter de almindelige  

 udlejningsregler.
Der skal f.eks. også betales indskud efter sædvanlig  

 praksis.
 Der er ikke noget til hinder for, at et boligselskab og en  

 kommunalbestyrelse indgår en aftale om, at anvisningen til netop disse  

 lejligheder skal ske i kommunen, jf. boligbyggerilovens § 14, stk. 3, og  

 afsnit 6.2.
Kontraktsformular Ved udlejningen skal anvendes en lejekontraktsformular, som er autoriseret  

 af Bygge- og Boligstyrelsen i medfør af lejelovens § 5 og godkendt i medfør  

 af boligbyggerilovens § 9. Den gældende formular har betegnelsen typeformular  

 B 1989, 5. udgave.
Den findes også i en edb-egnet udgave med betegnelsen B5-1  

 med Tillæg 1.
Kontraktsformularen indeholder bl.a. nogle trykte almindelige bestemmelser  

 og en tom plads til særlige vilkår og bestemmelser.
Opmærksomheden henledes  

 på, at hvis et boligselskab på den tomme plads vil anføre ensartede vilkår  

 (standardvilkår) for flere lejere i en afdeling, f.eks. i form af en stemplet  

 tekst, en mærkat eller en maskinskrevet tekst, skal sådanne vilkår godkendes  

 i Bygge- og Boligstyrelsen.
Sker det ikke, er vilkår, der pålægger lejeren  

 større forpligtelser eller giver lejeren mindre rettigheder end angivet i  

 lejeloven, ugyldige.
Der henvises til lejelovens § 5, stk. 2-3.
Almennyttige andelsboligforeninger i byfornyede ejendomme For så vidt angår almennyttige andelsboligforeninger, der oprettes i  

 medfør af byfornyelsesloven, vil det ikke være hensigtsmæssigt, om  

 udlejningen skulle varetages af den enkelte - typisk meget lille -  

 andelsboligforening.
Konsekvensen heraf ville være, at boligsøgende skulle  

 lade sig skrive op i et antal mindre andelsboligforeninger, hvis de ønskede  

 at overtage en bolig i en byfornyet ejendom.
I disse andelsboligforeninger  

 vil det kunne være hensigtsmæssigt af etablere fælles venteliste med et  

 godkendt almennyttigt boligselskab.
5. Hovedprincip - venteliste Hovedparten af den almennyttige boligmasse udlejes efter ventelister, jf.  

 lov om boligbyggeri, § 14, stk. 1. Reglerne herom fremgår af  

 udlejningsbekendtgørelsens kapitel 2-5.
Venteliste/oprykningsventeliste Der skal i alle selskaber være oprettet 2 ventelister, uanset om selskabet  

 er organiseret som et selvejende boligselskab, et selskab med indbetalt  

 garantikapital, eller en andelsboligforening.
Den ene venteliste betegnes som  

 boligselskabets venteliste, d.v.s. den almindelige venteliste, jf.  

 bekendtgørelsens § 2, stk. 1. Den anden venteliste er en særlig venteliste,  

 som betegnes oprykningsventelisten, jf. bekendtgørelsens § 2, stk. 2. De 2  

 ventelister har i princippet intet med hinanden at gøre, selvom  

 bestemmelserne om deres administration stort set er ens.
 Specielt for andelsboligforeningernes vedkommende bemærkes, at ventelisten  

 og oprykningsventelisten ikke er det samme som medlemsfortegnelsen.
Tilrettelæggelse af ventelister Det er selskabet og ikke kommunalbestyrelsen, der fører ventelisterne.
Der  

 er dog intet til hinder for, bl.a. kommunen udleverer ansøgningsblanketter  

 fra boligselskabet til boligsøgende.
Der er ikke stillet nogen krav om, hvordan administrationen nærmere skal  

 foregå, idet det overlades til det enkelte selskabs bestyrelse selv at træffe  

 beslutning om, hvilke fremgangsmåder man vil følge.
Det må dog antages, at de  

 fleste selskaber har eller agter at anskaffe sig edb-udstyr, således at  

 registrering, ajourføring m.v. af ventelisten kan forgå på en effektiv og  

 overskuelig måde.
Men håndførter ventelister kan også bruges.
Ventelisten må i princippet ikke samkøres med oprykningsventelisten, der  

 er en selvstændig liste uden sammenfaldende anciennitetsregler.
Kan det  

 sikres, at der er en klar adskillelse mellem de to lister - så man f.eks. til  

 brug for besvarelse af forespørgsler fra boligsøgende eller til brug for  

 tilsynsmyndigheden kan udskrive listerne hver for sig - er der dog ikke noget  

 til hinder for en samkøring.
Personlig ventelisteplads Det er enkeltpersoner, der optages på en venteliste.
Pladsen på ventelisten kan ikke overdrages til en anden, heller ikke til  

 den boligsøgendes ægtefælle ved separaration eller skilsmisse.
Kun ved den  

 boligsøgendes død overgår ventelistepladsen til efterladt ægtefælle eller en  

 hermed sidestillet person.
Dog kan pladsen på ventelisten ligeledes  

 overdrages til en ægtefælle eller hermed sidestillet person, hvis en  

 boligsøgende på grund af alder eller sygdom flytter til et plejehjem, en  

 ældrebolig eller lignende.
Det følger af §§ 15-16 i bekendtgørelsen.
Se  

 nærmere herom i afsnit 14.2.
 Hvis f.eks. et ægtepar ønsker at sikre sig plads på en venteliste - også  

 selv om ægteskabet måtte blive opløst - må begge personer lade sig skrive op.
Undtagelser Ventelisteprincippet brydes for de lejligheder, som skal stilles til  

 rådighed for kommunalbestyrelsen efter boligbyggerilovens § 14, stk. 2-3, jf.  

 afsnit 6. Yderligere kan den del af de ledige boliger, der anvises efter  

 ventelister, begrænses af selskabets udlejning efter lokalt fastsatte,  

 sociale kriterier, jf. lovens § 14, stk. 5, og afsnit 8.
 Endelig brydes den almindelige venteliste, hvis der er fortrinsberettigede  

 på oprykningsventelisten.
Registerlovgivningen Selskabernes ventelister er omfattet af reglerne i lov om private  

 registre.
Der kan kun afkræves de personlige oplysninger fra de boligsøgende,  

 som er nødvendige i relation til udlejningsbestemmelserne.
Det vil sige  

 oplysninger om navn, fødselsdato, adresse, telefonnummer, husstandsstørrelse  

 og børneantal inkl. disses alder.
Yderligere kan kræves nærmere oplysninger  

 om eventuelle handicappede personer og bevægelseshæmmede ældre i husstanden.
 Personnumre må ikke kræves, ligesom der ikke i  

 ansøgnings/optagelsesskemaer må være rubrikker til frivillig opgivelse af  

 personnummer.
Registertilsynet har dog tilkendegivet, at der i forbindelse med  

 lejekontrakens underskrivelse kan ske en registrering af et personnummer, som  

 af kommunen er anvendt som journalnummer i forbindelse med kommunens  

 behandling af sager om støtte efter lov om individuel boligstøtte.
Kun  

 personnumre, som er videregivet af kommunen til selskabet, må registreres.  

 Personnumre på andre husstandsmedlemmer eller beboere i lejligheden må ikke  

 registreres.
5.1. Almindelig venteliste Efter de tidligere regler var der ikke noget krav om, at selskaberne  

 skulle føre ventelister (også kaldet ekspektancelister), men en stor del af  

 selskaberne har udlejet mere eller mindre konsekvent efter en venteliste.  

 Siden 1.4.1992 har alle selskaber skullet føre en venteliste.
Kriterier for optagelse Kun personer, der er fyldt 15 år, skal efter anmodning kunne optages på  

 venteliste.
Der stilles således ingen krav om, at den pågældende har bopæl i  

 Danmark, eller f.eks. på optagelsestidspunktet kan bevise at have  

 hjemmeboende børn.
På overtagelsesdatoen - det vil sige den dag, fra hvilken lejeren efter  

 lejekontrakten disponerer over lejligheden - skal den boligsøgendes husstand  

 selvfølgelig opfylde betingelserne i bekendtgørelsen om husstandens størrelse  

 og sammensætning.
Der skal betales et gebyr ved optagelse på ventelisten og i  

 forbindelse med den årlige ajourføring, jf. afsnit 5.3.
Afvisning fra venteliste Specielt for almennyttige andelsboligforeninger gælder, at optagelse på  

 ventelisten forudsætter medlemskab, jf. bekendtgørelsens § 3, stk. 5. Er et  

 medlem blevet udelukket fra foreningen på grund af væsentlig misligholdelse  

 af medlemsforpligtelserne, kan den pågældende derfor ikke optages på  

 ventelisten.
Et selvejende boligselskab eller et garantiselskab kan derimod ikke nægte  

 at optage en boligsøgende på ventelisten med den begrundelse, at den  

 pågældende tidligere har givet anledning til problemer.
Selskabet kan derimod  

 under ganske særlige omstændigheder nægte at udleje en bolig til den  

 pågældende, selv om han/hun står overst på ventelisten.
Se nærmere herom i  

 afsnit 10.
Foreligger der - på tidspunktet for den boligsøgendes anmodning om  

 optagelse på ventelisten - en situation, hvor selskabet finder det berettiget  

 at afvise udlejning, bør dette meddeles den boligsøgende.
Samtidig bør det  

 oplyses, hvad der skal til, før den pågældende igen vil kunne få bolig i  

 selskabet (f.eks. betaling af gæld til selskabet). Herved sikres afklarede  

 forhold mellem parterne, og det kan undgås, at en boligsøgende i uberettiget  

 forventning i årevis indbetaler gebyrer for at stå på venteliste.
Det skal i denne forbindelse bemærkes, at der efter Bygge- og  

 Boligstyrelsens opfattelse ikke er forskel på de tilfælde, hvor et selskab  

 kan nægte at leje ud til den boligsøgende, jf. afsnit 10, og de tilfælde,  

 hvor en andelsboligforening kan fratage den pågældende medlemskabet.
Heraf  

 følger, at en andelsboligforening ikke kan nægte at optage den pågældende som  

 medlem igen, når et økonomisk mellemværende, som er skyld i udelukkelse, er  

 afklaret.
Ved genoptagelsen tildeles den pågældende et nyt medlemsnummer.
Børn under 15 år Som nævnt kan børn under 15 år ikke optages på ventelisten.
Børn under 15  

 år, der er optaget før de nye reglers ikrafttræden, bevarer dog pladsen,  

 forudsat de på lige fod med alle andre boligsøgende betaler  

 ajourføringsgebyr.
 I andelsboligforeninger gælder samme aldersgrænse for optagelse på  

 medlemsfortegnelsen.
Søgemuligheder Ventelisten føres samlet for alle selskabers afdelinger.
Den nærmere  

 opdeling på søgemuligheder må fastlægges i det enkelte selskab og kan bl.a.  

 afhænge af antallet af boliger i selskabet, boligmassens fordeling på  

 boligstørrelser og det forventede antal boligsøgende på venteliste.  

 Ekselpelvis vil nogle boligsøgende stå på venteliste til alle ledige boliger.  

 Andre ønsker kun bolig i en bestemt eller nogle få udvalgte afdelinger, eller  

 søger kun boliger af en bestemt størrelse, afhængig af husstandens størrelse  

 og sammensætning, ligesom mange boligsøgende kun vil have tilbudt lejligheder  

 til en bestemt maksimal husleje.
Men de boligsøgende kan ikke tvinges til at vælge een eller nogle få  

 bestemte afdelinger ved optagelsen på ventelisten.
Selskabet kan heller ikke  

 nægte at lade en enlig boligsøgende søge om f.eks. 4-rumsboliger.
Det kan let  

 forekomme, at den pågældende har udvidet sin husstand, når et boligtilbud  

 bliver aktuelt.
Har en boligsøgende eksempelvis kun ønsket boliger af en bestemt  

 størrelse, er selskabet kun forpligtet til at notere dette.
Det er således op  

 til den boligsøgende selv at meddele selskabet, at man nu søger boliger af en  

 anden størrelse, hvis husstanden er udvidet eller indskrænket i mellemtiden.
Rækkefølge ved udlejning En ledig lejlighed skal tilbydes den, der står øverst på ventelisten,  

 forudsat den pågældendes husstand opfylder kravene til størrelse og  

 sammensætning.
Yderligere er det forudsat, at den boligsøgende ikke ved  

 tilkendegivelser om størrelse, tidspunkt, afdeling, lejeniveau eller lignende  

 har givet udtryk for, at vedkommende ikke ønsker lejligheden.
Rækkefølgen på  

 ventelisten er givet ud fra datoen (eventuelt tidspunkt på dagen) for  

 optagelsen, jf. bekendtgørelsens § 2, stk. 1.
Tilbud i praksis For at spare tid i forbindelse med udlejningsbestræbelserne kan man -  

 afhængig af erfaringerne med efterspørgslen på den pågældende boligtype -  

 kontakte flere af de øverste på ventelisten samtidig.
Det skal understreges,  

 at kravene om husstandsstørrelse ikke kan fraviges, selv om de ikke opfyldes  

 af de øverste på ventelisten.
Hvis kun een boligsøgende på listen opfylder  

 kravene, er det denne boligsøgende, der skal have tilbudt lejligheden.
Nej til tilbud Selv om den boligsøgende, der står øverst på ventelisten, har sagt nej til  

 eller undladt at reagere på flere tilbud om boliger, må man ikke slette den  

 pågældende på ventelisten eller flytte den pågældendes plads på listen.  

 Derimod kan selskabet efter 2-3 tilbud kontakte den boligsøgende for at få  

 afklaret de reelle ønsker, så flere forgæves tilbud kan undgås.
Reagerer den  

 boligsøgende ikke på en henvendelse herom, kan selskabet skrive til den  

 pågældende, at man ikke vil fremsende flere tilbud om boliger, før man hører  

 nærmere om ønskerne.
Den dag den pågældende melder sig som aktivt  

 boligsøgende igen, må tilbudene genoptages.
Sletning Når der indgås lejekontrakt med en boligsøgende, slettes den pågældende på  

 ventelisten.
Nogle beboere ønsker at sikre sig mod fremtidige boligproblemer, hvis de  

 har flytteplaner og forventer senere at ville efterspørge en anden lejlighed  

 i boligselskabet.
Sådanne beboere har på linie med alle andre ret til at  

 blive optaget på ventelisten mod betaling af et gebyr, selv om de i forvejen  

 bor i selskabet.
Men de får naturligvis anciennitet fra den nye  

 optagelsesdato.
Oplysningspligt For at sikre de boligsøgende indsigt med ventelistens førelse har enhver  

 boligsøgende krav på efter anmodning at blive gjort bekendt med sin placering  

 på ventelisten.
Det er åbenlyst, at der i mange tilfælde vil kunne være tale  

 om, at fortrinsrettigheder, kommunalbestyrelsens anvisning og andre særlige  

 forhold bevirker, at man ikke mere præcist kan oplyse den boligsøgende om,  

 hvornår vedkommende kan få en lejlighed.
Men af hensyn til den boligsøgendes  

 private planlægning bør selskabet udover at oplyse placeringen på listen  

 samtidig gøre opmærksom på, hvor lang tid der - med den nuværende  

 fraflytningstakt - kan forventes at gå, før en bolig tildeles.
Yderligere bør  

 selskabet samtidig angive den usikkerhed, der ligger bag skønnet.
Særligt om rækkefølgen i andelsboligforeninger Også andelsboligforeningerne skal som nævnt have en venteliste til den  

 almindelige udlejning.
Ledige lejligheder skal lejes ud til dem, der står på  

 ventelisten.
Medlemsfortegnelse For medlemmer af andelsboligforeninger medfører reglerne dog nogle særlige  

 forhold, da der i en almennyttig andelsboligforening altid er en  

 underliggende medlemsfortegnelse.
 Medlemsfortegnelsen bryder hovedprincippet om bolig til den, der i længst  

 tid har stået på ventelisten, idet ventelisten skal baseres på  

 medlemsfortegnelsen, jf. bekendtgørelsens § 3, stk. 5. Dette indebærer, at en  

 boligsøgende, der ønsker optagelse på ventelisten, indtræder på denne med sit  

 medlemsnummer, således at den indbyrdes rækkefølge mellem boligsøgende på  

 ventelisten afgøres af nummeret og ikke af datoen for optagelsen på listen.  

 Eksempelvis vil en boligsøgende med et meget lavt medlemsnummer gå forud for  

 andre med højere numre, uanset de sidstnævnte måtte have stået på ventelisten  

 i meget længere tid.
Børn under 15 år Specielt kan nævnes, at børn under 15 år, der er blevet medlemmer efter de  

 tidligere regler, vil kunne indtræde på ventelisten med anciennitet efter  

 deres medlemsnummer, når de fylder 15 år eller senere.
Sene ønsker om optagelse på venteliste Den enkelte andelsboligforening må selv afgøre, hvor sent et medlem skal  

 kunne henvende sig for at nå at komme i betragtning i forbindelse med  

 konkrete udlejninger.
Der bør fastsættes en generel frist, som på den ene  

 side giver foreningen en rimelig tid til at administrere selve udlejningen,  

 og som på den anden side tilgodeser medlemmernes rettigheder.
 Hvis man fastsætter fristen til 3 måneder før indflytningsdagen, vil man  

 kunne være nogenlunde sikker på, at de boligsøgende, der har lave  

 medlemsnumre, og som måske har udmærkede boliger i forvejen, ikke udnytter  

 systemet til at skaffe sig særligt fordelagtige boliger på bekostning af de  

 boligsøgende, som længe har stået på ventelisten.
 I stedet kan man indføre som en generel regel, at boligsøgende for at  

 komme i betragtning skal stå på ventelisten på det tidspunkt, hvor der  

 foreligger en gyldig opsigelse for det pågældende lejemål i boligforeningen.
Fastsættes ingen frist eller en meget kort frist, vil boligsøgende med  

 lave numre kunne få lejligheder fra dag til dag, uagtet boligforeningen måske  

 har en lang venteliste.
Det er efter styrelsens opfattelse ikke  

 hensigtsmæssigt.
 Er der tale om udlejningsvanskeligheder, bør der naturligvis ikke  

 fastsættes Der er ionogen frist for så vidt angår den pågældende afdeling  

 eller boligtype.
Opslag og annoncering Der er ikke noget til hinder for, at man laver opslag eller annoncerer i  

 lokalpressen m.v., for at henlede medlemmernes interesse på ledige boliger,  

 f.eks. i nybyggeri.
Udgifterne hertil må holdes på det lavest mulige niveau.  

 Men selve udlejningen skal som nævnt ske til et medlem, der står på  

 ventelisten.
Vedtægterne Det skal specielt bemærkes, at mange andelsboligforeningers vedtægter -  

 jf. normalvedtægternes § 5 - indeholder bestemmelser, som ikke er i  

 overensstemmelse med udlejningsreglerne.
Der henvises i øvrigt til afsnit 2.
5.1.1. Fælles venteliste Der er mulighed for at etablere fælles venteliste for flere selskaber.
Det  

 kan f.eks. være aktuelt for datterselskaber under et forretningsførerselskab.  

 Det er det enkelte (datter)selskabs bestyrelse, som beslutter, om man vil  

 være med i en fælles venteliste.
Hvis et eller flere af selskaberne er en andelsboligforening, må det ved  

 etableringen af den fælles venteliste aftales nærmere, hvordan konflikten  

 mellem ventelistepladser og medlemsnumre skal løses.
Eksempelvis kan indgås  

 aftale om, at tidspunktet for optagelse på den fælles venteliste er afgørende  

 for udlejningen.
Herved tilsidesættes medlemsfortegnelsen.
 Er der udelukkende tale om andelsboligforeninger med fælles venteliste,  

 kan aftales en kombination af anciennitet og medlemsnumre, f.eks. således, at  

 en ledig lejlighed skal tildeles den, der har det laveste nummer på  

 medlemsfortegnelsen, og som har været medlem i længst tid (dato for opnåelse  

 af medlemskab).
5.2. Oprykningsventeliste Efter bestemmelserne har nogle boligsøgende særlige fortrinsrettigheder.  

 Det er typisk personer, som afgiver en anden lejlighed i boligselskabet, jf.  

 bekendtgørelsens § 8. Ønsker en boligtager at udnytte sin særlige fortrinsret  

 i forbindelse med overtagelse af en anden ledig lejlighed, skal den  

 pågældende melde sig på selskabets oprykningsventeliste.
 At der er tale om en fortrinsret giver sig udslag i, at en given ledig  

 bolig skal udlejes til en boligsøgende på oprykningsventelisten, der opfylder  

 kriterierne for at få lejligheden, før der kan blive tale om udlejning til en  

 boligsøgende på den almindelige venteliste.
 Lejere af erhvervslejemål og af blandede lejemål kan ikke optages på  

 oprykningsventelisten.
Administration For oprykningsventelistens administration gælder i princippet de samme  

 regler som for den almindelige venteliste, jf. bekendtgørelsens § 3, stk. 6,  

 og afsnit 5.1. ovenfor.
 Oprykningsventelisten føres samlet, der kan etableres fælles  

 oprykningsventeliste for flere selskaber, der skal opkræves gebyr ved  

 optagelse for een gang årligt, og man kan kræve at blive gjort bekendt med  

 ens placering på listen, ligesom oprykningsventelisten i  

 andelsboligforeninger baseres på medlemsfortegnelsen.
 Da der kan forekomme lejere på under 15 år, gælder reglen om, at man ved  

 optagelse på listen skal være 15 år, ikke for oprykningsventelisten.
Ved indgåelse af lejekontrakt med en person fra oprykningsventelisten  

 stryges denne af listen.
Den pågældende kan optages på ny mod betaling af et  

 nyt gebyr.
I så tilfælde starter man forfra og bliver placeret sidst på  

 listen.
I andelsboligforeninger placeres man efter medlemsnummer.
Indgås lejekontrakt som følge af bytning inden for selskabet med en  

 person, der også står på oprykningsventelisten, slettes den pågældende ikke  

 af listen.
Det skyldes, at lejeren ikke opnår lejligheden i kraft af sin  

 plads på oprykningsventelisten.
Rækkefølge For personer, der efter den 1.4.1992 er blevet optaget på  

 oprykningsventelisten, er rækkefølgen givet ud fra datoen (eventuelt  

 tidspunktet på dagen) for optagelsen, jfr. bekendtgørelsens § 10, stk. 1.
Med en indbyrdes rækkefølge for personer, der er overført fra en tidligere  

 oprykningsventeliste, kan være fastlagt på en anden måde, jf. bilag 4. Det  

 skal understreges, at den rækkefølge, der blev fastlagt ved overgangen til  

 den nye oprykningsventeliste er bindende, og at det som nævnt for nytilkomne  

 er tidspunktet for optagelse på listen, der er afgørende.
I  

 andelsboligforeningerne træder medlemmerne dog ind på oprykningsventelisten  

 med deres medlemsnummer, som er afgørende for rækkefølgen, jf. ovenfor om  

 andelsboligforeninger i afsnit 5.1.
Fælles oprykningsventeliste Etablerer flere selskaber en fælles oprykningsventeliste efter  

 bekendtgørelsens § 3, stk. 6, jf. stk. 2, følger rækkefølgen blandt flere på  

 oprykningsventelisten af reglerne i bekendtgørelsens kapitel 5. Der vil  

 således efter bekendtgørelsens § 10, stk. 2, være førsteret til en  

 boligtager, der bor i den afdeling, den ledige lejlighed befinder sig i.  

 Derefter følger den boligtager, der bor i et andet selskab, som deltager i  

 samarbejdet.
5.3. Gebyrer Boligsøgende, der ønsker en lejlighed i selskabet, såvel som boligtagere i  

 selskabet, der ønsker en anden lejlighed i selskabet, skal betale et gebyr i  

 forbindelse med optagelsen på venteliste/oprykningsventeliste.
Yderligere  

 opkræves gebyr en gang årligt i forbindelse med ajourføring af ventelisterne.
 Der kan ikke opkræves gebyrer for administration af ventelister til andre  

 boligtyper, herunder til ungdomsboliger.
Størrelse Gebyrernes størrelse fastsættes af selskabet.
De skal dække omkostningerne  

 ved at føre ventelister, herunder ved at besvare forespørgsler fra  

 boligsøgende om deres plads på listen.
 Viser det sig ved regnskabsårets udløb, at indtægterne fra gebyrerne ikke  

 dækker udgifterne ved at føre ventelisterne, eller viser det sig, at  

 gebyrerne giver selskabet en overdækning i forhold til udgifterne, må  

 selskabet justere gebyrerne for fremtiden.
Gebyrerne behøver ikke at være lige store for optagelse på de to  

 ventelister.
En eventuel forskel skal dog være begrundet i forskel på  

 administrationsudgifterne.
Ajourføringsgebyret kan fastsættes særskilt.
Der må ikke i øvrigt  

 fastsættes forskellige gebyrer inden for samme selskab, så f.eks. nogle  

 persongrupper pålægges højere gebyrer end andre.
 Den årlige ajourføring kan enten ske løbende, således at de enkelte  

 boligsøgende afkræves gebyr 1 år efter optagelsen på venteliste, eller der  

 kan foretages en samlet ajourføring, så alle boligsøgende afkræves gebyr på  

 een gang.
Følger man den sidstnævnte fremgangsmåde, skal man være opmærksom på, at  

 der ikke er hjemmel til at oprkæve gebyr for et helt år af den enkelte  

 boglisøgende, hvis ajourføringen og ny opkrævning foretages inden der er gået  

 et år fra optagelsen på ventelisten.
Derfor kan der være et større antal  

 boligsøgende, som »skal stå over« og først afkræves  

 ajourføringsgebyr næste år, det vil sige op til næsten 2 år fra optagelsen på  

 venteliste.
I stedet kan selskabet ved optagelsen på ventelisten eller ved  

 den første ajourføring nøjes med at afkræve et nedsat gebyr, som er beregnet  

 forholdsmæssigt under hensyn til den periode, der resterer indtil næste  

 årlige ajourføring.
Sletning Betaler man ikke gebyret, bliver man slettet af ventelisten og må i givet  

 fald starte forfra.
Man kan altså ikke genoptage sin gamel plads ved at  

 betale nogle års ubetalte gebyr.
Det gælder også selv om den manglende betaling skyldes flytning eller  

 bortrejse.
Det kan således ikke forlanges af selskabet, at man via  

 folkeregisteret eller på anden måde skal eftersøge de pågældende  

 boligsøgende.
For at blive stående i boligkøen i et almennyttigt selskab  

 forudsættes således to ting: Betaling af gebyr og meddelelse til selskabet om  

 adresseflytning.
Kender selskabet den pågældendes nye adresse, uden at have  

 modtaget egentlig meddlelese herom, skal man naturligvis sende opkrævningen  

 alligevel.
Gebyrerne betales også for at få begrænset ventelisten, således at den i  

 højere grad viser, hvem og hvor mange der reelt er boligsøgende i selskabet.  

 Herved får selskabet og kommunalbestyrelsen bl.a. mulighed for en bedre  

 planlægning af boligbyggeri, ligesom de boligsøgende mere realistisk kan få  

 et skøn over ventetidens længde.
Selskabet må derfor ikke undlade at opkræve  

 gebyrer, ligesom det ikke vil være lovligt at opkræve flere års gebyrer  

 forud.
Af selskabets opkrævning bør fremgå, at manglende betaling af gebyret  

 medfører sletning på ventelisten.
Eventuelle frister for betaling og  

 eventuelle rykkerprocedurer m.v. må fastlægges i det enkelte selskab.
Driftsindtægt Gebyrerne er driftsindtægter for selskaberne.
Er der antaget et  

 almennyttigt selskab som forretningsfører, kan gebyrerne indtægtsføres  

 direkte i forretningsførerselskabet.
Er en forretningsfører ikke almennyttig,  

 skal gebyrerne konteres i det almennyttige selskab, idet  

 forretningsførerhonoraret må dække forretningsførerens omkostninger ved at  

 føre ventelister.
Udlejningsvanskeligheder Er der problemer med at få udlejet boligerne eller bestemte boliger i en  

 afdeling, eksisterer der i realiteten ikke nogen venteliste til dem.
Derfor  

 kan disse boliger udlejes uden opkrævning af gebyr.
Tidligere opnoteringsgebyrer Efter de tidligere regler havde selvejende selskaber og garantiselskaber  

 adgang til at opkræve et opnoteringsgebyr.
Om behandlingen af disse under de  

 gældende regler henvises til bilag 5, punkt 7.1.
Særligt om andelsboligforeninger Det skal tilføjes, at der i andelsboligforeninger ud over de nævnte  

 gebyrer kan opkræves et indmeldelsesgebyr ved optagelse af medlemmer.
Dette  

 gebyr er driftsindtægt i foreningen.
Yderligere vil en andelsboligforening i  

 sine vedtægter kunne fastsætte et beskedent årligt kontingent for medlemskab,  

 således at manglende betaling af kontingent medfører sletning på  

 medlemsfortegnelsen.
Endelig betaler medlemmerne i forbindelse med overtagelsen af en lejlighed  

 en foreningsandel, hvis størrelse er fastsat af foreningens øverste  

 myndighed.
Ved udmeldelse tilbagebetales foreningsandelen.
6. Kommunal anvisning Kommunal anvisning Ventelisteprincippet gælder ikke for de almennyttige boliger, der er  

 omfattet af kommunal anvisningsret.
 Kommunal anvisning kan etableres på 3 måder:
 1. Kommunalbestyrelsen kan træffe beslutning  

 om, at indtil hver fjerde ledige lejlighed skal stilles til rådighed for  

 kommunalbestyrelsen til løsning af påtrængende boligsociale opgaver  

 (boligbyggerilovens § 14, stk. 2).
 2. Kommunalbestyrelsen kan indgå aftale med  

 boligselskabet om at stille et antal ledige lejligheder til rådighed til  

 løsning af påtrængende boligsociale opgaver (boligbyggerilovens § 14, stk.  

 3).
 3. Kommunalbestyrelsen kan beslutte, at  

 almennytige boligselskaber skal stille indtil hver tredje ledige lejlighed  

 til rådighed til genhusning for husstande, hvis lejlighed skal rømmes som  

 følge af sanering, byfornyelse eller kondemnering (byfornyelseslovens § 42,  

 stk. 1).
 For alle tre anvisningsformer gælder:
Ventelisterettigheder fortrænges Ventelisterettighederne efter bekendtgørelsens kapitel 2,  

 fortrinsrettighederne efter kapitel 3 for ældre og personer med handicap, så  

 vel som de særlige fortrinsrettigheder efter kapitel 5 - oprykningsret - skal  

 respektere en kommunal anvisningsret.
Dvs. at hvis en bolig, der er omfattet  

 af den kommunale anvisning, bliver ledig, skal den anmeldes til kommunen,  

 uanset om der er ansøgere til den pågældende bolig på selskabets  

 venteliste/oprykningsventeliste (dog med en undtagelse i forbindelse med  

 genhusning efter byfornyelsesloven, jf. afsnit 6.4).
Husstandssammensætning og boligstørrelse Når der er tale om kommunal anvisning, kan der ses bort fra de sædvanlige  

 krav om husstandens størrelse og sammensætning i forhold til boligstørrelsen,  

 idet dette kan være nødvendigt for at opfylde et akut boligbehov hurtigst  

 muligt.
Kommunalbestyrelsen bør dog tilstræbe, at de husstande, der anvises af  

 kommunalbestyrelsen, så vidt muligt opfylder de almindelige krav til  

 husstandsstørrelse og -sammensætning, der stilles til boligtagere ved  

 udlejning af almennyttige boliger.
Der bør således så vidt muligt ikke ske  

 anvisning af en stor familiebolig til en husstand på en eller to personer.
 Omvendt kan boligselskabet ikke modsætte sig udlejning af en mindre bolig  

 til en stor husstand, selvom boligen herved vil blive overbefolket, dvs.  

 beboet af mere end to personer pr. beboelsesrum, idet en nødsituation vil  

 kunne nødvendiggøre dette.
Betaling af eventuel lejetab før udlejning Kommunen betaler lejen fra det tidspunkt, en lejlighed er stillet til  

 rådighed for kommunalbestyrelsen, og indtil udlejning sker.
Frafalder  

 kommunalbestyrelsen råderetten over en konkret lejlighed på et tidspunkt  

 efter, at den er til rådighed, eller på et så sent tidspunkt, at  

 boligselskabet ikke har mulighed for at udleje den ved ledighed, betaler  

 kommunen dog længst, indtil det tidspunkt, fra hvilket en opsigelse ville  

 have haft virkning.
Kommunal garanti for istandsættelse ved fraflytning Er anvisningsretten etableret i henhold til de almennyttige  

 udlejningsregler i boligbyggeriloven, garanterer kommunalbestyrelsen  

 endvidere for opfyldelsen af den anviste boligtagers eventuelle forpligtelser  

 over for boligselskabet til at bekoste istandsættelse ved fraflytning.
Undtagelse Kravet om kommunal garanti for istandsættelse gælder derimod ikke, når den  

 kommunale anvisning er etableret med hjemmel i byfornyelsesloven (med henblik  

 på genhusning). Her omfatter den økonomiske forpligtelse for kommunen alene  

 betaling af evt. lejetab før udlejning, jf. afsnit 6.4.
 6.1. Kommunalbestyrelsen træffer beslutning om anvisning efter  

 boligbyggerilovens § 14, stk. 2.
Kommunalbestyrelsen kan stille krav Kommunalbestyrelsen kan som hidtil træffe beslutning om, at indtil hver  

 fjerde ledige almennyttige lejlighed i den enkelte afdeling stilles til  

 rådighed for kommunalbestyrelsen til løsning af påtrængende boligsociale  

 opgaver i kommunen.
Hvem kan anvises? Der skal være tale om et akut behov for de pågældende boligsøgende, som  

 f.eks. kan være personer med handicap, ældre, unge gravide uden egen bolig  

 eller enlige med børn.
Af andre grupper kan nævnes: Enlige fraskilte,  

 flygtninge, tvangsauktionsramte, fraskilte iøvrigt, som ikke har mulighed for  

 at skaffe sig bolig på anden måde - alt afhængig af hvor akut boligbehovet  

 skønnes at være for de pågældende. anvisningsretten bør ikke anvendes til  

 ensidigt at sikre boliger til særlige befolkningsgrupper, f.eks. ældre.
Hvilke boliger skal stilles til rådighed? Kommunalbestyrelsens beslutning om anvisningsret efter lovens § 14, stk. 2  

 kan omfatte samtlige eller kun enkelte af boligselskabets afdelinger eller  

 bebyggelser (dele af afdelinger) i kommunen.
F.eks. kan der træffes  

 beslutning om, at anvisningsretten ikke skal omfatte nyere bebyggelser med en  

 relativt høj husleje, men kun afdelinger med ældre og relativt billigere  

 boliger.
 Boligselskabet kan ikke vælge, hvilke lejligheder kommunalbestyrelsen skal  

 kunne råde over, når der er truffet beslutning efter § 14, stk. 2.  

 Kommunalbestyrelsen skal tilbydes hver fjerde lejlighed (eller hvilken andel,  

 der er truffet beslutning om) i den enkelte afdeling eller bebyggelse, der er  

 omfattet af anvisningsretten, i den tilfældige rækkefølge, hvori  

 lejlighederne bliver ledige eller opsiges.
 Er alle selskabets afdelinger omfattet af anvisningsretten, forudsættes de  

 lejligheder, der er omfattet af anvisningsretten, efter Bygge- og  

 Boligstyrelsens opfattelse, stadig udtaget afdelingsvis, således at det er  

 hver fjerde ledige lejlighed i hver enkelt afdeling - og ikke i selskabets  

 afdelinger som helhed -, der tilbydes til kommunal anvisning.
 Hensigten med anvisningsretten har netop været at sikre boliger til den  

 kommunale anvisning også i ældre, lidt billigere afdelinger, hvor  

 fraflytningen normalt ikke er så stor.
 Dette indebærer også, at disse lejligheder ikke må tilbydes til oprykning,  

 selvom der herved frigøres en anden lejlighed, der i stedet kunne tilbydes  

 jf. ovenfor under afsnit 6.
 Har kommunalbestyrelsen ikke behov for den pågældende bolig, meddeles  

 dette til boligselskabet.
I praksis kan der være tale om, at kommunalbestyrelsen og boligselskabet  

 aftaler en mere fleksibel ordning f.eks., således at et kommunalt  

 anvisningsbehov søges tilgodeset, snarest muligt når dette opstår, men  

 således at anvisningen finder sted indenfor en maksimal andel over en bestemt  

 tidsperiode f.eks. en måned eller et kvartal.
Der kan også være tale om, at  

 kommunalbestyrelsen og selskabet på forhånd aftaler, at boliger over en vis  

 størrelse ikke skal stilles til rådighed, se iøvrigt nedenfor under afsnit  

 6.2. Aftaler.
 Den kommunale anvisningsret gælder, uanset om kommunalbestyrelsen  

 herudover har truffet beslutning om, at boligselskabet skal stille indtil  

 hver tredje ledige lejlighed til rådighed som genhusningsbolig for husstande,  

 der må fraflytte deres lejligheder som følge af byfornyelses-, sanerings- og  

 boligtilsynsbeslutninger jf. nedenfor under afsnit 6.4.
 Kommunalbestyrelsen fastsætter de nærmere retningslinier for  

 administrationen af anvisningsretten, herunder antallet af lejligheder, som  

 boligselskabet skal stille til rådighed for kommunalbestyrelsen, hvilke  

 oplysninger der skal fremgå af boligselskabets anmeldelse af ledige  

 lejligheder (eksempelvis lejlighedens beliggenhed, størrelse, indretning,  

 husleje) m.v.
Intet krav om venteliste til kommunalt anviste boliger Der er intet krav om, at der i kommunen føres en venteliste over akut  

 boligsøgende eller om, at en sådan liste, hvis den føres, skal følges.
Det  

 følger af bestemmelsens indhold, at kommunalbestyrelsen netop står frit til  

 at skønne, hvilke boligsøgende, der har det mest påtrængende behov for at få  

 anvist en bolig.
Afvisning Kommunalbestyrelsen vurderer om de boligsøgende, der henvender sig, har et  

 så påtrængende boligbehov, at de bør anvises til en af de boliger,  

 kommunalbestyrelsen får stillet til rådighed.
Finder kommunalbestyrelsen  

 ikke, at der er tale om et påtrængende behov, kan den henvise den  

 boligsøgende til at lade sig skrive på venteliste hos de boligselskaber, der  

 har boliger i kommunen.
Det kan f.eks. være tilfældet, hvis en boligsøgende  

 har afvist tilbud om lejligheder, som kommunalbestyrelsen finder passende til  

 løsning af den pågældendes boligbehov.
Der er ikke mulighed for at klage over det skøn over den pågældendes  

 boligbehov, som foretages af kommunalbestyrelsen.
Kommunalbestyrelsens  

 afgørelse heraf kan ikke indbringes for nogen anden administrativ myndighed.
Husstandssammensætning og boligstørrelse Som nævnt ovenfor skal de husstande, der anvises af kommunalbestyrelsen,  

 så vidt muligt opfylde de almindelige krav til husstandens størrelse og  

 sammensætning, der stilles til boligtagere ved udlejning af almennyttige  

 boliger.
Men der kan dog ses bort fra kravene, hvis dette skønnes nødvendigt.
Bofællesskaber I særlige tilfælde kan der være behov for at tildele f.eks. store boliger  

 til husstande med en atypisk husstandssammensætning, f.eks. hvor der ønskes  

 etableret et bofællesskab til grupper med særligt behov herfor f.eks.  

 handicappede, herunder psykisk syge.
Det afgørende her er, om  

 kommunalbestyrelsen har vurderet, at det opfylder et væsentligt og  

 påtrængende boligbehov at udleje den store bolig til en sådan gruppe fremfor  

 til en børnefamilie.
Anviste boligtageres rettigheder (oprykning mv.) Den boligtager, der har overtaget en almennyttig bolig anvist af kommunen,  

 har herefter oprykningsret til selskabets øvrige lejligheder på lige fod med  

 andre boligtagere, dvs. under forudsætning af, at den pågældende er optaget  

 på selskabets oprykningsventeliste.
 Har boligselskabet truffet beslutning efter § 9 nr. 2 (om fortrinsret ved  

 skilsmisse mv.), er den anviste husstand også omfattet heraf.
Betaling af evt. lejetab, før udlejning kan ske For at den kommunale anvisningsret ikke skal medføre merudgifter for den  

 pågældende afdeling, skal kommunen betale lejen fra det tidspunkt, en  

 lejlighed er stillet til rådighed for kommunalbestyrelsen, og indtil  

 udlejning sker.
Boligselskaber bør derfor give kommunalbestyrelsen besked  

 hurtigst muligt, om at en lejlighed bliver til rådighed, så  

 kommunalbestyrelsen snarest herefter kan tage stilling til, om den vil  

 benytte anvisningsretten.
Der henvises iøvrigt til bemærkningerne ovenfor.
Kommunal garanti for istandsættelse ved fraflytning Kommunalbestyrelsen skal endvidere garantere for opfyldelsen af den  

 anviste boligtagers eventuelle forpligtelser over for boligstelskabet til at  

 bekoste istandsættelse ved fraflytning.
Der kan ikke indgås aftale med boligselskabet eller træffes ensidig  

 beslutning i kommunalbestyrelsen om, at kun en andel af ubetalte  

 istandsættelsesregninger skal betales af kommunen.
Den fulde  

 garantiforpligtelse er fastsat i lovbestemmelsen og kan ikke fraviges.
Den kommunale garanti omfatter ikke boligtagerens øvrige forpligtelser  

 over for boligselskabet som f.eks. lejerestancer.
Der skal dog peges på, at  

 Bygge- og Boligstyrelsen er af den opfattelse, at dansk rets almindelige  

 modregningsprincipper finder anvendelse.
Boligselskabet kan således ved  

 fraflytning frit vælge, hvilke af boligselskabets fordringer på den  

 fraflyttende boligtager, der skal modregnes forud for andre i indskuddet.  

 Boligtagerens eventuelle lejerestancer m.v. kan derfor af boligselskabet  

 modregnes forud for istandsættelsesudgifter med den virkning, at kommunens  

 garantiforpligtelser vil kunne udløses, hvor indskuddet ikke er  

 tilstrækkeligt til at dække boligtagerens samlede tilsvar til boligselskabet.
 Boligselskaberne bør bestræbe sig på at sikre, at der ikke opstår  

 væsentlige lejerestancer ved at fremskynde opsigelses- og ophævelsessager  

 mest muligt.
 For så vidt angår den praktiske administration af det kommunale tilsvar i  

 henhold til garantiforpligtelsen er det Bygge- og Boligstyrelsens opfattelse,  

 at kommunalbestyrelsen bør træffe en udtrykkelig beslutning om, hvorvidt den  

 vil opfylde sit tilsvar allerede efter forgæves påkrav, eller om den vil  

 forlange, at boligselskabet sandsynliggør eller eventuelt ved retsforfølgning  

 konstaterer, at fordringen imod boligtageren er uerholdelig.  

 Kommunalbestyrelsen kan fastsætte generelle retningslinier herom, men kan  

 også tilkendegive, at den ønsker de enkelte sager forelagt, forinden en  

 eventuel retsforfølgning påbegyndes.
 Efter Bygge- og Boligstyrelsens opfattelse bør selskabernes omkostninger  

 ved retsforfølgning, der er foretaget i overensstemmelse med  

 kommunalbestyrelsens direktiver, være omfattet af det kommunale tilsvar.  

 Omfatter retsforfølgningen tillige andre krav end istandsættelsesudgifter ved  

 fraflytning, må omkostningerne deles forholdsmæssigt.
 Den kommunale garantiforpligtelse gælder til vedkommende boligtagers  

 lejekontrakt ophører.
Kommunens garantiforpligtelse bortfalder derfor ved boligtagerens  

 fraflytning til anden bolig.
Det gælder også, hvis boligtageren flytter til  

 en anden bolig indenfor samme boligselskab ved oprykning.
 Hvis boligtageren fraflytter boligen (eller dør), og en anden person i  

 husstanden fortsætter lejemålet, overtager denne samtidig alle forpligtelser  

 overfor boligselskabet og kommunens garantiforpligtelse bortfalder.
 6.2. Kommunalbestyrelsen indgår aftale med boligselskabet om anvisning  

 efter boligbyggerilovens § 14, stk. 3.
Aftalen er frivillig Kommunalbestyrelsen og boligselskabet kan indgå en aftale om anvisning af  

 boliger, hvis begge er indstillet herpå og for eksempel foretrækker denne  

 løsning fremfor et egentligt krav fra kommunalbestyrelsens side.
 I praksis har det vist sig, at mange kommunalbestyrelser og boligselskaber  

 foretrækker en aftale, der kan være mere fleksibel og måske bedre passer til  

 det lokale behov.
Hvilke boliger? Indgås der en frivillig aftale mellem kommunalbestyrelsen og  

 boligselskabet efter lovens § 14, stk. 3, kan de to parter frit aftale,  

 hvilke af selskabets boliger, der skal stilles til rådighed for  

 kommunalbestyrelsen.
Der kan f.eks. være tale om kun at stille boliger til  

 rådighed af de størrelser, der erfaringsmæssigt et behov for.
Hvor mange? Der er ikke fastsat grænser for, hvor mange af boligselskabets boliger,  

 der må stilles til rådighed for kommunalbestyrelsen ved en frivillig aftale.  

 I en kommune med få almennyttige boliger kan det ikke afvises, at  

 kommunalbestyrelsens behov for boliger til anvisning til boligsøgende med  

 påtrængende boligbehov i perioder kan være af et sådan omfang, at en meget  

 stor andel af de ledige almennyttige boliger kan anvendes hertil.
Kommunalbestyrelsen kan imidlertid ikke stille krav om at få mere end 1/4  

 af boligerne stillet til rådighed til kommunal anvisning efter  

 boligbyggeriloven.
Derimod kan der som nævnt stilles krav om yderligere et  

 antal efter byfornyelsesloven, jf. ovenfor under 6.1. Al kommunal anvisning  

 herudover må ske ved aftale.
Både krav og aftale Er der enighed herom mellem kommunalbestyrelsen og boligselskabet kan det  

 imidlertid godt aftales, at et kommunalt krav omfattende hver fjerde ledige  

 lejlighed suppleres med en aftale, der herudover stiller et yderligere antal  

 boliger til rådighed til kommunal anvisning.
Hvem kan anvises? Der er principielt ingen forskel på hvilke grupper, der kan anvises efter  

 § 14, stk. 3 og § 14, stk. 2. Der er alene tale om forskel med hensyn til  

 grundlaget for at udvælge de pågældende boliger, der stilles til rådighed for  

 kommunalbestyrelsen.
I begge tilfælde drejer det sig om at fremskaff boliger  

 til løsning af påtrængende boligsociale problemer.
På samme måde gælder en række af de øvrige forhold, som er nævnt under  

 6.1. tilsvarende for kommunal anvisning efter § 14, stk. 3., hvorfor der i  

 det hele henvises til 6.1. Det gælder vedrørende afvisning, venteliste (intet  

 krav), husstandssammensætning og boligstørrelse samt oprykning.
Som anført  

 under 6.1. bør anvisningsretten ikke anvendes til ensidigt at sikre boliger  

 til særlige befolkningsgrupper f.eks. ældre.
Tidligere kommunale pensionistboliger Det er dog anerkendt af Bygge-og Boligstyrelsen, at særlige forhold kan  

 gøre sig gældende.
Således er det tilkendegivet i forbindelse med ophævelse  

 af reglerne for kommunale pensionistboliger, at de almennyttige boliger, der  

 tidligere var udlejet til kommunen som kommunale pensionistboliger, også  

 efterfølgende kan anvendes til anvisning af ældre - på grundlag af en aftale  

 indgået i henhold til lovens § 14, stk. 3. Derimod kan der ikke længere ske  

 udlejning direkte til kommunen med henblik på videreudlejning (fremleje) til  

 pensionister.
Aftalen og lejeforholdet skal indgås direkte mellem  

 boligselskaber og den pensionist, der får boligen anvist.
Betaling af evt. lejetab indtil udlejning kan ske For at den kommunale anvisningsret ikke skal medføre merudgifter for den  

 pågældende afdeling, skal kommunen betale lejen fra det tidspunkt, en  

 lejlighed er stillet til rådighed for kommunen, og indtil udlejning sker.
Der  

 henvises iøvrigt til bemærkningerne ovenfor.
Kommunal garanti for istandsættelse ved fraflytning Kommunalbestyrelsen skal endvidere garantere for opfyldelsen af den  

 anviste boligtagers eventuelle forpligtelser over for boligselskabet til at  

 bekoste istandsættelse ved fraflytning.
Der henvises iøvrigt til  

 bemærkningerne ovenfor under 6.1.
6.3. Udvidet kommunal anvisningsret af hensyn til  

 beboersammensætningen Nye regler Ved lov nr. 439 af 30.6.1993 om ændring af lov om boligbyggeri er der  

 gennemført en udvidelse af den kommunale anvisningsret efter  

 boligbyggerilovens § 14, stk. 2 og 3, som omtalt ovenfor under 6.1. og 6.2.  

 Udvidelsen trådte i kraft den 2.7.1993.
 Formålet med denne udvidelse har været at skabe mulighed for at opnå en  

 mere afbalanceret beboersammensætning i den enkelte afdeling, i tilfælde,  

 hvor vanskeligheder i en almennyttig afdeling kan henføres til  

 beboersammensætningen og beboernes betydelige sociale problemer.
 En mere afbalanceret beboersammensætning vil herefter kunne søges opnået  

 ved, at kommunalbestyrelsen kombinerer de gældende regler om forudgående  

 kommunal godkendelse af et boligselskabs udlejning af ledige lejligheder med  

 kommunal anvisning af ledige lejligheder.
 Udover at kommunalbestyrelsen uden forudgående henvendelse fra et  

 boligselskab vil kunne beslutte, at der skel ske kommunal godkendelse af  

 udlejningen, vil også et boligselskab - hvis det finder, at der er behov for  

 en indsats overfor sociale problemer i en afdeling - kunne rette henvendelse  

 til kommunen med anmodning om, at kommunalbestyrelsen tager denne mulighed  

 for kommunal godkendelse i anvendelse.
Praktisering af udvidet kommunal anvisningsret Kombinationen af godkendelses- og anvisningsreglerne forudsættes at skulle  

 ske på følgende måde:
En boligsøgende er ifølge sit ventelistenummer berettiget til en ledig  

 lejlighed.
Kommunalbestyrelsen, som forudgående skal godkende lejemålets  

 indgåelse, jf. nedenfor under afsnit 15, skønner, dels at den pågældende har  

 særlige sociale problemer, dels at den pågældende afdeling i forvejen har en  

 overvægt af sådanne boligtagere.
Kommunalbestyrelsen tilbyder derfor den pågældende en lejlighed i en anden  

 almennyttig afdeling, som ikke har disse problemer enten i samme selskab  

 eller i andre selskabers afdelinger indenfor kommunen.
Den boligsøgende vil  

 eventuelt kunne tilbydes valget mellem flere lejligheder.
Den eller de  

 tilbudte lejligheder vil være omfattet af den kommunale anvisningsret, og der  

 kan enten være tale om en lejlighed, der allerede er ledig, eller som i nær  

 fremtid bliver det.
 Den boligsøgende kan så frit vælge mellem den/de af kommunalbestyrelsen  

 tilbudte lejlighed(er) og den ifølge ventelistenummeret oprindeligt ansøgte  

 lejlighed.
Absolut frivillighed Som det fremgår, bygger ordningen på absolut frivillighed hos den  

 boligsøgende.
Når kommunalbestyrelsen tilbyder den boligsøgende en anden  

 lejlighed, må den derfor give klar besked om den boligsøgendes ret til at  

 sige nej tak til tilbudet for i stedet at flytte ind i den lejlighed, der var  

 ledig efter ventelistesystemet.
Både mundtlig og skriftlig besked Den besked, kommunen skal give den boligsøgende om dennes ret til at afslå  

 tilbudet, bør være både mundtlig og skriftlig.
Ingen bestemte grupper Det skal understreges, at den ovenfor stitserede ordning omfatter alle  

 personer med særlige sociale problemer og ikke blot bestemte grupper.  

 Kommunalbestyrelsen må derfor - inden den tilbyder den boligsøgende en anden  

 bolig - foretage en vurdering ud fra individuelle sociale kriterier af, om  

 den pågældende vil forstærke de eksisterende generelle sociale problemer i  

 afdelingen.
Kommunalbestyrelsen kan helt eller delvist dække lejetab Det vil ikke kunne udelukkes, at der vil kunne opstå udlejningsproblemer  

 med deraf følgende tab i den afdeling, der har sociale problemer, når  

 kommunalbestyrelsen anviser i henhold til ovennævnte ordning.
Samtidig med at  

 den udvidede anvisningsret blev indført, blev der derfor også indført en  

 bestemmelse i boligbyggerilovens § 14, stk. 4, hvorefter kommunalbestyrelsen  

 vil kunne dække sådanne lejetab helt eller delvist.
Kommunalbestyrelsen vil i den forbindelse kunne beslutte at gøre dækningen  

 betinget af, at selskabet eller afdelingen selv afholder en del af udgifterne  

 til dækning af lejetabet.
Kommunalbestyrelsens beslutning om fordeling af  

 lejetab vil således naturligt forudsættes en drøftelse mellem boligselskab og  

 kommune.
 For så vidt angår den del af lejetabet, som ikke dækkes af kommunen,  

 forudsættes denne del så vidt muligt dækket af midler fra boligselskabets  

 dispositionsfond, således at den enkelte afdeling ikke belastes økonomisk.
 6.4. Genhusning af husstande, hvis bolig skal rømmes som følge af  

 sanering, byfornyelse eller kondemnering.
 Byfornyelseslovens § 42, stk. 1.
Genhusning Kommunalbestyrelsen kan beslutte, at almennyttige boligselskaber skal  

 stille indtil hver 3. ledige lejlighed til rådighed som erstatningsbolig til  

 husstande, der skal genhuses som følge af sanering, byfornyelse eller  

 kondemnering, jf. byfornyelseslovens § 42, stk. 1.
 Det er en forudsætning for denne beslutning, at halvdelen af de ledige  

 lejligheder i kommunens egne beboelsesejendomme også anvendes til genhusning.
Anmeldelse af ledige lejligheder Når en lejlighed, som efter aftale skal stilles til rådighed for  

 genhusning, bliver ledig, skal boligselskabet anmelde den til  

 kommunalbestyrelsen senest 2 uger efter, at lejligheden er opsagt.
Kommunalbestyrelsen er forpligtet til at meddele boligselskabet, om man  

 ønsker en ledigmeldt lejlighed anvendt til genhusning inden 2 uger efter, at  

 lejligheden er anmeldt ledig.
Har boligselskabet ikke modtaget denne  

 meddelelse fra kommunalbestyrelsen indenfor de 2 uger, kan selskabet frit  

 udleje lejligheden efter de almindelige regler.
Oprykning indenfor afdelingen går forud I modsætning til anvisningsretten efter de almennyttige udlejningsregler,  

 stilles der ikke krav om, at en ledig lejlighed til genhusning anmeldes til  

 kommunalbestyrelsen, såfremt denne ønskes overtaget (ved oprykning) af en  

 boligsøgende, der allerede har bolig i samme ejendom (afdeling).
Betaling af evt. lejetab før udlejning kan ske Kommunen skal betale lejen fra det tidspunkt, en lejlighed er stillet til  

 rådighed for kommunalbestyrelsen, og indtil udlejning sker.
Ingen kommunal garanti for istandsættelse ved fraflytning I modsætning til den kommunale anvisning efter de almennyttige  

 udlejningsregler er der ingen kommunal garanti for boligtagerens  

 forpligtelser over for boligselskabet vedrørende istandsættelse ved  

 fraflytning.
Der henvises iøvrigt til § 42 og 43 i lov om byfornyelse  

 (lovbekendtgørelse nr. 658 af 11. august 1993) samt til Boligstyrelsens  

 cirkulære af 26. november 1985 om erstatningsboliger mv.(* 2) Det skal bemærkes, at Bygge- og Boligstyrelsen er vidende om, at kun få  

 kommunalbestyrelser har truffet beslutning om at anvende den pågældende  

 bestemmelse om at stille lejligheder til rådighed til genhusning efter  

 byfornyelsesloven.
6.5. Uformel anvisning Hvis kommunalbestyrelsen har foretaget anvisning af boligsøgende til  

 almennyttige boliger, uden at der foreligger en beslutning eller aftale herom  

 som anført ovenfor, betragtes disse anvisninger på samme måed som anvisninger  

 efter reglerne i boligbyggeriloven.
 Dette indebærer, at sådanne anvisninger er omfattet af reglerne om  

 kommunens betaling af leje og garanti for opfyldelse af boligtagerens  

 forpligtelse overfor boligselskabet vedrørende istandsættelse ved  

 fraflytning.
I denne forbindelse skal opmærksomheden specielt henledes på  

 boligbyggerilovens § 14, stk. 3, hvor det er anført, er kommunalbestyrelsens  

 garantiforpligtelser gælder ved anvisning, som iøvrigt foretages af  

 kommunalbestyrelsen - dvs. uden en formel aftale.
Bestemmelsen trådte i kraft  

 den 1.7.1987. Det betyder, at al anvisning, også uformel via telefonopkald  

 eller lignende fra kommunens side, der er foretaget efter den 1.7.1987, giver  

 kommunen en pligt til at dække ubetalte fraflytningsregninger, når den  

 anviste boligtager fraflytter lejligheden.
Det skal tilføjes, at selskabet  

 har pligt til at gennemføre sådanne krav, da de ellers optræder som  

 fraflytningstab i afdelingerne.
7. Anvisning og udlejning til flygtninge Hvilke flygtninge? De flygtninge, der er tale om, er de samme som de, hvortil der efter  

 særlige regler i lov om individuel boligstøtte, kan ydes lån til betaling af  

 beboerindskud mv., jf. § 65 i lov om individuel boligstøtte.
 Det drejer sig om flygtninge, der har fået opholdstilladelse efter  

 udlændingelovens §§ 7, 8 og 9, stk. 2, nr. 2. Disse er inden for de første 3  

 år herefter omfattet af særlige bestemmelser vedrørende adgangen til at få  

 tildelt en almennyttig bolig.
 De nævnte bestemmelser i udlændingeloven omfatter primært  

 konventionsflygtninge, jf. udlændingelovens § 7, flygtninge, der kommer til  

 Danmark som led i en aftale med FN's Højkommissær for Flygtninge eller  

 lignende international aftale, jf. udlændingelovens § 8, samt flygtninge, der  

 gives humanitær opholdstilladelse, jf. udlændingelovens § 9, stk. 2, nr. 2.
 Der henvises iøvrigt til punkt 16.2. i Bygge- og Boligstyrelsens  

 vejledning om individuel boligstøtte, august 1992.
Kommunal anvisning Kommunalbestyrelsen kan sikre boliger til flygtninge ved hjælp af den  

 kommunale anvisningsret efter § 14, stk. 2 eller 3.
 I forbindelse hermed gælder de sædvanlige regler om kommunens betaling af  

 leje, indtil udlejning sker, samt om kommunal garanti for istandsættelse af  

 lejligheden ved fraflytning, jf. ovenfor.
Direkte udlejning Der kan også være tale om, at selskabet udlejer direkte til flygtninge,  

 som er optaget på selskabets venteliste.
Kommunal garanti for istandsættelse I denne situation gælder reglerne om kommunal garanti for istandsættelse  

 ved fraflytning ligeledes, men kun under forudsætning af, at  

 kommunalbestyrelsen i hvert enkelt tilfælde har godkendt boligselskabets  

 udlejning til flygtninge, jf. lovens § 14, stk. 6.
 Når den pågældende flygtning fraflytter, skal det ske en opgørelse efter  

 de sædvanlige fraflytningsregler.
Den kommunale garanti gælder, indtil lejekontrakten ophører, også selv om  

 vedkommendes status som flygtning i mellemtiden ophører.
Hvis flygtningen  

 fraflytter lejligheden, men andre personer i husstanden fortsætter lejemålet,  

 er disse personers status som flygtninge eller ikke flygtninge afgørende for,  

 om kommunens garanti kan videreføres.
Kommunalbestyrelsen skal orienteres om  

 fraflytningenm, og hvis kommunens garanti skal videreføres, skal den, der  

 overtager lejemålet godkendes efter § 14, stk. 6, hvis vedkommende har status  

 som flygtning.
 Hvis den, der overtager lejemålet, ikke har flygtningestatus, indtræder  

 den pågældende i den tidligere lejers forpligtelser over for boligselskabet,  

 men den kommunale garanti bortfalder.
Kommunal godkendelse Uanset om kommunalbestyrelsen har truffet beslutning efter  

 bekendtgørelsens § 19 om kommunal godkendelse af hver enkelt udlejning,  

 gælder der særlige bestemmelser for kommunal godkendelse af udlejning af  

 almennyttige boliger til flygtninge.
 Som nævnt er kommunalbestyrelsens godkendelse en forudsætning for, at  

 reglerne om kommunal garanti for istandsættelse ved fraflytning også gælder i  

 den situation, hvor en flygtning tildeles en almennyttig bolig ved direkte  

 udlejning fra boligselskabet - hvor der altså ikke er tale om en kommunal  

 anvisning.
 Kommunalbestyrelsen kan kun afvise at godkende udlejning til flygtninge,  

 såfremt kommunen kan afslå at yde støtte efter reglerne i lov om individuel  

 boligstøtte.
 Sker udlejningen fra boligselskabet uden indhentning af  

 kommunalbestyrelsens godkendelse, er der ingen kommunal garanti for  

 istandsættelse ved fraflytning.
 Det er ikke tilstrækkeligt, at kommunalbestyrelsen i forbindelse med  

 udlejningen har imødekommet flygtningens ansøgning om individuel boligstøtte.  

 Der skal foreligge en særlig godkendelse af flygtningens overtagelse af  

 lejligheden.
 Hvis kommunalbestyrelsen afviser at godkende en flygtning, og denne ikke  

 får medhold i en klage eller ikke anker afgørelsen, er boligselskabet  

 berettiget til at afvise at udleje den pågældende bolig til den boligsøgende  

 flygtning.
Klageadgang Hvis kommunalbestyrelsen afviser at godkende en flygtning til en ledig  

 lejlighed, kan den pågældende klage herover til Det Sociale Ankenævn, idet  

 reglerne om klageadgang i § 73 i lov om individuel boligstøtte finder  

 tilsvarende anvendelse også i forhold til den kommunale godkendelse af  

 flygtningens overtagelse af almennyttige lejligheder, jf. § 18, stk. 4 i lov  

 om boligbyggeri.
 Klagen skal indgives inden 4 uger efter, at klageren har fået meddelelse  

 om afgørelsen.
Klagevejledning Kommunalbestyrelsen skal give klagevejledning til den afviste boligsøgende  

 flygtning på samme måde som ved afslag om individuel boligstøtte, herunder  

 oplysning om hvortil der kan klages og indenfor hvilken frist, klagen skal  

 indgives.
Det henvises iøvrigt til § 73 i lov om individuel boligstøtte samt  

 til punkt 18 i Bygge- og Boligstyrelsens vejledning om individuel  

 boligstøtte.
Refusion De udgifter, som kommunen får i forbindelse med udlejning til flygtninge  

 som følge af lejetab eller udgifter til istandsættelse ved fraflytning,  

 refunderes fuldt ud af staten.
 Opgørelse over de af kommunen afholdte udgifter sendes til Kongeriget  

 Danmarks Hypotekbank og Finansforvaltning, som på grundlag heraf udbetaler  

 refusionen kvartalsvis bagud.
Tilbagebetaling Flygtningen skal dog betale eventuelle skyldige beløb vedrørende  

 istandsættelsesforpligtelsen til kommunen i løbet af højst 5 år efter  

 fraflytningen.
Afdragsordningen skal afpasses efter skyldnerens økonomiske  

 forhold.
 Det forudsættes, at kommunen indbetaler eventuelt inddrevne beløb fra  

 boligtageren til statskassen.
8. Anvisning efter særlige sociale kriterier Aftale Hvis kommunalbestyrelsen finder, at der er behov derfor, kan den indgå  

 aftale med et almennyttigt boligselskab om, at en del af selskabets  

 lejligheder skal anvises af selskabet efter særlige sociale kriterier, jf.  

 boligbyggerilovens § 14, stk. 5.
Bestemmelsen er indført i tilknytning til ændringen af udlejningsreglerne  

 pr. 1.4.1992, hvorefter boligselskaberne som hovedprincip skal udleje efter  

 ventelister.
Hensigten har været at give mulighed for at tilgodese de grupper  

 af boligsøgende, der normalt ikke ville komme i betragtning til en kommunalt  

 anvist bolig, men dog har et boligbehov af så presserende karakter, at en  

 sædvanlig ventelistetildeling vil være for langvarig til at løse de  

 pågældendes boligbehov indenfor en rimelig periode.
Forudsætning for aftale Indgåelse af en aftale om anvisning efter særlige sociale kriterier  

 forudsætter, at der i forvejen er etableret kommunal anvisning efter lovens §  

 14, stk. 2 eller stk. 3 til mindst 1/8 af de ledige lejligheder i selskabet.
Tilsidesættelse af ventelisterettigheder Ved udlejning efter særlige sociale kriterier gælder reglerne i  

 bekendtgørelsen om ventelister og oprykningsventelister ikke.
De boligsøgende  

 på ventelister og oprykningsventelister må derfor respektere, at de  

 pågældende lejligheder lejes ud efter andre regler, jf. bekendtgørelsens § 1,  

 stk. 5.
Maksimum andel Aftalen kan højst omfatte 1/4 af de ledige lejligheder.
 Kriterierne kan fastsættes for alle selskabets afdelinger i kommunen eller  

 begrænses til kun at omfatte enkelte afdelinger, eventuelt kun en enkelt  

 afdeling - gældende for op til 1/4 for denne afdeling.
Godkendelse De særlige sociale udlejningskriterier skal udformes i et samarbejde  

 mellem boligselskabet og kommunen og skal godkendes af kommunalbestyrelsen.
Offentliggørelse Kriterierne skal offentliggøres.
Dette skal som minimum ske i forbindelse  

 med kommunalbestyrelsens godkendelse af kriterierne, men kan/bør også ske ved  

 annoncering i dagblade.
 Det forudsættes desuden, at boligselskabet oplyser de boligsøgende om  

 kriterierne bl.a. ved konkrete henvendelser herom.
Mulige kriterier Efter de tidligere udlejningsregler skulle boligselskaberne foretage en  

 vurdering af de boligsøgendes behov for en almennyttig bolig.
De særlige  

 sociale kriterier, der kan fastsættes lokalt, giver mulighed for, at  

 boligselskabet for et begrænset antal af de almennyttige boliger i kommunen  

 fortsat udøver sociale skøn i forbindelse med tildelingen af boliger.
Behovet for anvendelse af særlige sociale kriterier varierer fra kommune  

 til kommune.
Derfor er det overladt til kommunalbestyrelsen og boligselskabet  

 (/erne) i forening at fastsætte disse kriterier ud fra det lokale behov.
 Som eksempler på, hvilke grupper af boligsøgende, der kan tilgodeses ved  

 de særlige sociale kriterier, kan dog peges på:
* Skilsmisseramte * Boligsøgende med indkomster under en vis grænse (som ønskes tilgodeset  

 med boliger i den billige del af den almennyttige boligmasse).
 * Boligsøgende med fysiske handicap (som ønskes tilgodeset med mere  

 handicapegnede boliger).
 * Tilflyttende boligsøgende, som er tilbudt beskæftigelse i kommunen,  

 eller som tilflytter kommunen af arbejdsbetingede grunde iøvrigt (f.eks.  

 forflyttelse).
 * Ældre med behov for snarlig flytning til en ældreegnet bolig.
Det skal dog understreges, at denne liste kun er vejledende og ikke kan  

 anses for udtømmende.
Der kan være andre kriterier, som anses for  

 væsentligere til at dække det lokale behov for udlejning efter sociale  

 kriterier.
 Der kan ikke fastsættes et kriterium, som angiver en minimumsgrænse for de  

 boligsøgendes indkomster (indtægtsgrænse) for tildeling af boliger.
Der kan ikke fastsættes et kriterium, der udelukkende angiver bopæl i  

 kommunen som adgangskriterium til de pågældende boliger.
Derimod kan der godt  

 fastsættes et kriterium, der særligt tilgodeser kommunens egne borgere i  

 tilknytning til et andet socialt kriterium f.eks. skilsmisseramte med bopæl i  

 kommunen eller ældre med bopæl i kommunen.
Individuelle bofællesskaber Det bemærkes, at hvor boligselskaber har etableret individuelle  

 bofællesskaber, det vil sige bofællesskaber, hvor den enkelte lejer  

 disponerer over egen bolig med bad og køkken samt derudover et fællesareal  

 sammen med et mindre antal andre lejere f.eks. i et opgangsfællesskab, kan  

 det have betydning, at der sikres en hensigtsmæssigt sammensætning af  

 bofællesskabet.
En mulighed herfor kan sikres ved, at boliger i sådanne  

 individuelle bofællesskaber efter aftale med kommunalbestyrelsen udlejes  

 efter særlige sociale kriterier.
 En anden mulighed for at sikre en hensigtsmæssig sammensætning af et sådan  

 bofællesskab er, at kommunalbestyrelsen foretager anvisning til boligerne,  

 jf. afsnit 6.
Indhentning af oplysninger fra de boligsøgende Boligselskabet kan anmode de boligsøgende om de oplysninger, som er  

 nødvendige for dokumentation af, om de pågældende opfylder de særlige  

 kriterier.
 Boligselskabet kan ikke selv indhente oplysninger om de boligsøgende hos  

 offentlige myndigheder eller arbejdsgivere.
Finder boligselskabet, at der er tvivl om dokumentationens rigtighed, kan  

 den henvise de pågældende til kommunen med henblik på, at denne kontrollerer  

 den boligsøgendes oplysninger, i det omfang der er adgang hertil.
Angående  

 indhentning af oplysninger om de boligsøgendes økonomiske og personlige  

 forhold henvises iøvrigt til afsnit 15.2 vedrørende kommunale  

 godkendelsesordninger.
Intet krav om venteliste Der er intet krav om, at boligselskabet udarbejder en venteliste for  

 boligsøgende, som henvender sig for at få tildelt en bolig på grundlag af de  

 særlige sociale kriterier, selv om det dog vil være hensigtsmæssigt, at  

 selskabet etablerer en form for opnotering af de boligsøgende.
Men kun for så  

 vidt som de pågældende opfylder (et eller flere af) de fastsatte kriterier.
 Det siger sig selv, at der ikke er krav om at følge en liste, hvorpå de  

 boligsøgende er noteret, på samme måde som ved ventelistetildelingen iøvrigt.
Der kan imidlertid i tilknytning til de særlige sociale kriterier  

 udarbejdes retningslinier, der så vidt muligt angiver, hvem der skal  

 tilgodeses i en situation med flere ansøgere.
Dette kan f.eks. ske i form af  

 en priorietering af disse kriterier, således at det for eksempel angives  

 hvilke kriterier, der går forud for andre.
 Boligselskabet kan dog også ud fra de opstillede retningslinier foretage  

 det afgørende skøn over hvilken boligsøgende, der skal gå forud i en konkret  

 situation med flere ansøgere.
Afvisning Boligselskabet kan afvise udlejning til boligsøgende, som ikke anses for  

 berettigede efter de fastsatte kriterier.
Selskabet kan henvise de  

 boligsøgende til i stedet at lade sig skrive op på selskabets almindelige  

 venteliste.
Der er ikke nogen egentlig klageadgang for boligsøgende, der er blevet  

 afvist i denne sammenhæng.
De pågældende boligsøgende kan imidlertid altid  

 henvende sig til kommunen som tilsynsmyndighed for boligselskabet.  

 Kommunalbestyrelsen må herefter vurdere, om man finder, at der er grundlag  

 for at tage den afviste boligsøgendes klage op til nærmere behandling.
Finder  

 kommunalbestyrelsen, at den pågældende boligsøgende er blevet uberettiget  

 afvist, må dette påpeges overfor boligselskabet.
Tilsynsvirksomhed af denne  

 karakter anses ikke for at være kommunal anvisning (jf. afsnit 6.5.) Husstands- og boligstørrelseskrav skal overholdes De almindelige bestemmelser om husstandsstørrelse i forhold til  

 boligstørrelse mv skal overholdes ved anvisning efter særlige sociale  

 kriterier.
I modsætning til, hvad der gælder ved den kommunale anvisning jf.  

 afsnit 6, kan dette krav ikke fraviges ved udlejning efter særlige sociale  

 kriterier.
Har selskabet truffet beslutning om lempelse af kravet til  

 udlejning af 3-rumsboliger (så disse kan udlejes til par), gælder dette også  

 ved anvisningen efter sociale kriterier.
Boligtagernes rettigheder efter indflytning På samme måde som ved kommunal anvisning, er de boligtagere, der har  

 overtaget en bolig efter særlige sociale kriterier, omfattet af de sædvanlige  

 rettigheder med hensyn til oprykning mv. på lige fod med andre boligtagere.
Ingen kommunal betaling af lejetab/garanti for istandsættelse Kommunalbestyrelsen kan ikke foretage anvisning til de boliger, der efter  

 aftalen skal udlejes efter særlige sociale kriterier.
 Det er boligselskabet, der administrerer udlejningen efter de aftalte  

 kriterier.
 Kommunalbestyrelsen kan eventuelt henvise boligsøgende til at søge en  

 bolig i boligselskabet efter de særlige sociale kriterier, såfremt den  

 finder, at de er omfattet af disse kriterier.
 Såfremt kommunalbestyrelsen anmoder boligselskabet om at udleje til en  

 bestemt boligsøgende, opfattes dette som uformel anvisning og medfører som  

 sådan en økonomisk forpligtelse for kommunen efter de gældende regler jf.  

 afsnit 6.5.
9. Fortrinsrettigheder for boligsøgende uden bolig i  

 selskabet Dette afsnit handler om boligselskabets udlejning, jf. boligbyggelovens §  

 14, stk. 1.
Baggrund For at sikre en generel hensigtsmæssig udnyttelse af almennyttige boliger,  

 gælder visse fortrinsregler, når det skal afgøres, hvem af flere ansøgere,  

 der skal have tilbudt en ledig bolig.
Fortrinsrettighederne kan opdeles i to væsentligt forskellige  

 hovedgrupper.
Den ene omfatter de boligsøgende, som allerede har en lejlighed  

 i selskabet, se nærmere herom i afsnit 11 om oprykningsret.
Den anden, som  

 omtales i dette afsnit, omfatter boligsøgende, der ikke har lejlighed i  

 selskabet i forvejen.
 For boligsøgende på selskabets venteliste er der 2 forhold, som giver  

 fortrin, nemlig hvis man har børn eller er ældre/handicappet.
9.1. Fortrinsret for husstande med børn Store lejligheder Af bekendtgørelsens § 4 fremgår, at boligsøgende med børn i husstanden har  

 fortrinsret til større lejligheder, d.v.s. lejligheder med 3 og flere  

 beboelsesrum.
Husstande med 2 eller flere børn har fortrinsret til lejligheder med 4  

 eller flere beboelsesrum.
Husstande med 1 eller flere børn har fortrinsret  

 til lejligheder med 3 beboelsesrum.
Er der ingen fortrinsberettigede  

 husstande med 2 eller flere børn til lejligheder med 4 eller flere rum, går  

 husstande med 1 barn forud for husstande uden børn.
 Selskabets bestyrelse kan dog beslutte, at også par uden børn skal kunne  

 få 3-rumsboliger i lige konkurrence med børnehusstande, jf. nedenfor om  

 bekendtgørelsens § 4, stk. 3.
Derimod er det uden betydning for børnehusstandes fortrinsret, om  

 husstanden omfatter een eller flere voksne.
Enlige med børn er således  

 sidestillet med ægtepr med børn eller andre par med børn.
I praksis skal selskabet ved udlejningen springe de boligsøgende på  

 ventelisten over, som ikke opfylder kravet om børn i husstanden, når en ledig  

 bolig har 3 eller flere rum.
Opfylder kun en boligsøgende børnekravet, skal  

 boligen udlejes til denne.
Er der ingen boligsøgende med børn på ventelisten,  

 skal lejligheden tilbydes den, der står øverst på ventelisten, uanset  

 antallet af voksne i husstanden og uanset lejlighedens størrelse.
Dog skal  

 lejligheden tilbydes til par, hvis der er truffet beslutning efter § 4, stk.  

 2, i bekendtgørelsen, jf. nedenfor.
Det skal i denne forbindelse bemærkes, at eventuelle beslutninger efter  

 det gamle regelsæt om, at 2-rumsboliger fortrinsvis skal udlejes til  

 husstande med 2 personer, ikke er gyldige længere.
Det samme gælder  

 beslutninger om at 1-rumsboliger kun må lejes ud til enlige.
Det er pladsen  

 på ventelisten, der er afgørende, jf. bekendtgørelsens § 2, stk. 1, og § 12,  

 hvoraf fremgår, at der ikke kan gives boligsøgende videregående  

 fortrinsrettigheder end anført i §§ 2-11.
Beboelsesrum Ved beboelsesrum forstås (i bekendtgørelsen og i denne vejledning) ethvert  

 selvstændigt værelse eller kammer, uanset størrelse.
Køkken, badeværelse,  

 entre og bryggers tæller ikke med som beboelsesrum.
Små lejligheder Hvis der er tale om lejligheder, der er små i forhold til antallet af  

 beboelsesrum, kan lejlighederne i visse tilfælde udlejes, som om de havde  

 færre rum end de faktisk har.
Det gælder efter bekendtgørlsens § 5 for  

 lejligheder med 4 beboelsesrum, der ikke er større end 85 (m2). Yderligere  

 gælder det for lejligheder med 3 rum, der ikke er større end 65 (m2).  

 Ekselpelvis vil en 3-rumsbolig på 62 (m2) kunne lejes ud til en enlig  

 boligsøgende, selv om der længere nede på ventelisten står husstande med  

 børn.
Boligselskabet har ikke pligt til at udleje små boliger efter denne  

 bestemmelse.
Det kan besluttes, at den kun skal gælde i nogle af selskabets  

 afdelinger, men de enkelte boligsøgende må ikke behandles forskelligt.  

 Bestemmelsen kan bl.a. være med til at sikre, at enlige samkvemsforældre har  

 mulighed for at få en passende bolig på 3 rum, hvor også barnet kan have et  

 værelse.
Selskabets beslutning om at anvende bestemmelsen bør afhænge af den  

 aktuelle lejlighedsfordeling i de enkelte afdelinger, sammenholdt med det  

 lokale behov for boliger.
En ændret beslutning kan kun gælde for fremtiden.
Bruttoetageareal Ved opgørelsen af bruttoetagearealet i relation til udlejningsreglerne  

 skal man anvende den opgørelsesmåde, som gælder for arealberegning i lov om  

 individuel boligstøtte.
Herom henvises til Bygge- og Boligstyrelsens  

 bekendtgørelse nr. 617 af 8.7.1992 om beregning af boligens bruttoetageareal  

 i henhold til boligstøtteloven.
Opmærksomheden henledes på, at det som regel  

 ikke er det samme areal, som anvendes i forbindelse med støtte til opførelse  

 af almennyttigt byggeri.
Den væsentligste forskel på de 2 opgørelsesmåder er,  

 at der i opgørelsen efter den individuelle boligstøttelov tillægges den  

 enkelte lejlighed en andel af fællesarealet.
Hvad forstås ved børn Da fortrinsretten afhænger af, om den boligsøgende har et eller flere børn  

 er det væsentligt at fastslå, hvornår børn medregnes.
Som børn anses som udgangspunkt sådanne husstandsmedlemmer, der efter  

 reglerne i lov om individuel boligstøtte kan medregnes som børn.
For at et  

 barn efter lov om individuel boligstøtte kan tages i betragtning, skal barnet  

 være under 23 år og bo i lejligheden.
Barnet kan dog medregnes selv om det  

 midlertidigt er fraværende, f.eks. hos en plejefamilie eller på en kostskole.
Ved tildeling af almennyttige boliger, hvor forældrene ikke er gift eller  

 er separerede eller skilt, kan begge forældre dog - uanset  reglerne i  

 lov om boligstøtte - medregne deres børn, såfremt  statsamtet eller -  

 i København og Frederiksberg - overpræsidiet har godkendt en aftale om fælles  

 forældremyndighed efter bestemmelserne i § 9 i myndighedsloven.
Det er  

 yderligere en betingelse, at børnene faktisk opholder sig omkring halvdelen  

 af tiden hos den boligsøgende.
Det er således ikke tilstrækkeligt, at  

 forældrene har aftalt udvidet samkvemsret og opnået overøvrighedens  

 tilslutning hertil.
Der skal foreligge en godkendt aftale om fælles  

 forældremyndighed.
 Yderligere kan medregnes ufødte børn, forudsat den gravide boligsøgende er  

 ude over 12. svangerskabsuge.
 Endelig kan medregnes hjemmeboende handicappede børn over 23 år, forudsat  

 de modtager pension fra det offentlige.
 Det skal bemærkes, at det er husstandens sammensætning på  

 overtagelsesdatoen, der er afgørende for, om børn kan medregnes.
Selskabet kan forlange nødvendig dokumentation, f.eks. for fælles  

 forældremyndighed og graviditet.
Ligeledes må indehaveren af fælles  

 forældremyndighed på forlangende kunne sandsynliggøre, at barnet/børnene  

 opholder sig hos vedkommende omkring eller over halvdelen af tiden.
Par uden børn Selskabets bestyrelse kan efter bekendtgørelsens § 4, stk. 2, træffe  

 beslutning om, at lejligheder med 3 beboelsesrum kan udlejes til ægtepar, par  

 der lever i registreret partnerskab eller hermed sidestillede par.
Det er dog  

 en forudsætning, at det lokale behov for boliger til børnehusstande ikke  

 taler herimod.
 Der er ikke noget til hinder for en beslutning om, at reglen kun skal  

 anvendes i bestemte afdelinger.
 Selskabets beslutning bør meddeles kommunalbestyrelsen, ligesom de  

 boligsøgende bør orienteres om beslutningen, så de kender mulighederne.
 Kommunalbestyrelsen kan modsætte sig selskabets beslutning som et led i  

 tilsynet med udlejningen, jf. bekendtgørelsens § 18.
I praksis vil der kunne opstå tvivl om, hvem der falder ind under  

 betegnelsen »hermed sidestillede par«.
Det er kun par, som lever i  

 ægteskabslignende samlivsforhold af mere varig karakter, der vil kunne falde  

 ind under bestemmelsen.
Men det er op til boligselskabet at foretage en  

 nærmere vurdering af forholdene.
Styrelsen er bekendt med, at nogle selskaber har forlangt dokumentation  

 fra folkeregisteret om, at det pågældende par har været tilmeldt samme  

 adresse i de nærmest forudgående 2 år.
Et sådant krav behøver selskabet ikke  

 at stille, men bliver selskabet opmærksom på, at der er tale om omgåelse af  

 reglen, må selskabet afvise de pågældende.
 I øvrigt bør selskabet ved indgåelsen af lejekontrakter på grundlag af  

 denne bestemmelse forlange, at begge personer i parforholdet underskriver  

 lejekontrakten som boligtagere.
Derimod er det styrelsens opfattelse, at selskabet ikke ved udlejningen  

 til par uden børn kan stille et standardkrav om, at begge parter skal  

 forblive boende i lejligheden i 2 år, hvis den ene part senere skal have  

 mulighed for at overtage lejligheden alene - eller med andre ord: Flytter den  

 ene part inden 2 år, skal den anden også flytte.
Et sådant vilkår vil  

 antagelig blive tilsidesat af domstolene.
Det er også her forholdene på  

 overtagelsesdatoen, der er afgørende for, om der er tale om et parforhold,  

 som falder ind under bestemmelsen.
Har et selskab truffet beslutning om, at  

 reglen skal gælde, kan beslutningen senere ændres, hvis det viser sig, at  

 boligsøgende med børn ikke kan tilgodeses i rimeligt omfang. Ændringen vil  

 kun kunne få betydning for fremtidige udlejninger.
9.2. Fortrinsret for ældre og personer med handicap § 6  i bekendtgørelsen indebærer, at der fortsat skal  

 tages sociale hensyn - trods ventelisteprincippet.
Særlige boliger I det almennyttige byggeri er der 3 kategorier af lejligheder, som ældre  

 og personer med handicap i særlig grad kan rette deres interesse imod:
 Tilhører en boligsøgende de nævnte befolkningsgrupper og står på  

 ventelisten, har vedkommende fortrinsret til de lejligheder, der er nævnt  

 under 1) og 2) ovenfor, jf. bekendtgørelsens § 6. Derimod har den pågældende  

 ikke fortrinsret til kategori 3) ovenfor (som forudsætter oprykningsret, se  

 herom i afsnit 11).
 Har selskabet en ledig lejlighed, der falder ind under de 2 nævnte  

 kategorier, skal man derfor gå ned i ventelisteordenen, indtil man finder en  

 boligsøgende ældre eller en boligsøgende med handicap.
Af bekendtgørelsens § 6, stk. 2 fremgår, at kravene i bekendtgørelsens § 4  

 om husstandens størrelse og sammensætning om nødvendigt kan fraviges.
Heri  

 ligger ikke, at den absolut skal fraviges, hvis den boligsøgende, man  

 henvender sig til først, ikke opfylder kravene.
Derimod medfører bestemmelsen  

 i § 6, stk. 2, at selskabet ikke må tilbyde den pågældende bolig til en  

 almindelig boligsøgende, så længe der er blot een interesseret ældre eller  

 person med handicap på ventelisten.
 Er der ingen ældre eller personer med handicap på venteliste til den  

 pågældende lejlighed, skal den lejes ud på sædvanlig måde efter ventelisten.
Afgrænsning af personkredsen Der er ingen faste definitioner, som angiver, hvornår en person er ældre  

 eller har et handicap i relation til udlejningsreglerne.
Det må bero på en  

 konkret vurdering i hvert enkelt tilfælde.
Lægeerklæringer kan indgå i  

 selskabets vurdering.
 Der bør dog være en vis sammenhæng mellem lejlighedens særlige kvaliteter  

 og den boligsøgendes særlige behov.
Der bør ikke anlægges en fast aldersgrænse for ældre boligsøgende.
Som en  

 rettesnor kan man dog gå ud fra, at de fleste boligsøgende i  

 folkepensionsalderen har det behov for en særlig bolig, som bestemmelsen  

 sigter imod.
Men det skal samtidig nævnes, at der f.eks. kan være  

 boligsøgende i 50-årsalderen, som kan falde ind under bestemmelsen, f.eks.  

 fordi de har svært ved at klare trapper.
 Det skal understreges, at fortrinsretten også gælder, hvis det er et  

 medlem af den boligsøgendes husstand, f.eks. et barn, der er handicappet.
10. Afvisning Flere husstande Konstaterer selskabet i forbindelse med udlejningen af en lejlighed, at  

 den vil blive beboet af flere end 2 personer pr. beboelsesrum, kan man nægte  

 at skrive lejekontrakt med den pågældende boligsøgende, jf. bekendtgørelsens  

 § 7. Bestemmelsen gælder også for selskabets ungdomsboliger.
 Formålet med denne bestemmelse er ikke , at selskabet skal afvise  

 en boligsøgende med en stor familie - forstået som personer, der tilhører  

 samme husstand, typisk far, mor og børn - fra selskabets store lejligheder.  

 Derimod kan bestemmelsen bruges til at afvise flere husstande, der vil flytte  

 ind i samme lejlighed.
Det skal i denne forbindelse bemærkes, at husstandsbegrebet i denne  

 sammenhæng kan omfatte flere personer end den typiske kernefamilie.
Til samme  

 husstand kan således i visse tilfælde medregnes lejerens børnebørn og/eller  

 een af lejernes forældre.
Vil begge lejerens forældre flytte med ind i  

 lejligheden, er der typisk tale om 2 husstande.
 Bliver en boligsøgende afvist under henvisning til bestemmelsen, bevarer  

 den pågældende sin plads på ventelisten.
 Konstateres det senere, at der bor flere husstande i lejligheden, er  

 selskabets muligheder for at gribe ind i forholdene reguleret af reglerne om  

 opsigelse og ophævelse, jf. § 21 i Boligstyrelsens bekendtgørelse nr. 784 af  

 14.12.1988 om almennyttig boligvirksomhed og lejelovens §§ 83 og 93.
Afvisning på andet grundlag Efter Bygge- og Boligstyrelsens opfattelse kan et boligselskab kun afvise  

 udlejning til en boligsøgende, hvis den pågældende har et uafklaret økonomisk  

 mellemværende med selskabet fra et tidligere lejeforhold.
Hermed tænkes på en  

 ubetalt gæld til selskabet - f.eks. en ubetalt fraflytningsregning.
Udlejning  

 kan dog ikke nægtes, hvis kravet er forældet, hvis der er indgået en  

 afdragsordning eller en akkord, som er overholdt af skyldneren, eller hvis  

 den pågældende har opnået en gældssanering, som ligeledes er overholdt.
Herudover kan et boligselskab efter styrelsens opfattelse afvise udlejning  

 til boligsøgende, hvis der foreligger sådanne særlige omstændigheder, at det  

 ville være urimeligt belastende for selskabet og afdelingernes beboere, hvis  

 den pågældende får en ny lejlighed i selskabet.
Der kan f.eks. være tale om  

 en tidligere lejer, hvis lejemål er sagt op eller ophævet som følge af  

 overtrædelse af husordenen eller som følge af fysisk vold eller trusler herom  

 mod andre beboere eller ansatte i boligselskabet.
Det skal bemærkes, at  

 afvisning naturligvis kun vil kunne ske, så længe den boligsøgende fortsat  

 betragtes som urimeligt belastende.
 Derimod kan et boligselskab efter styrelsens opfattelse ikke nægte at  

 udleje til en person på ventelisten, fordi man tilfældigvis er bekendt med,  

 at den pågældende har gæld til et andet selskab eller er blevet tvunget til  

 at fraflytte en bolig i et andet selskab som følge af f.eks. en husordenssag.
Endelig bemærkes, at selskabet efter almindelige regler kan ophæve  

 lejemålet for en boligtager, der har fået sin lejlighed på baggrund af  

 bevidst forkerte oplysninger til selskabet.
Eksempelvis kan nævnes en  

 boligtager, der i strid med sandheden har oplyst at have børn i sin husstand,  

 og som derfor har fået en 4-rumsbolig.
11. Oprykningsret for boligsøgende med bolig i  

 selskabet Reglerne om oprykningsret står i bekendtgørelsens kapitel 5, som har  

 overskriften særlige fortrinsrettigheder . Det særlige står i  

 modsætning til de almindelige fortrinsrettigheder, således som disse fremgår  

 af bekendtgørelsens §§ 4 og 6.
 I praksis indebærer oprykningsreglerne, at boligselskabet først skal  

 tilbyde ledige lejligheder til personer på oprykningsventelisten, før de  

 boligsøgende på den almindelige venteliste kommer i betragtning.
Formålet med oprykningsretten er at sikre den mest hensigtsmæssige  

 udnyttelse af selskabets lejligheder.
Eksempelvis giver bestemmelserne  

 mulighed for, at ældre beboere, som bor i store lejligheder i en af de  

 øverste etager i etagebyggeri, kan flytte ned i mindre lejligheder tættere  

 ved jorden.
Herved kan de pågældende aktuelle boligbehov imødekommes,  

 samtidig med at der frigives store lejligheder til husstande med børn.
Hovedprincippet er anført i bekendtgørelsens § 8, stk. 1. Her er det  

 fastslået, at den boligtager, der samtidig afgiver en lejlighed i en af  

 selskabets afdelinger, har fortrinsret til at overtage en anden ledig  

 lejlighed i samme selskab.
Boligtageren skal afgive en lejlighed, og det er  

 således ikke tilstrækkeligt at afgive et enkeltværelse uden eget køkken, jf.  

 afsnit 3.
Fortrinsretten gælder ikke ved afgivelse af en lejlighed i et andet  

 selskab eller i en privat udlejningsejendom.
Den gælder heller ikke, hvis kun  

 nogle af husstandens medlemmer fraflytter lejligheden, se dog nedenfor under  

 11.1.
Afgivelsen af en lejlighed skal ske samtidig med overtagelsen af den nye  

 lejlighed.
Er man fraflyttet selskabet efter normal opsigelsesprocedure, har  

 man ingen oprykningsret.
Det samme gælder i opsigelsesperioden for en  

 boligtager, der bindende har opsagt sit lejemål.
Er lejemålet opsagt eller  

 ophævet af selskabet, har boligtageren heller ingen oprykningsret, med mindre  

 opsigelsen/ophævelsen underkendes af domstolene.
En ret Der er tale om en egentlig ret, som ikke kan begrænses ved f.eks. at kræve  

 af boligtageren, at han/hun stiller en særlig garanti for betaling af en  

 mulig fraflytningsregning.
Karenstid Selskabet kan dog - efter en ændring af bekendtgørelsen i efteråret 1993 -  

 træffe beslutning om, at boligtagern i forvejen skal have boet et vist  

 tidsrum i lejligheden.
Adgangen til at fastsætte en karensperiode fremgår af  

 bekendtgørelsens § 9, nr. 3. karensperioden kan højst sættes til 2 år og kan  

 begrænses til at gælde for en enkelt afdeling.
 Herved kan man hindre, at nogle mindre attraktive afdelinger kommer til at  

 fungere som et middel til hurtigt at skaffe mere attraktive lejligheder i  

 selskabet.
En beslutning om at indføre karenstid ved oprykning kan kun ske for  

 fremtiden.
Det indebærer, at boligsøgende, der allerede er optaget på  

 oprykningsventelisten på tidspunktet for selskabets beslutning om at indføre  

 karenstid, bevarer oprykningsretten uden karenstid.
 Der kan ikke gøres forskel på enkeltpersoner fra samme afdeling, hvorimod  

 der ikke er noget til hinder at fastsætte forskellige karenstider for  

 oprykning fra forskellige afdelinger.
Ungdomsboliger Af bekendtgørelsens § 9, nr. 1, følger, at selskabet kan beslutte, at  

 oprykningsretten ikke skal gælde for boligtagere i ungdomsboliger.
Derfor kan  

 beslutningen også gå ud på, at oprykning fra ungdomsboliger først kan ske  

 efter en vis botid, f.eks. 2 år.
Selskabets beslutninger herom kan ændres med virkning for fremtiden.
Det  

 indebærer, at unge, der allerede er optaget på oprykningsventelisten bevarer  

 oprykningsretten, selv om der træffes beslutning efter § 9, nr. 1.
Der kan ikke gøres forskel på enkeltpersoner, ligesom der må gælde samme  

 regel i alle selskabets afdelinger - såvel de af afdelinger, de unge flytter  

 fra, som de afdelinger de ledige boliger befinder sig i.
Man kan således ikke  

 beslutte, at der ikke skal være oprykningsret fra een bestemt afdelings  

 ungdomsboliger, men kun fra andre afdelinger.
Baggrunden herfor er, at  

 ungsomsboligerne udlejes efter særlige regler - ikke via selskabets  

 almindelige ventelister.
 Det skal bemærkes, at man ikke kan have oprykningsret fra ungdomsboliger  

 uden eget køkken.
Omgåelse Med henblik på at hindre omgåelse af reglerne bør selskabet være opmærksom  

 på, at boligtageren faktisk flytter ind i lejligheden.
Der tænkes på omgåelse  

 i form af udnyttelse af oprykningsretten fra f.eks. en lille lejlighed, som  

 boligtageren aldrig har boet i, men formelt har stået som lejer af i en  

 periode.
Begrænsninger i oprykningsretten De almindelige regler om husstandens størrelse om sammensætning gælder  

 ikke ved oprykning.
Har man mindst et barn i husstanden, kan man overtage en  

 større lejlighed, uanset hvor stor den er.
Har man ingen børn i sin husstand, kan man ikke overtage lejligheder, der  

 er større end den, man har i forvejen.
Som det fremgår af bekendtgørelsens §  

 8, stk. 2, må den nye lejlighed hverken være større end den nuværende i  

 rumantal eller i areal, det vil sige bruttoetageareal, således som det  

 beregnes efter reglerne i lov om individuel boligstøtte.
 Hvis begrænsningen i § 8, stk. 2, for husstande uden børn i det enkelte  

 tilfælde er skrappere end begrænsninger i de almindelige regler om  

 lejlighedsstørrelse (dvs. bekendtgørelsens §§ 4-5), slår de sidstnævnte  

 almindelige regler igennem, jf. bestemmelserne i bekendtgørelsens § 8, stk.  

 3.
Eksempelvis har en enlig boligtager, der bor i en 1-rumsbolig på 35 (m2),  

 naturligvis oprykningsret til en 2-rumsbolig på 70 (m2) - eller en  

 3-rumsbolig på 65 (m2), forudsat selskabet har truffet beslutning efter § 5  

 om udlejning af små 3-rumsboliger, som om de havde 2 rum.
Tilsvarende har et  

 par uden børn oprykningsret fra en 2-rumsbolig til en 3-rumsbolig, hvis  

 selskabet har truffet beslutning om at udleje 3-rumsboliger til par uden  

 børn.
 Afvisningsreglen i bekendtgørelsens § 7 gælder også ved oprykning, jf.  

 afsnit 10.
Rækkefølgen ved almindelige boliger Af bekendtgørelsens § 10 fremgår, i hvilken rækkefølge de boligsøgende på  

 oprykningsventelisten skal tilbydes ledige lejligheder.
 Førsteret har den boligsøgende, som afgiver en anden lejlighed i samme  

 afdeling, som står øverst på listen, og som opfylder størrelseskravene.
Derefter følger de øvrige på listen, inklusive personer, der er skrevet på  

 efter den særlige bestemmelse i bekendtgørelsens § 9, nr. 2, om personer, der  

 er ramt af skilsmisse, separation eller brudt parforhold.
Se nærmere om  

 sidstnævnte nedenfor i afsnit 11.1.
 Den tredje gruppe af boligsøgende derefter bliver dem, der står på den  

 almindelige venteliste.
 Det skal understreges, at 2 afdelinger med et vist fællesskab ikke kan  

 betragtes som een afdeling i relation til oprykningsreglerne.
 Er der etableret en fælles oprykningsventeliste mellem flere selskaber,  

 ændres rækkefølgen, idet tredje gruppe bliver boligtagere, der afgiver en  

 bolig i et andet selskab, som er med i samarbejdet, jf. afsnit 5.2. Først  

 derefter følger boligsøgende på den almindelige venteliste.
Ældreegnede boliger I visse tilfælde skal der tages særligt hensyn til ældre og personer med  

 handicap, som står på oprykningsventelisten.
Det er i de tilfælde, hvor den  

 ledige lejlighed tilhører een af de tre kategorier af lejligheder, som er  

 beskrevet ovenfor i afsnit 9.2. For så vidt angår definitionen af, hvad man  

 forstår ved ældre og handicappede i bekendtgørelsens forstand henvises også  

 til bemærkningerne i afsnit 9.2.
Der er dog en væsentlig begrænsning på denne særlige oprykningsret.
Retten  

 gælder kun, hvis den ledige lejlighed er mere velegnet for den boligsøgende  

 end dennes nuværende lejlighed.
I bekendtgørelsens § 10, stk. 5, er  

 udtrykkeligt nævnt, at det er i adgangsmæssig henseende, den skal være mere  

 velegnet.
Modsætningsvis gælder derfor, at begrundelser som lavere leje,  

 bedre udsigt eller tættere på familie og venner ikke giver et særligt  

 fortrin.
Derimod vil f.eks. et ønske om at flytte fra en lejlighed på 4. sal  

 (uden elevator) til en lejlighed på 1. sal falde ind under kravet om mere  

 velegnede adgangsforhold, forudsat lejligheden tilhører en af de omtalte  

 kategorier.
Som det ses, skal der foretages en konkret vurdering af  

 velegnetheden i hvert enkelt tilfælde.
Rækkefølgen ved ældreegnede boliger Er der tale om en bolig, som er velegnet til ældre og personer med  

 handicap (kategori 3) i afsnit 9.2. ovenfor), skal den tilbydes de  

 boligsøgende på oprykningsventelisten i følgende rækkefølge:
 a. Ældre eller handicappet boligsøgende, der afgiver en bolig i samme  

 afdeling, forudsat den ny bolig er mere velegnet.
 b. Ældre eller handicappet boligsøgende, der afgiver en bolig i en anden  

 afdeling, forudsat den ny bolig er mere velegnet.
c.
Andre boligsøgende, der afgiver en bolig i samme afdeling.
d.
Andre boligsøgende, der afgiver en bolig i en anden afdeling, eller er  

 skrevet på efter den særlige bestemmelse i bekendtgørelsens § 9, nr. 2.
 Først herefter følger boligsøgende, der står på den almindelige  

 venteliste.
 Inden for hver gruppe under a-d skal boligen først tilbydes den  

 boligsøgende, der i længst tid har stået på oprykningsventelisten, jf.  

 bekendtgørelsens § 10, stk. 1.
Det skal understreges, at reglen i bekendtgørelsens § 8, stk. 2, også  

 gælder for disse boliger.
Den nye bolig må altså som udgangspunkt ikke være  

 større end den nuværende, med mindre der er et barn i husstanden.
Rækkefølgen ved klausulerede og ombyggede boliger Er der tale om en bolig, der er klausuleret eller om en bolig der er  

 ombygget med støtte efter bistandslovens regler (kategori 1) og 2) i afsnit  

 9.2. ovenfor), skal den tilbydes de boligsøgende i samme rækkefølge som er  

 anført lige ovenfor, men med en væsentlig ændring.
Mellem b og c indføjes:
 bb. Ældre eller handicappede boligsøgende, der står på den almindelige  

 venteliste, jf. bekendtgørelsens § 6 og afsnit 9.2. ovenfor.
 Det skal bemærkes, at reglen i bekendtgørelsens § 8, stk. 2, ikke gælder  

 for disse boliger, jf. bestemmelsen i § 6, stk. 2. Man kan således godt få en  

 større bolig uden at have børn i husstanden.
 På grund af disse boligers særlige status, må de ikke lejes ud til  

 almindelige boligsøgende, så længe der er blot een interesseret ældre eller  

 handicappet person på den almindelige venteliste.
Særligt om andelsboligforeninger Oprykningsreglerne gælder også i andelsboligforeningerne, men ligesom ved  

 den almindelige udlejning er det her medlemsnummeret, der er afgørende for,  

 hvem der skal have tilbudt en ledig bolig inden for de enkelte grupper af  

 særligt fortrinsberettigede på oprykningsventelisten.
Som nævnt i afsnit 5.1 bør den enkelte andelsboligforening fastsætte en  

 generel frist for, hvor sent et medlem skal kunne optages på  

 oprykningsventelisten for at nå at komme i betragtning i forbindelse med  

 konkrete udlejninger.
Der er ikke noget til hinder for at have en længere  

 frist ved optagelse på oprykningsventelisten end ved optagelse på den  

 almindelige venteliste.
Herved kan man i højere grad tilgodese reelle  

 boligbehov frem for tilfældige flytteønsker.
Det skal understreges, at tidligere bestemmelsers særlige status for  

 medlemmer, som havde fået deres bolig i kraft af medlemsskabet - jf. § 5,  

 stk. 3-4, i normalvedtægterne fra 1984 - er bortfaldet.
Det betyder bl.a., at  

 boligtagere, som er anvist af kommunen har samme ret til oprykning som alle  

 andre.
Man skal dog være medlem af boligforeningen, hvilket kan kræves i  

 forbindelse med lejekontraktens indgåelse.
 11.1. Fortrin efter skilsmisse mv.
 En særlig fortrinsret er medtaget i bekendtgørelsens § 9, nr. 2. Den giver  

 under visse nærmere omstændigheder adgang til en plads på  

 oprykningsventelisten, selv om man ikke afgiver en anden bolig.
Reglen er indført for at hjælpe nogle af de mange personer, der bliver  

 skilt, separaret eller får brudt deres parforhold, og som derfor står i en  

 særlig svær boligsituation.
Reglen omfatter kun par md et eller flere børn.
Der er tale om en mulighed, idet det er op til selskabet at træffe  

 beslutning om, hvorvidt reglen skal gælde.
En beslutning om at anvende reglen  

 skal være generel, idet der ikke må gøres forskel på boligsøgende.
Der er dog  

 intet til hinder for, at der ifølge beslutningen også stilles krav om, at par  

 skal have boet sammen i boligen i en periode, f.eks. 2 år, før den ene part  

 kan få fortrinsret efter bekendtgørelsens § 9, nr. 2.
Skifter man senere mening, kan beslutningen ændres for fremtiden, således  

 at de pågældende grupper af boligsøgende ikke længere kan optages på  

 oprykningsventelisten.
Beslutningen bør meddeles kommunalbestyrelsen.
Kommunalbestyrelsen kan som et led i sit tilsyn pålægge selskabet ikke at  

 anvende reglen.
Pålægget skal være generelt, idet der ikke kan gøres forskel  

 på de boligsøgende.
 Det skel understreges, at der ikke må slækkes på de betingelser, som  

 reglen indeholder.
Det indebærer f.eks. at den fraflyttede skilsmisseramte boligsøgende, som  

 ikke inden for et år fra fraflytningen når at få tilbudt en lejlighed i kraft  

 af placeringen på oprykningsventelisten (medlemsnummeret), skal slettes af  

 listen.
Tilsvarende kan man ikke få fortrinsret eller beholde en fortrinsret,  

 hvis barnet flytter fra den anden af forældrene.
Som udgangspunkt kan reglen  

 kun bringes i anvendelse, hvis der er tale om den fraflyttendes eget barn,  

 det vil sige et barn, som den pågældende har eller har haft forældremyndighed  

 over eller samkvemsret med, eller har erkendt faderskabet til.
Der kan dog  

 også være tale om et stedbarn, forudsat den fraflyttende har boet sammen med  

 stedbarnet i længere tid, f.eks. i 2 år.
 Yderligere skal det understreges, at den pågældende fraflytter er omfattet  

 af de almindelige krav i bekendtgørelsens § 4 til husstandens størrelse og  

 sammensætning, jf. afsnit 9.1., hvor det bl.a. er omtalt, hvornår den  

 boligsøgende kan medregne et barn til sin husstand ved tildeling af  

 lejligheder.
12. Bytning Hensigten med byttereglerne er at sikre en bedre udnyttelse af den samlede  

 udlejningsboligmasse.
 De begrænsninger, som ligger i de almindelige krav om husstandens  

 størrelse og sammensætning, gælder ikke ved bytning.
 Grundlaget for bytning - også i det almennyttige byggeri - er lejelovens §  

 73. Efter lejelovens bestemmelse har man ret til at bytte sin  

 beboelseslejlighed med en lejer af en anden beboelseslejlighed, således at  

 denne overtager lejligheden.
 Af lejelovens § 74 fremgår bl.a., at den lejer, der ved bytning vil  

 overtage en almennyttig lejlighed, skal opfylde de særlige vilkår, der gælder  

 for overtagelse af disse lejligheder.
I bekendtgørelsens § 11 er fastsat sådanne særlige vilkår, som kun gælder  

 for de almennyttige boliger, der indgår i et bytning.
I forhold til de  

 tidligere regler, er der tale om en betydelig udvidelse af bytteretten.  

 Vedtægtsmæssige begrænsninger af bytteretten er uden gyldighed.
Generelle regler Bytteretten efter lejelovens § 73 gælder såvel ved bytte mellem lejere i  

 almennyttigt byggeri indbyrdes som ved bytte mellem lejere i en privat  

 udlejningsejendom og i et almennyttigt boligselskab.
Der er derimod ikke  

 bytteret, såfremt lejeren ønsker at »bytte« med en ejer af et  

 parcelhus eller en ejerlejlighed eller en andelshaver i en privat  

 andelsboligforening.
Efter lejeloven kan boligselskabet modsætte sig bytning, når Det understreges, at selskabet ikke har pligt til at modsætte sig en  

 bytning, selv om en af de tre situationer foreligger.
Eksempelvis kan det  

 være rimeligt at tillade en bytning, selv om lejeren ikke har boet i  

 lejligheden i 3 år, hvis lejeren har behov for at bytte.
Særlige regler Herudover gælder for de almennyttige boliger, at:
 Punkt 4) gælder også ved bytning inden for samme boligselskab. hverken  

 punkt 4) eller punkt 5) kan fraviges, heller ikke med selskabets godkendelse.  

 De 2 punkter er en gengivelse af bekendtgørelsens § 11, stk. 1, 2. pkt., og §  

 11, stk. 1, 3. pkt.
Specielt skal bemærkes, at der kan forekomme bytteønsker, som ikke kan  

 gennemføres, selv om den tilflyttende ville have været berettiget til  

 lejligheden efter de almindelige krav til den boligsøgende husstands  

 størrelse og sammensætning - jf. at § 4 i bekendtgørelsen ikke gælder ved  

 bytning.
Reglerne er på dette punkt udformet så enkelt som muligt.
Skulle  

 alle »retfærdige« hensyn have været taget med i betragtning, var  

 byttereglerne blev meget indviklede.
Når der byttes mellem en lejer i en almennyttig lejlighd og en lejer i en  

 privat udlejningsejendom, gælder reglen i punkt 4) kun for den almennyttige  

 lejlighed.
Heraf følger, at denne form for bytning altid kan lade sig gøre,  

 hvis den private lejlighed er størst i rumantal eller bruttoetageareal, og  

 den almennyttige lejlighed maksimalt har 3 rum.
Det betyder f.eks., at selskabet ikke kan modsætte sig en bytning mellem  

 en husstand på 3 personer i en 5-rums privat udlejningsbolig og en husstand  

 på 1 person i en almennyttig 3-rumsbolig.
Er begge de nævnte boliger derimod  

 almennyttige, skal selskabet modsætte sig sig en bytning.
 Ved opgørelse af begge lejlighedernes bruttoetageareal skal anvendes den  

 samme beregningsmåde, f.eks. den, der bruges i lovgivningen om individuel  

 boligstøtte.
Bytning i praksis Ved gennemførelse af en bytning skal der gennemføres en normal procedure  

 for fraflytning, herunder syn af boliger, istandsættelse, afregning af  

 beboerindskud og indgåelse af lejekontrakter.
Specielt bemærkes, at selskabet  

 har de samme muligheder for at afvise boligtagere, der bytter sig til en  

 bolig, som boligtagere, der kommer ind via ventelister.
Der henvises herom  

 til bekendtgørelsens § 7 og til afsnit 10.
Ungdomsboliger og ældreklausulerede boliger Bytteretten gælder også for lejere i ungdomsboliger og lejere i  

 klausulerede lejligheden/lejligheder der er indrettet særligt til ældre og  

 personer med handicap (jf. bekendtgørelsens § 6 og afsnit 9.2. ovenfor,  

 kategori 1) og 2)). Men i tilfælde af bytning er det en forudsætning at  

 tilflytteren opfylder betingelserne for at få en bolig af den pågældende  

 karakter.
Særligt om andelsboligforeninger Bytter en boligtager sig til en bolig i en almennyttig  

 andelsboligforening, skal den pågældende samtidig melde sig ind i foreningen.  

 Fraflytterens medlemsnummer kan ikke overdrages til den, der flytter ind i  

 andelsboligforeningen.
13. Fremleje En boligtager i almennyttigt byggeri er berettiget til at fremleje det  

 lejede efter reglerne herom i lov om leje (§§ 69-70).
Lejeren har herefter ret til at fremleje højst halvdelen af lejlighedens  

 beboelsesrum til beboelse, når det samlede antal personer, der herefter komme  

 til at bo i lejligheden, ikke overstiger antallet af beboelsesrum.
Selskabet  

 kan ikke kræve afgift af den leje, der betales i fremlejeforholdet.
 Lejeren har også ret til at fremleje hele beboelseslejligheden, dog kun  

 indtil 2 år og kun under forudsætning af, at lejerens fravær er midlertidigt  

 og skyldes sygdom, forretningsrejse, studieophold, midlertidig forflyttelse  

 eller lignende.
 Selskabet kan dog modsætte sig fremleje af hele lejligheden når:
 Heller ikke når hele lejligheden fremlejes, har selskabet ret til at kræve  

 nogen del af den leje, der betales i fremlejeforholdet.
Det bemærkes, at lejeren i hvert enkelt tilfælde, hvad enten der er tale  

 om hel eller delvis fremleje af lejligheden, skal meddele selskabet, til hvem  

 fremleje finder sted og vilkårene herfor.
Fremleje i videre omfang end  

 tilladt i loven kan give selskabet ret til at hæve lejemålet i medfør af  

 lejelovens § 93, stk. 1, litra f.
 Retten til fremleje af almennyttige beboelseslejligheder gælder, selv om  

 fremlejetageren (den der fremlejes til) ikke opfylder de almindelige krav til  

 husstandens størrelse og sammensætning.
 Uanset fremleje er det stadig den oprindelige lejer, der hæfter for  

 betaling af leje m.v. over for boligselskabet.
14. Overgang af rettigheder I visse tilfælde kan retten til en bolig, til pladsen på en venteliste  

 eller et medlemsnummer overgå til en anden person.
Sådan overgang af  

 rettigheder må betragtes som undtagelser fra forholdsvis restriktive  

 udlejningsbestemmelser i lovgivningen.
Den tilladte overgang falder efter  

 reglerne i 2 hovedgrupper, overgang efter lejelovens regler og overgang efter  

 bekendtgørelsens regler.
14.1. Overgang efter lejelovens regler Reglerne i lov om leje finder også anvendelse for almennyttige  

 boligtagere, der forlader hjemmet, bliver separaret eller skilt, dør eller på  

 grund af alder eller sygdom flytter til et plejehjem, i beskyttet bolig eller  

 lignende, jf. lejelovens §§ 75-78.
Ægtepar og registrerede partnere Herefter har en ægtefælle og en person, der indgår i et registreret  

 partnerskab, uanset om samlivet er ophævet, ret til at fortsætte lejemålet,  

 hvis boligtageren * dør, eller * flytter til plejehjem, ældrebolig, beskyttet bolig eller lignende.
 Herudover har en ægtefælle og en person, der indgår i et registreret  

 partnerskab, ret til at fortsætte lejeforholdet, såfremt den anden part -  

 boligtageren - forlader hjemmet.
Ved separation, skilsmisse eller omstødelse af et ægteskab afgøres det om  

 fornødent ved bevillingen eller dommen, hvem af ægtefællerne, der skal  

 fortsætte lejemålet.
Tilsvarende gælder ved opløsning af et registreret  

 partnerskab.
Andre par Såfremt parter, der i mindst de forudgående 2 år har haft fælleshusstand,  

 ophæver samlivet, kan der ligeledes, når særlige grunde, især hensynet til  

 parternes mindreårige børn, taler derfor, ved dom træffes bestemmelse om,  

 hvem af parterne der skal fortsætte lejeforholdet.
Det gælder uanset om kun  

 den ene part står som boligtager på lejekontrakten.
Denne regel, som står i lejelovens § 77 a, antages også at dække den  

 situation, hvor parterne aftaler , hvem der skal have lov til at  

 fortsætte lejemålet.
Det skal bemærkes, at der foreligger en noget ujævn  

 domspraksis om bestemmelsens brug.
Styrelsen er dog af den opfattelse, at de  

 almennyttige boligselskaber i videst muligt omfang bør respektere de aftaler,  

 som parterne indgår.
Det er også styrelsens opfattelse, at bestemmelsen kan  

 anvendes af søskende, forældre og voksne, hjemmeboende børn.
Par, børn og andre Hvis der ved boligtagerens død eller flytning til plejehjem eller lignende  

 ikke efterlades en ægtefælle, har en person, der i de forudgående 2 år har  

 haft fælles husstand med boligtageren, ret til at fortsætte lejemålet.
Reglen er i praksis fortrinsvis til gavn for par, der hverken er gift  

 eller lever i registreret partnerskab, og for hjemmeboende børn, men omfatter  

 også andre, der opfylder det nævnte vilkår.
Det skal samtidig bemærkes, at  

 der ikke stilles krav om, at den, der ønsker at fortsætte lejemålet, skal  

 have bidraget til husstandens opretholdelse.
 Det skal tilføjes, at 2-årsgrænsen i konkrete, velbegrundede tilfælde vil  

 kunne fraviges af selskabet, selv om samlivet med en anden person ikke har  

 varet i fulde 2 år.
Hvad forstås ved fortsættelse En person, der fortsætter et lejemål, behøver ikke at opfylde de  

 almindelige krav til husstandens størrelse og sammensætning, der skal ikke  

 erlægges nyt beboerindskud, og der skal ikke ske syn af lejligheden eller  

 istandsættelse mv.
Den pågældende indtræder umiddelbart i alle den tidligere  

 boligtagers rettigheder og forpligtelser over for selskabet.
Dette må ses i  

 modsætning til personer, til hvem en lejlighed overdrages, jf. byggereglerne.
14.2. Overgang efter bekendtgørelsen I forhold til de tidligere regler er der sket en begrænsning af de  

 tilfælde, hvor rettigheder kan overgå til andre end den nuværende  

 rettighedsindehaver.
Ekselpelvis er den tidligere bestemmelse om voksne, ikke-hjemmeboende  

 børns arveret til boligers afskaffet.
Som nævnt i afsnit 2 kan der dog i  

 meget gamle lejekontrakter være anført særlige forhold om f.eks. arveret, som  

 fortsat må betragtes som gyldige ud fra almindelige aftaleretlige regler.
Forsørgerreglen Ud over de lejelovsbestemmelser, som er omtalt ovenfor under 14.1. er der  

 i § 13 en særlig bestemmelse om fortsættelse af lejemålet i tilfælde af  

 lejerens død:
 Når omstændighederne taler for det, kan boligselskabet tillade, at en  

 person, der blev forsørget af boligtageren - herunder boligtagerens barn  

 under 18 år - fortsætter lejemålet.
Er der tale om flere børn, bør man respektere afdødes eventuelle  

 bestemmelse om, hvem der skal være berettiget til at få overdraget lejemålet.  

 Har afdøde ikke truffet bestemmelse herom, træffer selskabet afgørelsen,  

 eventuelt kan flere børn opføres som lejere.
Er barnet under 18 år, skal  

 værgen godkende barnets påførelse af lejekontrakten og underskrive på barnets  

 vegne.
I praksis kan det give anledning til tvivl, når det skal afgøres om en  

 person er blevet forsørget af boligtageren.
Det skal præciseres, at  

 forsørgelsesforholdet skal have bestået indtil lejerens død.
Det er  

 styrelsens opfattelse, at boligselskabet i konkrete situationer bør fortolke  

 forsørgerpligten lempeligt, med mindre der er mistanke om omgåelse af  

 regelsættet.
Det skal bemærkes, at også et barn, som blev forsørget af den afdøde, men  

 som ikke boede i lejligheden ved dødsfaldet på grund af midlertidigt fravær -  

 f.eks. på en kostskole - kan falde ind under bestemmelsen.
Derimod kan den  

 ikke omfatte børn, der er voksne, fraflyttet lejligheden og selvforsørgende.
 Bestemmelsen gælder tilsvarende, hvis boligtageren flytter til et  

 plejehjem, en ældrebolig eller lignende på grund af alder eller sygdom.
 Lejelovens regler gælder forud for bestemmelsen, jf. afsnit 14.1.
Ventelistepladser Af Bekendtgørelsens § 16 fremgår, at overdragelse af ventelistepladser og  

 medlemsnumre ikke kan ske, bortset fra de tilfælde, som er nævnt i §§ 13-15.
Ved død Ventelistepladser er personlige og kan kun overdrages i tilfælde af  

 indehaverens død.
I denne situation arver ægtefællen, den registrerede  

 partner eller en hermed sidestillet person pladsen på ventelisten eller på  

 oprykningsventelisten.
Børn kan ikke arve/få overdraget pladsen.
 Flytning til plejehjem eller lign.
Der kan dog også ske overdragelse af en ventelisteplads fra en  

 boligsøgende til dennes ægtefælle, den registrerede partner eller en hermed  

 sidestillet person, hvis den boligsøgende flytter til en plejehjem, en  

 ældrebolig eller lignende.
Det er den boligsøgende selv, der afgør, om  

 ventelistepladsen skal overdrages.
Der kan i praksis opstå tvivl om, hvad der forstås ved en hermed  

 sidestillet person.
Herom henvises til afsnit 9.1. i slutningen under omtalen  

 af par uden børn.
 Ved skilsmisse og lignende kan pladsen ikke overdrages.
Medlemsnumre i andelsboligforeninger Et medlemsnummer i en andelsboligforening er personligt og kan i  

 princippet ikke overdrages til andre, hverken ved aftale eller  

 retsforfølgelse.
Så længe et medlem ikke misligholder sine  

 medlemsforpligtelser, har den pågældende ret til at beholde nummeret, også  

 ved skilsmisse eller lignende. Ønsker man at blive meldt ud af foreningen,  

 kan det naturligvis ske, men der kan ikke være tale om at lade en anden  

 overtage nummeret i den forbindelse.
Der er dog nogle få situationer, hvor et medlemsnummer efter lovgivningen  

 alligevel vil kunne overdrages til en anden.
I disse tilfælde er det alene  

 medlemsnummerets indehaver, der afgør, om han/hun vil overdrage nummeret.  

 Boligforeningen hverken kan eller skal godkende/træffe beslutninger om  

 overdragelse i disse situationer.
Eventuelle bestemmelser i vedtægterne om,  

 at nummeret skal følge lejligheden ved dennes overdragelse til en anden, er  

 således ugyldige.
Ved fortsættelse af lejemålet Hvis brugsretten til en lejlighed i en almennyttig andelsboligforening  

 overgår varigt i medfør af lejelovens bestemmelser, kan den hidtidige lejers  

 medlemsnummer overdrages til den, der overtager lejligheden (lejelovens §§  

 75-78). Bestemmelsen gælder ikke ved bytning.
Den gælder heller ikke ved  

 fremleje, der jo ikke er varig.
 Fortsættes lejemålet efter forsørgerreglen i bekendtgørelsens § 13, stk.  

 2, kan medlemsnummeret ligeledes overdrages til den, der indtræder i  

 lejemålet.
Skilsmisse Ved skilsmisse og lignende kan nummeret ikke overdrages med mindre der er  

 tale om overdragelse til en person, som fortsætter lejemålet.
Ved dør Dør indehaveren af et medlemsnummer bortfalder nummeret som hovedregel, og  

 det kan ikke tildeles andre personer.
Men ægtefællen, den registrerede  

 partner eller en hermed sidestillet person arver dog nummeret, med mindre den  

 pågældende fraskriver sig det, jf. bekendtgørelsens § 15, stk. 1.
Flytning til plejehjem eller lignende Af bekendtgørelsens § 15, stk. 2 fremgår dog, at der også kan ske  

 overdragelse af medlemsnummeret til en ægtefælle, den registrerede partner  

 eller en hermed sidestillet person, hvis den boligsøgende flytter til et  

 plejehjem, en ældrebolig eller lignende.
Børn kan kun få nummeret overdraget i forbindelse med fortsættelse af  

 lejemålet.
Det er styrelsens opfattelse, at overdragelse af nummeret i  

 forbindelse med fortsættelse af lejemålet efter forsørgerreglen i  

 bekendtgørelsens § 13, stk. 1, forudsætter, at den afdøde har truffet  

 bestemmelse herom.
Det skal samtidig bemærkes, at nummeret ikke i denne  

 situation kan arves af andre end en ægtefælle eller en hermed sidestillet  

 person, hvis en sådan efterlades - § 15 går forud for et testamente eller  

 lignende.
 Overdragelsesreglerne gælder såvel bolighavende som ikke-bolighavende  

 medlemmer.
15. Tilsyn og kommunal godkendelsesordning 15.1. Kommunalt tilsyn med udlejningen af almennyttige boliger Som led i det kommunale tilsyn med de almennyttige boligselskaber er det  

 kommunalbestyrelsens pligt at påse, at boligselskaberne i kommunen udlejer  

 ledige lejligheder i overensstemmelse med reglerne om udlejning af  

 almennyttige boliger, jf. kapitel 8 i bekendtgørelsen.
Tilsynet omfatter også  

 afdelinger i kommunen under selskaber, som er hjemmehørende andetsteds.
Der  

 kan eventuelt etableres et samarbejde om tilsynet med den pågældende  

 hjemstedskommune.
Kommunalbestyrelsen tilrettelægger selv den praktiske form, hvorunder  

 tilsynet finder sted.
Man kan f.eks. anmode boligselskabet om en redegørelse  

 for udlejningsvirksomheden en gang om året (eller med et andet interval).
Herunder bør også indhentes oplysninger om, i hvilket omfang, der  

 forekommer udlejningsvanskeligheder, samt hvilke foranstaltninger  

 boligselskaberne har iværksat for at imødegå disse.
Det bemærkes, at  

 oplysninger om disse forhold også skal indgå i kommunalbestyrelsens  

 overvejelser om, hvorvidt der er behov for at opføre yderligere almennyttigt  

 byggeri i kommunen.
Blandt de forhold, der iøvrigt bør have kommunalbestyrelsens opmærksomhed  

 som tilsynsmyndighed, er oplysninger om, i hvilket omfang boligselskaberne  

 har truffet beslutning om at tage bekendtgørelsens § 4, stk. 2 (adgang til  

 3-rumsboliger for par uden børn) og § 9, nr. 2 (fortrinsret til fraflyttende  

 fraskilte) i anvendelse.
Dette er begrundet i, at kommunalbestyrelsen kan  

 modsætte sig, at disse bestemmelser tages i anvendelse, hvis det - ud fra den  

 lokale udlejningssituation - skønnes uhensigtsmæssigt eller urimeligt, jf.  

 bekendtgørelsens § 18.
 Der kan også indhentes oplysninger om anvendelse af arealnormen  

 (bekendtgørelsens § 5) - f.eks. i hvilket omfang denne har bevirket, at man  

 har ændret status, således af 3-rums lejligheder nu udlejes som 2-rums etc.
 Kommunalbestyrelsen bør i den sammenhæng orientere sig om antallet af  

 opnoterede på selskabet(erne)s venteliste(r), samt fordelingen af de  

 opnoterede på husstandstyper.
 Er der aftalt udlejning efter særlige sociale kriteriet efter lovens § 14,  

 stk. 5, jf. kapitel 8, kan kommunalbestyrelsen eventuelt anmode om en særlig  

 redegørelse herfor, herunder oplysning om antallet af boligsøgende, der har  

 ansøgt om bolig efter de særlige sociale kriterier, fordelingen af de  

 tildelte boliger efter disse kriterier, samt antallet af afviste  

 boligsøgende, som evt. er henvist til almindelig venteliste.
 Kommunalbestyrelsen kan ikke give selskaberne dispensation til at fravige  

 de gældende udlejningsregler.
15.2. Etablering af kommunal godkendelsesordning Kommunalbestyrelsen kan beslutte at indføre en generel godkendelsesordning  

 for udlejning af almennyttige boliger i kommunen.
Beslutningen kan omfatte  

 alle selskaber, et enkelt selskab eller f.eks. en enkelt afdeling.
 I så fald skal boligselskabet forelægge hver enkelt udlejning til  

 godkendelse hos kommunalbestyrelsen.
 Baggrunden for mulighederne for at etablere en sådan godkendelsesordning  

 har været at give kommunalbestyrelsen mulighed for et meget effektivt tilsyn  

 med udlejningen.
 Hvis kommunalbestyrelsen skønner det nødvendigt at vurdere, om de  

 boligsøgende hvortil der udlejes, også er de boligsøgende som skønnes at have  

 behov for de pågældende boliger, kan dette kun ske gennem den kommunale  

 godkendelsesordning.
 Godkendelsesordningen kan ikke anvendes til at afvise boligsøgende med den  

 begrundelse, at de bor i en anden kommune.
 Endvidere skal det bemærkes, at godkendelsesordningen ligeledes ikke kan  

 anvendes til at afvise særlige befolkningsgrupper, men at alle ansøgere skal  

 behandles på lige fod.
Der kan være særlig grund til at etablere en kommunal godkendelsesordning,  

 hvis der er tale om afdelinger, der har fået en stor koncentration af beboere  

 med væsentlige sociale problemer, og der ønskes rettet op på dette forhold i  

 form af en bredere beboersammensætning i afdelingen.
Som nærmere omtalt  

 ovenfor under afsnit 6.3. vil dette - under forudsætning af frivillighed fra  

 den boligsøgendes side - kunne ske ved, at reglerne om kommunal godkendelse  

 kombineres med reglerne om kommunal anvisning af ledige lejligheder efter  

 boligbyggerilovens § 14, stk. 2 og 3.
Afvisningsgrundlag Hvis kommunalbestyrelsen finder, at der vil være et åbenbart misforhold  

 mellem den boligsøgendes husstandsindkomst og boligafgiften (huslejen) for  

 den bolig, der ansøges om, kan den boligsøgendes ansøgning afvises.  

 Afvisningen af boligsøgende under henvisning til indkomstforholdene kan dog  

 kun ske efter en konkret vurdering af den enkelte boligsøgendes økonomiske og  

 personlige forhold, jf. bekendtgørelsens § 19, stk. 2. Se nærmere herom i  

 slutningen af dette afsnit.
 Der kan både være tale om situationer, hvor kommunalbestyrelsen finder en  

 boligsøgendes husstandsindkomst for høj i forhold til boligafgiften, og der  

 kan være tale om situationer, hvor kommunalbestyrelsen anser den  

 boligsøgendes indkomst for at være for lav i forhold til den ansøgte boligs  

 boligafgift.
 En afvisning medfører, at selskabet ikke kan indgå lejekontakt med den  

 boligsøgende om leje af den pågældende bolig.
For høj indkomst Kommunalbestyrelsen kan skønne, at en husstand med meget høj indkomst ikke  

 har behov for den pågældende bolig, fordi husstanden har økonomisk grundlag  

 for at skaffe sig bolig på anden måde - f.eks. ved køb af ejerbolig eller  

 leje af anden udlejningsbolig.
Ingen klageadgang Kommunalbestyrelsens afgørelse i denne situation kan ikke påklages til  

 anden administrativ myndighed.
For lav indkomst Kommunlbestyrelsen kan også skønne, at en husstand har for lav indkomst,  

 således at den ikke vil være i stand til at betale huslejen i den pågældende  

 bolig.
I denne situation kan kommunalbestyrelsen også afslå at godkende, at  

 boligen udlejes til den pågældende boligsøgende.
Klageadgang Hvis en kommunalbestyrelse afviser en boligsøgende med henvisning til, at  

 husstandsindkomsten er for lav i forhold til boligafgiften, jf.  

 bekendtgørelsens § 19, stk. 2, 2. pkt., finder reglerne om klageadgang i lov  

 om indviduel boligstøtte tilsvarende anvndelse, jf. boligbyggerilovens § 18,  

 stk. 3 samt nedenfor under afsnit 15.3.
Afvisning af andre grunde Der kan også være tale om andre afvisningsgrunde f.eks., at den  

 boligsøgende ikke opfylder de almindelige regler om husstandens størrelse og  

 sammensætning i forhold til boligens størrelse.
 Kommunalbestyrelsens afgørelse i denne situation kan ikke påklages til  

 anden administrativ myndighed.
Oplysninger fra de boligsøgende I forbindelse med etablering af en kommunal godkendelsesordning bør der  

 fastlægges en procedure for, hvorledes godkendelsesordningen skal  

 administreres, herunder hvilke oplysninger boligselskabet og de boligsøgende  

 skal fremkomme med til kommunens behandling af ansøgningerne.
 Det er kommunens opgave at fremskaffe og behandle de oplysninger, der  

 lægges til grund for godkendelse eller afvisning af de boligsøgende.
 Kommunen kan f.eks. udforme et særligt skema med spørgsmål til den  

 boligsøgende til indhentning af de nødvendige oplysninger til vurdering af  

 ansøgerens økonomiske og personlige forhold (indkomstforhold,  

 husstandsstørrelse og husstandssammensætning).
 Den afdeling (forvaltningsenhed) i kommunen, der behandler ansøgningen,  

 skal have den boligsøgendes tilladelse til at indhente oplysninger i en anden  

 forvaltningsenhed f.eks. skatteregistret, og ligeledes hvis oplysninger  

 ønskes indhentet andre steder f.eks. hos arbejdsgiver, jf. forvaltningslovens  

 §§ 28 og 29. Dette kan praktisk sikres f.eks. ved en særlig rubrik til  

 ansøgerens underskrift herom i ansøgningsskemaet, eller det kan i tilknytning  

 til ansøgerens underskrift på skemaet angives, at denne samtidig omfatter  

 denne tilladelse.
Samarbejde med boligselskabet Kommunalbestyrelsen kan anmode boligselskabet om at udlevere et skema til  

 indhentning af oplysninger til den boligsøgende, som så udfylder det  

 pågældende skema, medens boligselskabet giver de nødvendige oplysninger om  

 boligstørrelse og husleje mv. vedrørende den ansøgte bolig.
Det kan eventuelt  

 herudover aftales med boligselskabet, at selskabet videresender det udfyldte  

 skema til kommunen.
 Kommunalbestyrelsen kan ligeledes anmode boligselskabet om at oplyse de  

 boligsøgende om boligstøttemulighederne efter lov om individuel boligstøtte  

 og kan anmode selskabet om at udlevere det i kommunen anvendte  

 ansøgningsskema herom til de boligsøgende.
 Boligselskabet kan ikke forpligtes til at kontrollere, om de boligsøgende  

 udfylder et skema korrekt eller iøvrigt giver de nødvendige oplysninger til  

 kommunens behandling.
Afvisning skal være skriftlig Afslag på godkendelse fra kommunen på grund af for lav eller for høj  

 indkomst skal meddeles skriftligt til ansøgeren og boligselskabet inden for  

 den fastsatte frist herfor.
 Der kan ikke f.eks. gives en foreløbig mundtlig besked inden for den  

 fastsatte frist og dernæst efterfølgende en skriftlig meddelelse efter  

 fristens udløb.
Rettidig afvisning Kommunalbestyrelsen skal give besked om afslag til både boligselskabet og  

 den boligsøgende senest 5 hverdage efter, at ansøgningen om godkendelse er  

 modtaget i kommunen.
Er der tale om en ufuldstændig ansøgning, tæller fristen  

 først fra den dag, ansøgningen er komplet.
De 5 dage regnes fra dagen efter den dag, hvor ansøgningen modtages i  

 kommunen.
Selve modtagelsesdagen medregnes altså ikke i de 5 dage.
Lørdage  

 medregnes som hverdage.
Modtagelsesdatoen i kommunen er den dag, hvor ansøgningen først er  

 registreret indkommet i kommunen, uanset i hvilken forvaltning ansøgningen er  

 modtaget.
Det påhviler kommunen at sikre, at ansøgningen viderebefordres  

 rettidigt til den forvaltningsenhed, der skal behandle ansøgningen.
 Senest på den 5. hverdag efter modtagelsen skal afslaget på ansøgningen  

 afsendes fra kommunen.
Klagevejledning Kommunalbestyrelsen skal sikre, at der samtidig med et afslag om  

 godkendelse på grund af for lav indkomst gives klagevejledning til den  

 pågældende boligsøgende.
Ugyldigt afslag Hvis afslaget fra kommunalbestyrelsen ikke er meddelt skriftligt og ikke  

 er afsendt til den boligsøgende og boligselskabet inden for den fastsatte  

 frist, er afslaget ikke gyldigt.
Kommunalbestyrelsens mulighed for at afvise  

 den boligsøgende er herefter bortfaldet.
Vurdering af den boligsøgendes økonomiske og personlige forhold Som nævnt foran kan kommunalbestyrelsen i medfør af bekendtgørelsens § 19,  

 stk. 2 afvise udlejning til boligsøgende med husstandsindkomster af en sådan  

 størrelse, at der vil være et åbenbart misforhold mellem husstandsindkomst og  

 boligafgift.
 Det skal understreges, at afvisning af boligsøgende under henvisning til  

 indkomstforholdene kun kan ske efter en konkret vurdering af den enkelte  

 boligsøgendes økonomiske og personlige forhold, jf. ligeledes  

 bekendtgørelsens § 19, stk. 2. Kommunalbestyrelsen kan f.eks. ikke følge en  

 praksis, hvorefter den boligsøgende afvises, såfremt husstandsindkomsten ikke  

 er et vist antal gange større en boligafgiften, men skal i hvert enkelt  

 tilfælde (eventuelt i samarbejde med den boligsøgende) opstille et realistisk  

 budget for husstanden efter indflytning i den ansøgte lejlighed, jf. nærmere  

 nedenfor.
Godkendelsesbestemmelsen har bl.a. til formål at give kommunen mulighed  

 for at undgå situationer, hvor den boligsøgende uanset afslag på ansøgning om  

 individuel boligstøtte alligevel flytter ind i en bolig, som boligtageren har  

 vanskeligt ved at betale.
Der kan også være et ønske om at undgå, at  

 boligsøgenden med en meget lav indkomst flytter ind i en bolig med høj  

 husleje og først efter indflytning ansøger om boligstøtte.
Forholdet til Lov om individuel boligstøtte Regelsættet i udlejningsbekendtgørelsens § 19, stk. 2 om betingelserne for  

 at kommunalbestyrelsen kan afvise udlejning til boligsøgende, må efter Bygge-  

 og Boligstyrelsens opfattelse ses i sammenhæng med betingelserne for, at  

 kommunalbestyrelsen kan afslå at yde boligstøtte efter lov om indviduel  

 boligstøtte, § 15.
 Såfremt kommunalbestyrelsen ikke kan afslå at yde støtte til den  

 boligsøgende efter lov om individuel boligstøtte, vil der, efter Bygge- og  

 Boligstyrelsens opfattelse, heller ikke være grundlag for, at  

 kommunalbestyrelsen kan afslå at godkende den boligsøgende til indflytning i  

 den ansøgte bolig med den begrundelse, at husstandsindkomsten er for lav i  

 forhold til boligafgiften.
 Ved kommunalbestyrelsens bedømmelse af, om der er et åbenbart misforhold  

 mellem ansøgerens husstandsindkomst og boligafgift, er Bygge- og  

 Boligstyrelsen af den opfattelse, at kommunalbestyrelsen skal lægge den  

 husstandsindkomst til grund, der benyttes ved boligstøtteberegningen i  

 henhold til lov om individuel boligstøtte, § 8.
 Efter § 15 i lov om individuel boligstøtte har kommunalbestyrelsen  

 endvidere pligt til at foretage en nærmere undersøgelse af forholdene,  

 herunder en samlet vurdering af husstandsmedlemmernes økonomiske og  

 personlige forhold, når:
Det bemærkes, at en afgørelse efter boligstøttelovens § 15, 1. pkt. hviler  

 på to hinanden følgende opgørelser.
Først foretages en almindelig opgørelse  

 af husstandsindkomsten efter reglerne herfor i § 8 i samme lov.
Denne  

 sammenlignes da med den aktuelle leje.
Udgør lejen mindre end halvdelen af  

 husstandsindkomsten, vil der ikke kunne meddeles afslag på at yde boligstøtte  

 under henvisning til, at huslejen er for høj i forhold til  

 husstandsindkomsten.
Udgør lejen mere end halvdelen af husstandsindkomsten,  

 foretages den nærmere undersøgelse af forholdene, hvori indgår en samlet  

 vurdering af af husstandsmedlemmernes økonomiske og personlige forhold .  

 På baggrund af denne undersøgelse tager kommunalbestyrelsen stilling til, om  

 der kan ydes boligstøtte.
På samme måde må afgørelsen efter  

 udlejningsbekendtgørelsens § 19, stk. 2, træffes efter to på hinanden  

 følgende opgørelser.
Kontanthjælp i relation til opgørelse af husstandsindkomsten indtil den  

 1.1.1994 Efter de regler, der gælder indtil den 1.1.1994, er det styrelsens  

 opfattelse, at der, ved opgørelse af husstandsindkomsten efter  

 boligstøttelovens § 8, stk. 7, til brug for en vurdering af  

 husstandsindkomsten i tilfælde, hvor ansøgeren modtager kontanthjælp efter  

 bistandslovens kapitel 9, må medregnes den aktuelle kontanthjælp inkl. det  

 boligtillæg, ansøgeren efter bistandslovens § 37, stk. 3 vil være berettiget  

 til i den bolig, hvortil boligstøtte søges, herunder det eventuelle  

 reducerede tillæg efter bestemmelsens 6. punktum.
Kontanthjælp i relation til opgørelse af husstandsindkomsten efter 1.1.94 Med lov nr. 449 af 30. juni 1993, der træder i kraft den 1.1.1994, ændres  

 boligstøttelovens indkomstbegreb, som konsekvens af den generelle  

 bruttoficering af offentlige overførselsindkomster.
Husstandsindkomsten opgøres pr. 1.1.1994 som personlig indkomst, med  

 tillæg af positiv kapitalindkomst (jf. personskattelovens § 7) og  

 aktieindkomst (jf. personskattelovens § 8a, stk. 2) Konsekvensen heraf bliver, at kontanthjælp efter bistandslovens § 37  

 medregnes til den skattepligtige indkomst og derfor indgår i  

 boligstøttelovens indkomstbegreb på samme måde som evt. lønindtægt.
Et evt.  

 særligt tillæg på grund af høje boligudgifter eller på grund af stor  

 forsørgerbyrde bliver derimod ikke betragtet som skattepligtig indkomst og  

 indgår således ikke i den beregnede husstandsindkomst efter boligstøttelovens  

 § 8.
Der vil således ikke være tale om at medregne det boligtillæg, der ville  

 kunne ydes i den ansøgte lejlighed af den grund, at det ikke indgår som en  

 del af indkomstgrundlaget.
Den første fase af en vurdering efter  

 halvdelsreglen vil være baseret på en kontanthjælp uden boligtillæg, idet man  

 her sammenligner lejen med den husstandsindkomst, der er beregnet efter § 8.
I den anden fase af § 15 vurderingen - den samlede vurdering af  

 husstandens økonomiske og personlige forhold, der skal foretages, når lejen  

 udgør mere end halvdelen af husstandsindkomsten - er det styrelsens  

 opfattelse, at det forventede boligtillæg efter bistandslovens § 37 a derimod  

 vil skulle medregnes, på samme måde som børnefamilieydelse m.v. medregnes i  

 den samlede økonomiske vurdering.
Dette gælder også et evt. forsørgertillæg.  

 Det forventede boligtillæg og forsørgertillæg vil ligeledes skulle medregnes  

 ved opgørelsen af husstandsindkomsten til brug for den konkrete vurdering af  

 den boligsøgendes økonomiske og personlige forhold efter bekendtgørelsens §  

 19, stk. 2.
Børn Med hensyn til børn kan det oplyses, at der ved beregning af individuel  

 boligstøtte efter lov om individuel boligstøtte fratrækkes et beløb for børn  

 i den beregnede husstandsindkomst for at kompensere husstande med børn for  

 den tilhørende økonomiske belastning, ligesom børnefamilieydelser m.v. af  

 samme grund ikke medregnes i husstandsindkomsten.
Disse beløb bør derimod  

 indgå i den samlede konkrete vurdering af de faktiske økonomiske forhold.
Nærmere om den konkrete vurdering Ved den konkrete vurdering af den boligsøgendes økonomiske og personlige  

 forhold bør der, efter Bygge- og Boligstyrelsens opfattelse, tages hensyn til  

 alle forhold, der har indflydelse på husstandens samlede økonomiske  

 situation, herunder også forhold som kan påvirke den fremtidige  

 husstandsindkomst indenfor en overskuelig fremtid.
Som grundlag for  

 vurderingen kan kommunalbestyrelsen f.eks. tage udgangspunkt i et budget,  

 opstillet på grundlag af boligtagerens oplysninger om sin økonomi.
Der kan  

 herved foretages en opgørelse over, hvilket beløb den boligsøgende husstand  

 rent faktisk vil have til disposition, når alle udgifter og indtægter er  

 medregnet.
 I et sådant budget må naturligvis indgå de sociale ydelser som ansøgeren  

 er berettiget til, herunder eventuel boligtillæg, som følge af en højere  

 leje, forsørgertillæg, offentlige børnetilskud og forskudsvis udbetaling af  

 børnebidrag, ligesom der ikke skal fratrækkes et beløb for børn, jf. nærmere  

 ovenfor.
 Det vil være i den boligsøgendes egen interesse at give de nødvendige  

 oplysninger om husstandens økonomi, der kan give kommunen mulighed for at  

 opstille et realistisk budget for husstanden efter indflytning i den ansøgte  

 bolig.
 Det bemærkes, at der i visse tilfælde, hvor der kan være grundlag for at  

 afslå at yde individuel boligstøtte, ikke nødvendigvis er grundlag for at  

 afslå at godkende den boligsøgende til den ansøgte lejlighed, f.eks. i  

 tilfælde, hvor der skønnes at være tale om en fiktiv lav husstandsindkomst.
Specielt om personlige forhold De personlige forhold, der kan inddrages i vurderingen efter  

 boligstøttelovens § 15, når der er tale om en meget høj husleje i forhold til  

 husstandsindkomsten, kan ligeledes inddrages i den konkrete vurdering efter  

 bekendtgørelsens § 19, stk. 2. Disse personlige forhold kan bl.a. være:
 * Den boligsøgendes aktuelle beskæftigelsessituation, sammenholdt med  

 eventuelle forventede ændringer heri inden for en overskuelig fremtid.
 * Forventede ændringer i den boligsøgendes økonomiske situation iøvrigt.  

 Er der f.eks. væsentlige gældsforpligtelser, bør den skønnede  

 afviklingsperiode indgå i vurderingen.
* Den boligsøgendes nuværende boligsituation, f.eks. hvorvidt det skønnes,  

 at den boligsøgendes aktuelle bolig er passende med hensyn til størrelse og  

 standard.
Omvendt kan der også være grund til at tage hensyn til den ansøgte  

 boligs beliggenhed og adgangsforhold for at tilgodese særlige behov, f.eks.  

 hvis et medlem af husstanden er handicappet.
* Den boligsøgendes nuværende boligudgift sammenlignet med boligudgiften  

 for den ansøgte bolig.
Uanset, at der kan være tale om en høj husleje i den  

 ansøgte bolig i forhold til den boligsøgendes husstandsindkomst, bør der  

 tages hensyn til, om et boligskifte kan medføre en ikke uvæsentlig forbedring  

 af den boligsøgendes økonomiske situation.
Der kan dog ses bort herfra,  

 såfremt den pågældendes nuværende boligudgift skønnes fastsat af hensyn  

 hertil eller iøvrigt skønnes urimeligt høj.
15.3. Klage over kommunal afvisning Klageadgang Hvis kommunalbestyrelsen afviser at godkende en boligsøgende under  

 henvisning til, at husstandsindkomsten er for lav i forhold til  

 boligafgiften, har den boligsøgende mulighed for at klage over afgørelsen,  

 jf.
Boligbyggerilovens § 18, stk. 3.
 Kommunalbestyrelsens afgørelse af, at en boligsøgende anses for at have  

 for høj indkomst i forhold til boligafgiften, kan ikke påklages.
 Afvisning af andre grunde kan heller ikke påklages, jf. ovenfor.
 Reglerne om klageadgang er de samme som ved lov om individuel boligstøtte.  

 Der henvises til kapitel 13 i lov om individuel boligstøtte samt kapitel 18 i  

 den tilhørende vejledning om individuel boligstøtte, udsendt af Bygge- og  

 Boligstyrelsen i august 1992.
Klagemyndighed Kommunalbestyrelsens afgørelse efter bekendtgørelsens § 19, stk. 2, 2.  

 pkt. kan påklages til Det sociale Ankenævn.
Nævnets afgørelse kan ikke  

 påklages til anden administrativ myndighed.
Klagens indsendelse Klage over kommunalbestyrelsens afgørelse indsendes til Det sociale  

 Ankenævn via kommunen, det vil sige klagen stiles til Det sociale Ankenævn,  

 men sendes til kommunen.
Klagefrister Klagen skal indgives inden 4 uger efter, at klageren har fået meddelelse  

 om afgørelsen.
Klagefristen løber fra det tidspunkt, hvor klageren har fået meddelelse om  

 afgørelsen, det vil sige fra det tidspunkt, hvor det må anses for godtgjort,  

 at meddelelsen er nået frem til den pågældende.
I almindelighed kan det  

 formodes, at meddelelsen er nået frem til modtageren dagen efter  

 poststemplingen, det vil sige dagen efter, at meddelelsen er afleveret til  

 posthuset, hvis dette er sket inden for normal åbningstid på posthuset.  

 Benyttes B-breve vil forsendelsen normalt være fremme hos modtageren 3 dage  

 efter poststemplingen.
Klagevejledning Kommunalbestyrelsen skal, på samme måde som ved afgørelser om ydelse af  

 indviduel boligstøtte, yde klagevejledning til den boligsøgende.
Kommunalbestyrelsens afgørelse skal således indeholde oplysninger om  

 klageadgang, om fristen for indbringelse af klagen og hvilken myndighed,  

 klagen skal stiles til.
Desuden skal der oplyses om, at klagen skal indsendes  

 til den myndighed, der har truffet afgørelsen, det vil sige kommunen.
Bygge- og Boligstyrelsen, den 15.  

 september 1993 Rud Werborg /Lisbeth Jordan BILAG 1 § 14  og § 18 i lov om boligbyggeri pr. 2.7.1993 (BILAG 2 Bekendtgørelse om udlejning af almennyttige boligselskabers  

 boliger BILAG 3 Bekendtgørelse om ændring af bekendtgørelse om udlejning af  

 almennyttige boligselskabers boliger BILAG 4 Til samtlige kommunalbestyrelser og almennyttige boligselskaber 15. september 1993 Cirkulæreskrivelse om ophævelse af cirkulærebestemmelser om udlejning  

 af almennyttige boliger I Boligstyrelsens cirkulære af 14. marts 1986 om organisation og udlejning  

 af almennyttigt byggeri ophæves:
Punkt 8-17, punkt 18, 2. afsnit, 4. og 5. pkt. og punkt 19-21.
 I Boligstyrelsens cirkulære af 25. oktober 1985 om de almennyttige  

 boligselskabers økonomi mv. ophæves punkt 13.2.2., det anførte under konto  

 827, opnoteringsgebyr.
De pågældende cirkulærebestemmelser erstattes af vedlagte vejledning af  

 september 1993 om udlejning af almennyttige boliger.
Vejledningen vedrører  

 boligbyggerilovens §§ 14 og 18 og Bygge- og Boligstyrelsens bekendtgørelse  

 nr. 158 af 5. marts 1992 om udlejning af almennyttige boligselskabers  

 boliger.
BILAG 5 Boligministeriet Bygge- og Boligstyrelsen 7. kontor 17.3.1992 Retningslinier om særlige problemer ved udlejning af almennyttige  

 boliger 1. Overgang til nye regler pr. 1.4.1992 Reglerne om udlejning af almennyttige boligselskabers boliger ændres  

 væsentligt pr. 1.4.1992, jfr. lov om boligbyggeri (lovbekendtgørelse nr. 135  

 af 25.2.1992), § 14, og Bygge- og Boligstyrelsens bekendtgørelse nr. 158 af  

 5.3.1992 om udlejning af almennyttige boligselskabers boliger.
 Afhængig af, hvordan udlejningen hidtil er foregået i de enkelte  

 selskaber, kan der opstå forskellige problemer i forbindelse med overgangen  

 til det nye regelsæt.
Der er ikke optaget egentlige overgangsregler i ændringsloven eller i  

 bekendtgørelsen.
Det indebærer, at alle de nye bestemmelser træder i kraft  

 den 1.4.1992, samtidig med at de gamle regler bortfalder.  

 Udlejningsbekendtgørelsens bestemmelser om rettigheder og begrænsninger m.v.  

 finder også anvendelse på alle eksisterende lejeforhold, uanset tidspunktet  

 for lejeaftalens indgåelse.
2. Venteliste fra 1.4.1992 De nye regler indeholder krav om, at selskaberne skal føre ventelister.
I  

 praksis betyder dette bl.a., at alle boligsøgende, der underskriver  

 lejekontrakter den 1.4.1992 eller senere, skal findes på selskabets  

 venteliste, med mindre anvisningen sker fra kommunen, eller der lejes ud i  

 overensstemmelse med lovens § 14, stk. 4 om aftalte særlige sociale  

 kriterier.
Tilsvarende kan udnyttelse af fortrinsretten til en ledig bolig  

 ved afgivelse af en anden bolig i en af selskabets oprykningsventeliste.
 Der stilles ikke krav om, at ventelisterne skal føres på et bestemt medie,  

 men i længden må det antages, at administrationen af ventelister mest  

 praktisk og billigst vil kunne føres via edb.
3. Start på nye ventelister Selskaber, som ikke hidtil har anvendt venteliste, skal straks oprette en  

 venteliste og en oprykningsventeliste.
Selskaber, som allerede har en venteliste eller en ekspektanceliste, skal  

 pr. 1.4.1992 overflytte samtlige boligsøgende til den nye venteliste i den  

 rækkefølge, de stod i på den eksisterende liste.
Ventelisten skal således  

 være åben for nye boligsøgende, og den skal gælde til alle selskabets  

 afdelinger.
Den må ikke samkøres med oprykningsventelisten, der er en  

 selvstændig liste.
Den nærmere opdeling på søgemuligheder må fastlægges i det enkelte selskab  

 og kan bl.a. afhænge af antallet af lejemål og det forventede antal  

 boligsøgende på venteliste.
Eksempelvis vil nogle boligsøgende stå på  

 venteliste til alle ledige boliger.
Andre ønsker kun bolig i en bestemt eller  

 nogle få udvalgte afdelinger, eller søger kun boliger af en bestemt  

 størrelse, afhængig af husstandens størrelse og sammensætning, ligesom mange  

 boligsøgende kun vil have tilbudt lejligheder til en bestemt maksimal  

 husleje.
I princippet gælder det anførte også for andelsboligforeninger, se  

 dog nedenfor under 5, særligt om rækkefølgen i andelsboligforeninger.
4. Indbyrdes rækkefølge fra eksisterende  

 oprykningslister Har selskabet allerede en oprykningsventeliste, (en intern venteliste)  

 eller er boligtagere, der ønsker en anden bolig i selskabet, på anden måde  

 registreret i selskabet, overflyttes samtlige registrerede til den nye  

 oprykningsventeliste.
 Det er vigtigt, at der fra starten angives en entydig rækkefølge på  

 oprykningsventelisten, idet styrelsen er bekendt med, at de eksisterende  

 oprykningslister har forskellige kriterier for tildeling af ledige boliger.
 For personer, der den 1.4.1992 eller senere henvender sig og bliver  

 optaget på oprykningsventelisten, er rækkefølgen givet ud fra datoen  

 (eventuelt tidspunktet på dagen) for optagelsen, jfr. bekendtgørelsens § 10.
Men den indbyrdes rækkefølge for personer, der overføres fra en  

 eksisterende til den nye oprykningsventeliste, kan godt fastlægges på en  

 anden måde, hvis selskabet hidtil har anvendt en anden praksis.
Det kan  

 f.eks. være tilfældet, hvis man hidtil har valgt den rækkefølge, hvori de  

 pågældende i sin tid fik tildelt en bolig (boanciennitet) eller blev  

 opnoteret til en bolig (oprindelig ventelisteanciennitet). Det skal  

 understreges, at den rækkefølge, der fastlægges ved overgangen til den nye  

 oprykningsventeliste er bindende, og at det fremover for nytilkomne er  

 tidspunktet for optagelsen på listen, der er afgørende.
5. Særligt om rækkefølgen i andelsboligforeninger Fra den 1.4.1992 skal også andelsboligforeningerne oprette en venteliste  

 til den almindelige udlejning og en oprykningsventeliste til de bolighavende  

 medlemmer, der ønsker en anden bolig i foreningen.
 Ledige lejligheder skal lejes ud til dem, der står på ventelisten.
 For medlemmer af andelsboligforeninger medfører reglerne dog nogle særlige  

 forhold, da der i en almennyttig andelsboligforening altid er en  

 underliggende medlemsfortegnelse.
Medlemsfortegnelsen bryder hovedprincippet om bolig til den, der i længst  

 tid har stået på ventelisten, idet ventelisten skal baseres på  

 medlemsfortegnelsen.
Dette indebærer, at en boligsøgende, der ønsker  

 optagelse på ventelisten, indtræder på denne med sit medlemsnummer, således  

 at den indbyrdes rækkefølge mellem boligsøgende på ventelisten afgøres af  

 nummeret og ikke af datoen for optagelsen på listen.
Eksempelvis vil en  

 boligsøgende med et meget lavt medlemsnummer gå forud for andre med højere  

 numre, uanset de sidstnævnte måtte have stået på ventelisten i meget længere  

 tid.
Den enkelte andelsboligforening må selv afgøre, hvor sent et medlem skal  

 henvende sig for at nå at komme i betragtning i forbindelse med konkrete  

 udlejninger.
Der bør fastsættes en generel frist, som på den ene side giver  

 foreningen en rimelig tid til at administrere selve udlejningen, og som på  

 den anden side tilgodeser medlemmernes rettigheder.
 For oprykningsventelisten i andelsboligforeninger gælder det anførte  

 tilsvarende.
Da andelsboligforeningerne skal udleje efter en  

 venteliste/oprykningsventeliste, kan det blive nødvendigt at bekendtgøre over  

 for foreningens medlemmer, at udlejningsadministrationen er omlagt.
Oplysning  

 herom kan ske ved opslag, annoncering eller brev til hvert enkelt  

 medlem/boligtager.
 Der vil ikke være noget til hinder for, at man fremover fortsat kan lave  

 opslag eller annoncere i lokalpressen m.v., for at henlede medlemmernes  

 interesse på ledige boliger, men selve udlejningen skal som nævnt ske til et  

 medlem, der står på ventelisten/oprykningsventelisten.
6. Børn under 15 år Fra den 1.4.1992 kan børn under 15 år ikke længere optages på ventelisten.
Børn, der måtte være optaget på ventelister fra før de nye reglers  

 ikrafttræden, bevarer, forudsat, at de på lige fod med alle andre  

 boligsøgende betaler ajourføringsgebyr.
Uanset hidtidige begrænsninger i de  

 enkelte selskaber, har enhver person på 15 år og derover ret til at blive  

 optaget på venteliste.
I andelsboligforeninger gælder samme aldersgrænse for optagelse på  

 medlemsfortegnelsen.
I andelsboligforeninger, der hidtil har haft en  

 venteliste ved siden af medlemsfortegnelsen, vil der ikke være behov for at  

 overføre børn under 15 år til den nye venteliste, idet disse vil kunne  

 indtræde på ventelisten med anciennitet efter deres medlemsnummer, når de er  

 fyldt 15 år eller senere.
7. Gebyrer Boligsøgende, der ønsker en lejlighed i selskabet, såvel som boligtagere i  

 selskabet, der ønsker en anden lejlighed i selskabet, skal betale et gebyr i  

 forbindelse med optagelsen på venteliste/oprykningsventeliste.
Yderligere  

 opkræves gebyr en gang årligt i forbindelse med ajourføring af ventelisterne.  

 Gebyrernes størrelse fastsættes af selskabet og skal dække omkostninger ved  

 at føre ventelister.
Gebyrerne behøver ikke at være lige store for optagelse  

 på de to ventelister, ligesom ajourføringsgebyret kan fastsættes særskilt.  

 Der må ikke i øvrigt fastsættes forskellige gebyrer inden for samme selskab,  

 så f.eks. nogle persongrupper pålægges højere gebyrer end andre.
7.1. Eksisterende opnoteringsgebyrer Efter de hidtidige regler har selvejende selskaber og garantiselskaber  

 haft adgang til at opkræve et opnoteringsgebyr af beskeden størrelse ved  

 boligsøgendes optagelse på venteliste.
Dette gebyr skulle betales tilbage til  

 de boligsøgende, der tilbagekaldte deres ansøgning, eller det skulle indgå  

 som en del af beboerindskuddet, når de boligsøgende fik tildelt en lejlighed.
 Ved overgangen til de nye ventelister kan opnoteringsgebyrererne derfor  

 ikke uden videre betragtes som en driftsindtægt i selskabet, således som de  

 nye gebyrer er, jfr. bekendtgørelsens § 3, stk. 3, og boligbyggerilovens §  

 14, stk. 1, sidste punktum.
 Derfor skal de boligselskaber, der har taget opnoteringsgebyr, meddele  

 samtlige personer på eksisterende ventelister, at man p.g.a. ændret  

 lovgivning er overgået til et nye ventelisteprincip, at der ved  

 overflytningen til ventelisten (eller oprykningsventelisten) skal betales et  

 gebyr, som ikke tilbagebetales, at der fremover en gang årligt vil blive  

 opkrævet et gebyr for forbliven på venteliste, at den boligsøgende kan  

 kontakte selskabet for at få sit opnoteringsgebyr tilbagebetalt, og at  

 selskabet betragter det allerede indbetalte opnotoeringsgebyr som et gebyr  

 for at stå på den nye venteliste, med mindre den boligsøgende inden f.eks. en  

 måned udtrykker ønske on at få gebyret tilbagebetalt.
Når fristen for tilbagebetaling er udløbet, kan selskabet kontere  

 opnoteringsgebyrer, der ikke ønskes tilbagebetalt, som driftsindtægt.
De  

 boligsøgende, der ønsker gebyret tilbagebetalt, slettes på ventelisten.
Hvis breve om opnoteringsgebyr returneres af postvæsenet med besked om  

 ubekendt adresse, må selskabet overføre de pågældende til ventelisten, men  

 lade opnoteringsgebyrerne stå på konto 827, indtil de pågældende boligsøgende  

 selv henvender sig for at få gebyrerne tilbagebetalt på samme måde som efter  

 de nuværende regler.
Også for denne gruppe boligsøgende gælder, at manglende  

 betaling af ajourføringsgebyrer medfører sletning på ventelisten.
7.2. Indmeldelsesgebyrer i andelsboligforeninger Reglerne om indmeldelsesgebyrer og foreningsandele i andelsboligforeninger  

 er ikke ændret, jfr. økonomicirkulæret (Boligstyrelsens cirkulære af  

 25.10.1985), punkt 13.1.2. ad konto 602.1., og normalvedtægterne for en  

 almennyttig andelsboligforening, november 1984, § 3, stk. 1, og § 4, stk. 1.
7.3. Gebyr ved overflytning Selskaber, der har haft ventelister uden at opkræve opskrivningsgebyrer  

 efter de hidtidige regler, kan anmode de boligsøgende på den eksisterende  

 venteliste om et gebyr i forbindelse med etableringen af den nye  

 venteliste/oprykningsventeliste.
 Da der i realiteten er tale om boligsøgende, som allerede er på  

 venteliste, kan selskabet dog undlade at opkræve gebyr for optagelse på den  

 nye venteliste/oprykningsventeliste.
 (* 1) Bilagene er udeladt her, da retsforskrifterne har været  

 offentliggjort i Lovtidende A samt forefindes i Retsinformation.
 (* 2) Boligministeriets cirkulære af 26. november 1985 om  

 erstatningsboliger har været offentliggjort i Ministerialtidende og har nr.  

 129, samt forefindes i Retsinformation.
