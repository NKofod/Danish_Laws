Nr LSF 138 Forslag til Lov om ændring af søloven og retsplejeloven (Arrest i skib) Fremsat af industriministeren (Henning Dyremose fg.) den 14. december 1988 Vedtaget ved tredjebehandling den 16. februar 1989 Lov nr. 159 af 15/03/1989 § 1 I søloven, jf. lovbekendtgørelse nr. 141 af 1. april 1985, foretages  

 følgende ændringer:
 1. Efter § 284 indsættes:
»Kapitel 12 a Om arrest i skib § 285. Ved søretskrav forstås i denne lov krav, som har en eller flere af  

 følgende årsager:
1) skade på ejendom forårsaget af et skib ved sammenstød eller på anden  

 måde, 2) skade på person forårsaget af et skib eller opstået i forbindelse med  

 skibets drift, 3) bjærgning, 4) aftale ved certeparti eller på anden måde om brug eller leje af et  

 skib, 5) aftale ved certeparti eller på anden måde om befordring af gods med et  

 skib, 6) tab af eller skade på gods, herunder rejsegods, der befordres med et  

 skib, 7) almindeligt havari, 8) bodmeri, 9) bugsering, 10) havne-, kanal- og andre vandvejsafgifter samt lodsning, 11) levering af gods eller materialer til et skib, uanset leveringsstedet,  

 for at bruges til dets drift eller vedligeholdelse, 12) bygning og reparation af eller levering af udstyr til et skib samt  

 omkostninger og afgifter ved doksætning, 13) hyre til skibsfører og andre medlemmer af besætningen, 14) skibsførers udlæg, herunder udlæg gjort af afskibere, befragtere eller  

 af agenter for skibets eller ejerens regning, 15) tvist om ejendomsretten til et skib, 16) tvist mellem samejere af et skib om ejendomsretten, besiddelsen,  

 brugen eller indtægterne af skibet eller 17) panterettigheder i skib.
§ 286. Arrest i skib i henhold til denne lov kan kun foretages til  

 sikkerhed for et søretskrav.
Ved arrest i skib forstås i denne lov  

 tilbageholdelse af et tilstedeværende skib.
 Stk. 2. Om arrest i skib uden forbud mod skibets afsejling til sikkerhed  

 for et søretskrav eller andre krav gælder retsplejelovens regler.
 § 287. Arrest i skib kan foretages i det skib, som søretskravet angår.  

 Hvis kravet har en årsag, der er nævnt i § 285, nr. 1-14, kan arrest også  

 foretages i et andet skib, der ejes af den, som ejede det skib, kravet angår,  

 da kravet opstod.
 Stk. 2. Hæfter skibets ejer ikke for et krav, der angår skibet, og som har  

 en årsag, der er nævnt i § 285, nr. 1-14, kan arrest foretages i skibet samt  

 i et andet skib, der tilhører den, der hæfter for kravet.
 Stk. 3. Skibe har samme ejer, når samtlige skibsparter tilhører den eller  

 de samme personer.
 Stk. 4. Uanset bestemmelserne i stk. 1 og 2 kan arrest ikke foretages i  

 skib, hvori der ikke vil kunne foretages udlæg for kravet.
Stk. 5. En fordringshaver kan ikke opnå arrest i skib mere end en gang for  

 samme krav.
Det samme gælder, når sikkerhed er stillet for at afværge eller  

 ophæve arrest i skib.
Dette gælder dog ikke, hvis fordringshaveren godtgør,  

 at sikkerheden var endeligt frigivet, før den senere arrest blev begæret,  

 eller der er anden særlig grund til at foretage arresten.
 § 288. Inden arrestforretning påbegyndes eller arrest foretages, kan  

 fogedretten bestemme, at fordringshaveren som betingelse for arrest skal  

 stille sikkerhed for den skade og ulempe, som kan påføres skyldneren ved  

 arresten, dog som udgangspunkt ikke ud over et beløb svarende til 5 dages  

 hyretab for skibet.
 Stk. 2. Efter at arrest er foretaget, kan fogedretten som betingelse for  

 arrestens opretholdelse bestemme, at sikkerheden skal forhøjes.
 § 289. Arrest, der støttes på de i § 285, nr. 1-14 og 17, nævnte krav, kan  

 afværges, og foretagen arrest skal ophæves, såfremt der stilles en efter  

 fogedrettens skøn tilstrækkelig sikkerhed for fordringshaverens fordring med  

 tillæg af såvel forfaldne som anslåede renter samt sandsynlige omkostninger i  

 forbindelse med arrestforretningen, arrestsagen og sagen vedrørende  

 fordringen.
 Stk. 2. Ved arrest, der støttes på de i § 285, nr. 15 og 16, nævnte krav,  

 kan det mod sikkerhedsstillelse tillades den person, der har skibet i sin  

 besiddelse, at fortsætte med brugen af skibet, eller der kan træffes anden  

 bestemmelse for brugen af skibet i den tid, arresten varer.
 § 290. Bestemmelserne om arrest i lov om rettens pleje finder i øvrigt  

 anvendelse for arrest i skib.
§ 2 I lov om rettens pleje, jf. lovbekendtgørelse nr. 567 af 1. september  

 1986, som ændret senest ved lov nr. 731 af 7. december 1988, foretages  

 følgende ændringer:
 1. Efter § 246 indsættes:
»§ 246 a.
Sager om stadfæstelse af arrest i et skib og om den  

 fordring, for hvilken arresten er gjort, kan anlægges ved retten på det sted,  

 hvor arresten er foretaget eller ville være foretaget, hvis den ikke var  

 afværget ved sikkerhedsstillelse.« 2. I § 247, stk. 1, indsættes som 2. pkt.:
»Dette gælder dog ikke sager, der anlægges ved det i § 246 a nævnte  

 værneting, og som er omfattet af konventionen af 10. maj 1952 om arrest i  

 søgående skibe.« 3. I § 628 indsættes efter stk. 2 som nyt stykke:
»Stk. 3. Sager om arrest i skib med forbud mod skibets afsejling til  

 sikring af et søretskrav behandles efter reglerne i sølovens kapitel 12  

 a.« § 3 Stk. 1. Tidspunktet for lovens ikrafttræden fastsættes af  

 industriministeren.
 Stk. 2. Er anmodning om arrest indgivet til fogedretten før lovens  

 ikrafttræden, finder de hidtil gældende regler anvendelse.
Oprindeligt fremsat forslag § 1 I søloven, jf. lovbekendtgørelse nr. 141 af 1. april 1985, foretages  

 følgende ændringer:
 1. Efter § 284 indsættes:
»Kapitel 12 a Om arrest i skib § 285. Ved søretskrav forstås i denne lov krav, som har en eller flere af  

 følgende årsager:
1) skade på ejendom forårsaget af et skib ved sammenstød eller på anden  

 måde, 2) skade på person forårsaget af et skib eller opstået i forbindelse med  

 skibets drift, 3) bjærgning, 4) aftale ved certeparti eller på anden måde om brug eller leje af et  

 skib, 5) aftale ved certeparti eller på anden måde om befordring af gods med et  

 skib, 6) tab af eller skade på gods, herunder rejsegods, der befordres med et  

 skib, 7) almindeligt havari, 8) bodmeri, 9) bugsering, 10) havne-, kanal- og andre vandvejsafgifter samt lodsning, 11) levering af gods eller materialer til et skib, uanset leveringsstedet,  

 for at bruges til dets drift eller vedligeholdelse, 12) bygning og reparation af eller levering af udstyr til et skib samt  

 omkostninger og afgifter ved doksætning, 13) hyre til skibsfører og andre medlemmer af besætningen, 14) skibsførers udlæg, herunder udlæg gjort af afskibere, befragtere eller  

 af agenter for skibets eller ejerens regning, 15) tvist om ejendomsretten til et skib, 16) tvist mellem samejere af et skib om ejendomsretten, besiddelsen,  

 brugen eller indtægterne af skibet, eller 17) panterettigheder i skib.
§ 286. Arrest i skib i henhold til denne lov kan kun foretages til  

 sikkerhed for et søretskrav.
Ved arrest i skib forstås i denne lov  

 tilbageholdelse af et tilstedeværende skib.
 Stk. 2. Om arrest i skib uden forbud mod skibets afsejling til sikkerhed  

 for et søretskrav eller andre krav gælder retsplejelovens regler.
 § 287. Arrest i skib kan foretages i det skib, som søretskravet angår.  

 Hvis kravet har en årsag, der er nævnt i § 285, nr. 1-14, kan arrest også  

 foretages i et andet skib, der ejes af den, som ejede det skib, kravet angår,  

 da kravet opstod.
 Stk. 2. Hæfter skibets ejer ikke for et krav, der angår skibet, og som har  

 en årsag, der er nævnt i § 285, nr. 1-14, kan arrest foretages i skibet samt  

 i et andet skib, der tilhører den, der hæfter for kravet.
 Stk. 3. Skibe har samme ejer, når samtlige skibsparter tilhører den eller  

 de samme personer.
 Stk. 4. Uanset bestemmelserne i stk. 1 og 2 kan arrest ikke foretages i  

 skib, hvori der ikke vil kunne foretages udlæg for kravet.
Stk. 5. En fordringshaver kan ikke opnå arrest i skib mere end en gang for  

 samme krav.
Det samme gælder, når sikkerhed er stillet for at afværge eller  

 ophæve arrest i skib.
Dette gælder dog ikke, hvis fordringshaveren godtgør,  

 at sikkerheden var endelig frigivet, før den senere arrest blev begæret,  

 eller der er anden særlig grund til at foretage arresten.
 § 288. Inden arrestforretning påbegyndes eller arrest foretages, kan  

 fogedretten bestemme, at fordringshaveren som betingelse for arrest skal  

 stille sikkerhed for den skade og ulempe, som kan påføres skyldneren ved  

 arresten, dog som udgangspunkt ikke udover et beløb svarende til 5 dages  

 hyretab for skibet.
 Stk. 2. Efter at arrest er foretaget, kan fogedretten som betingelse for  

 arrestens opretholdelse bestemme, at sikkerheden skal forhøjes.
 § 289. Arrest, der støttes på de i § 285, nr. 1-14 og 17, nævnte krav, kan  

 afværges og foretagen arrest skal ophæves, såfremt der stilles en efter  

 fogedrettens skøn tilstrækkelig sikkerhed for fordringshaverens fordring med  

 tillæg af såvel forfaldne som anslåede renter samt sandsynlige omkostninger i  

 forbindelse med arrestforretningen, arrestsagen og sagen vedrørende  

 fordringen.
 Stk. 2. Ved arrest, der støttes på de i § 285, nr. 15 og 16, nævnte krav,  

 kan det mod sikkerhedsstillelse tillades den person, der har skibet i sin  

 besiddelse, at fortsætte med brugen af skibet, eller der kan træffes anden  

 bestemmelse for brugen af skibet i den tid, arresten varer.
 § 290. Bestemmelserne om arrest i lov om rettens pleje finder i øvrigt  

 anvendelse for arrest i skib.
§ 2 I lov om rettens pleje, jf. lovbekendtgørelse nr. 567 af 1. september 1986  

 som ændret senest ved lov nr. 731 af 7. december 1988, foretages følgende  

 ændringer:
 1. Efter § 246 indsættes:
»§ 246 a.
Sager om stadfæstelse af arrest i et skib og om den  

 fordring, for hvilken arresten er gjort, kan anlægges ved retten på det  

 sted,hvor arresten er foretaget, eller ville være foretaget, hvis den ikke  

 var afværget ved sikkerhedstillelse.« 2. I § 247, stk. 1, indsættes som 2. pkt.:
»Dette gælder dog ikke sager, der anlægges ved det i § 246 a nævnte  

 værneting, og som er omfattet af konventionen af 10. maj 1952 om arrest i  

 søgående skibe.« 3. I § 628 indsættes efter stk. 2 som nyt stykke:
»Stk. 3. Sager om arrest i skib med forbud mod skibets afsejling til  

 sikring af et søretskrav behandles efter reglerne i sølovens kapitel 12  

 a.« § 3.
 Tidspunktet for lovens ikrafttræden fastsættes af Industriministeren.
 Stk. 2. Er anmodning om arrest indgivet til fogedretten før lovens  

 ikrafttræden, finder de hidtil gældende regler anvendelse.
Bemærkninger til lovforslaget Almindelige bemærkninger Lovforslaget tilsigter at gøre det muligt for Danmark at tiltræde den i  

 Bruxelles den 10. maj 1952 vedtagne konvention om arrest i søgående skibe,  

 der er medtaget som bilag 1.
EF's domskonvention, konvention af 27. september 1968 om retternes  

 kompetence og om fuldbyrdelse af retsafgørelser i borgerlige sager, herunder  

 handelssager, som tiltrådt af Danmark ved den såkaldte  

 tiltrædelseskonvention, jf. lov nr. 325 af 4. juni 1986 om domskonventionen  

 m.v., indebærer, at reglerne om godsværneting ikke længere kan anvendes ved  

 retsforfølgning i forbindelse med arrest i skib, der er omfattet af  

 domskonventionen.
Domskonventionen ville således alvorligt begrænse  

 mulighederne for at opnå jurisdiktion i søretssager, hvor sagen ofte er  

 baseret på godsværneting.
 Med nærværende lovforslag bevares dansk værneting ved retsforfølgning i  

 forbindelse med arrest i skib, der er omfattet af domskonventionen.
I forbindelse med forhandlingerne i EF om Danmarks, Irlands og Det  

 forenede Kongerige Storbritannien og Nordirlands tiltrædelse af  

 domskonventionen blev det overvejet at tilføje konventionen et særligt afsnit  

 om retternes kompetence i søretssager, hvilket dog af hensyn til  

 konventionens overskuelighed blev opgivet.
Spørgsmålet fandtes bedst at kunne  

 løses på grundlag af domskonventionens art. 57, hvorefter konventionen ikke  

 berører overenskomster, som de kontraherende stater har tiltrådt eller vil  

 tiltræde, og som på særlige områder fastsætter regler for domstolenes  

 kompetence samt for anerkendelse og fuldbyrdelse af retsafgørelser.
Da  

 arrestkonventionen bl.a. indeholder bestemmelser om arrestværneting, ville  

 der med hensyn hertil kunne opnås europæisk retsenhed ved, at alle  

 medlemslandene tiltræder denne konvention.
 Spørgsmålet har endvidere betydning efter artikel 54 a i den parallelle  

 konvention til domskonventioner med EFTA-landene, indgået den 16. september  

 1988, (»Lugano-konventionen«).
 Da der for Danmarks og Irlands vedkommende måtte påregnes, at der ville gå  

 nogen tid hermed, blev der for disse stater indført en overgangsordning for  

 kompetence i søretssager støttende sig på reglerne i arrestkonventionen.  

 Denne ordning ophører i hver af disse stater, når konventionen træder i kraft  

 for den pågældende stats vedkommende og senest 3 år efter  

 tiltrædelseskonventionens ikrafttræden for disse staters vedkommende, dvs.  

 den 1. november 1989, jf. justitsministeriets bekendtgørelse nr. 724 af 22.  

 oktober 1986, hvorefter domskonventionen trådte ikraft for Danmarks  

 vedkommende den 1. november 1986. Ved en fælleserklæring afgivet af  

 EF-landenes repræsentanter i Rådet blev der udtrykt ønske om, at de  

 medlemsstater, som er kyststater, og som endnu ikke deltager i  

 arrestkonventionen af 10. maj 1952, ratificerer eller tiltræder denne så  

 hurtigt som muligt.
 Danmarks tiltrædelse af arrestkonventionen vil forudsætte særlige  

 lovbestemmelser om arrest i skib.
Arrestkonventionen omhandler ikke arrest i skibsladning.
Herom vil derfor  

 fortsat i enhver henseende gælde de almindelige bestemmelser om arrest, og  

 inden for EF vil domstolskompetencen være reguleret af domskonventionen.  

 Herfra er der dog ved tiltrædelseskonventionen gjort en undtagelse for sager  

 om betaling af den bjærgeløn, der forlanges for bjærgning, der er kommet en  

 skibsladning eller fragt til gode, og der herfor er gjort arrest i ladningen.  

 Der vil her, ligesom ved arrest i skib, inden for EF gælde et  

 arrestværneting.
 Som følge af at arrestkonventionen bl.a. omhandler forholdet til skibe,  

 hjemmehørende i lande, der ikke har tiltrådt konventionen, vil konventionens  

 værnetingsbestemmelse også være afgørende i sager, der følger af arrest i  

 sådanne skibe.
Der er ikke fundet anledning til ved gennemførelse af konventionens  

 bestemmelser at sondre mellem koventionsskibe og andre skibe og ej heller  

 mellem arrest i danske og fremmede skibe, selv om konventionen åbner mulighed  

 herfor.
Sådanne sondringer vil medføre en unødvendig komplicering af lovens  

 administration.
Arrestværnetinget vil således i alle tilfælde kunne benyttes  

 efter foretaget arrest i skib.
Arrestkonventionen er begrundet i et ønske om at skabe et vist mål af  

 international retsenhed på et område, hvor nationale regler hidtil havde  

 udvist store forskelligheder.
Det har herved været hensigten at sikre visse  

 rettigheder for såvel rederne som for disses kreditorer.
Konventionen er  

 fremkommet som et kompromis mellem britisk og fransk (kontinental) ret, hvis  

 regler på dette område repræsenterede yderpunkter.
Medens den kontinentale  

 ret gennemgående har tilladt arrest i ethvert rederen tilhørende skib eller  

 andet gods for et hvilket som helst pengekrav, var det britiske system  

 baseret på, at kun det skib, som kravet angik, samt eventuelle andre rederen  

 tilhørende skibe, kunne arresteres.
Kompromiset består navnlig deri, at  

 arrest i skib kun kan gøres for en række nærmere angivne krav  

 (søretskravene), samt at ikke blot det skib, som kravet angår, men med visse  

 undtagelser også andre rederen eller skyldneren tilhørende skibe, kan  

 arresteres for kravet.
Konventionen omfatter dog praktisk talt alle krav, for hvilke arrest i  

 skib for tiden bliver foretaget.
I forhold til nordisk og kontinental ret,  

 som tillader arrest for alle slags pengekrav, indebærer konventionen dog en  

 begrænsning i den nuværende adgang, idet der ikke kan foretages arrest i  

 henhold til denne lov for krav mod rederen, hvis kravet er skibet  

 uvedkommende.
Når man fra dansk side ikke tidligere har tiltrådt denne konvention,  

 skyldes dette bl.a., at man har fundet, at konventionsteksten indeholder en  

 række uklarheder, også af mere principiel karakter, vedrørende dens  

 anvendelsesområde.
Dette spørgsmål har blandt andet været behandlet i en  

 artikel af professor Allan Philip i Nordisk Tidsskrift for International Ret  

 1977, side 113ff. »Maritime Jurisdiction in the EEC«.
Det anføres  

 her, at en gennemførelse af konventionens bestemmelser ikke automatisk  

 medfører, at der vil blive adgang til at gennemføre arrest for krav, som ikke  

 allerede efter gældende national lovgivning giver adgang til arrest.  

 Konventionen omhandler således, hvilke processuelle regler man skal følge,  

 hvis en sag om et udenlandsk krav skal bedømmes efter udenlandsk ret ved en  

 dansk domstol, jf. artikel 6. Det følger derimod ikke af konventionen, at  

 konventionsstaterne nødvendigvis skal ændre deres materielle  

 arrestbestemmelser og udvide arrestmulighederne, jf. artikel 9.
 Konventionen indeholder især regler om:
1) hvilke krav - søretskrav - som kan være grundlag for arrest, 2) i hvilke skibe, der kan gøres arrest for disse krav, og 3) domstolskompetence for kravets videre behandling.
 Herudover indeholder konventionen bestemmelser om medvirken af retslig  

 myndighed, arrestens afværgelse eller ophævelse af sikkerhedsstillelse m.v.  

 Processuelle spørgsmål i forbindelse med arrestens gennemførelse og videre  

 forfølgning overlades - bortset fra reglen om domstolskompetence - til  

 national lovgivning.
Arrest er i konventionens forstand tilbageholdelse af et skib efter  

 retslig beslutning til sikring af et søretskrav.
Andre følger for skibet end  

 selve tilbageholdelsen angives ikke.
Den gældende regel i dansk ret om, at  

 skyldneren desuden især afskæres fra ved retshandler at råde over det  

 arresterede, omtales ikke i konventionen, men må kunne opretholdes.
 Arrest i skibe her i landet foretages kun sjældent i danske skibe, hvilket  

 formentlig har sammenhæng med, at andre danske retsmidler står til  

 kreditorernes rådighed.
Hvis en kreditor derimod ønsker at gennemføre sit krav i Danmark mod et  

 udenlandsk skib, er en arrest ofte hans eneste mulighed.
Arrester i fremmede  

 skibe forekommer da også langt hyppigere, typisk i tilfælde, hvor kreditor er  

 dansk, eller hvor kreditor anser anvendelse af danske retsregler for særligt  

 betryggende.
Med hensyn til betingelserne for at foretage arrest, rejser konventionens  

 gennemførelse her i landet visse problemer.
Konventionen tillader nemlig, at  

 arrest kan foretages i ting, hvori der ikke ville kunne gøres udlæg for den  

 pågældende fordring.
Dette problem opstår som følge af konventionens  

 bestemmelser om adgang til arrest i tilfælde, hvor f.eks. en befragter, men  

 ikke skibets ejer, hæfter personligt for kravet.
Udlæg i skibet vil i sådanne  

 tilfælde ifølge gældende dansk ret alene kunne ske, såfremt kravet er sikret  

 ved søpanteret i skibet, jf. sølovens § 244, hvilket må antages at gælde også  

 under en række andre landes retssystemer, medens konventionens regel ifølge  

 dens ordlyd ikke er begrænset hertil.
Konventionen åbner med andre ord  

 mulighed for arrest, uanset om kravet ville kunne forfølges ved udlæg i det  

 arresterede skib eller ej.
Som nævnt ovenfor skal konventionen forstås som en begrænsning i adgangen  

 til arrest i skib, uden at de deltagende lande forpligtes til at udnytte de  

 inden for denne begrænsning liggende muligheder.
Heroverfor kan det dog  

 nævnes, at konventionens art. 8 og 10 lader formode, at konventionens formål  

 er at sikre ikke blot skibet, men også skibets kreditorer visse rettigheder.  

 Denne ret kan anses som en modydelse til kreditorerne til gengæld for den  

 indførte begrænsning af de krav, der kan føre til arrest i skib.
Spørgsmålet er imidlertid, hvor langt disse rettigheder går, hvilket atter  

 er et spørgsmål om, i hvilken udstrækning det vil være tilladt at opstille  

 vilkår for adgangen til arrest.
Herom siger konventionen intet udtrykkeligt,  

 bortset fra art. 9, der fastslår at ingen af konventionens regler skal kunne  

 fortolkes som givende adgang til nogen beføjelse, som ikke følger af den  

 lovgivning, der i det enkelte tilfælde finder anvendelse.
Det er derfor  

 klart, at der i lovgivningen kan opstilles visse betingelser for arrest  

 udover den omstændighed, at man har et søretskrav, som man ønsker at sikre,  

 og at sådanne betingelser kan gå ud over det rent processuelle.
Lovforslaget bygger på den forudsætning, at konventionen ikke begrænser,  

 hvilke betingelser der kan stilles, og derfor ikke udelukker opretholdelse af  

 den betingelse, at der i det skib, som ønskes arresteret, ville kunne gøres  

 udlæg for kravet.
I modsat fald ville en arrest kunne virke som en  

 utilladelig pression over for skibets ejer til at afværge arresten ved  

 sikkerhedsstillelse.
Man støtter sig her på de ovennævnte betragtninger  

 fremført af professor Allan Philip i »Nordisk Tidsskrift for  

 International Ret«, 1977, side 113 ff.
 Hvad angår det nærmere indhold af bestemmelserne om arrest i skib for  

 krav, for hvilke skibets ejer ikke hæfter personligt, henvises til  

 lovudkastets § 287 og bemærkninger hertil.
 Lovforslaget er udformet i samarbejde med det af Industriministeriet  

 nedsatte sølovsudvalg.
 Lovforslagets gennemførelse vil ikke have statsfinansielle eller  

 administrative konsekvenser.
Bemærkninger til de enkelte bestemmelser Til § 1 Til § 285:
Bestemmelsen gentager konventionens definition i artikel 1 (1) af  

 søretskrav.
Når bodmeri, hvorved forstås et lån, som skipperen ifølge ældre  

 ret kunne optage i nødstilfælde, er medtaget i lovudkastet, uanset at dette  

 begreb ikke mere kendes i dansk ret, skyldes det, at muligheden af, at der  

 kan fremkomme begæring om arrest for sådanne krav støttet på fremmed ret,  

 ikke kan udelukkes.
 De krav, der er nævnt i nr. 10, er ikke alle medtaget som søretskrav i  

 konventionen, men støttes på konventionens artikel 2.
Om de under nr. 17 nævnte panterettigheder bemærkes, at konventionen ikke  

 nævner søpant under søretskravene.
Dette skyldes, at søpant alene er  

 sikkerhed for et søretskrav.
Mange søretskrav er i øvrigt udstyret med  

 søpanteret, jf. sølovens § 244.
 Forbud mod et skibs afsejling, der støttes på et af de i § 285 nævnte  

 krav, betragtes som arrest i skib, jf. retsplejelovens § 652.
 Arrest i skib omfatter ikke tvangsfuldbyrdelse af dom.
Arrest i skib omfatter ikke arrest, der alene foretages i skibsladning,  

 fragt, containere eller bunkers.
Herom gælder retsplejelovens regler.
 Til § 286:
Bestemmelsen er baseret på konventionens artikel 1 (2) og artikel 2.  

 Arrest i skib i henhold til konventionens regler forudsætter skibets  

 tilstedeværelse og dets fysiske tilbageholdelse.
Med hensyn til en arrest  

 uden forbud mod skibets afsejling gælder retsplejelovens almindelige regler  

 om arrest, idet en sådan arrest ikke er omfattet af arrestkonventionen, der  

 ikke kan antages at være til hinder for en sådan arrest.
Arrest uden forbud  

 mod skibets afsejling, hvor sikringsakten er registrering i skibsregistret af  

 en fogedkendelse i henhold til retsplejelovens regler, kan derfor ske også  

 for andre krav end de, der er nævnt i denne lovs § 285.
 Arresten tjener til sikring af bestående krav, men medfører ikke i sig  

 selv nogen ændring af kravets retsstilling.
Konventionens artikel 2 tilsigter at begrænse antallet af de krav, for  

 hvilke der kan gøres arrest i skib.
Alle krav, der er sikret ved søpant, er  

 omfattet af søretskravene, der er opregnet i § 285.
Det siges i konventionens artikel 2, at arrest i skib kan finde sted inden  

 for en kontraherende stats jurisdiktion.
Bestemmelsen modificeres af gældende  

 folkeretlige regler, som begrænser adgangen til at arrestere et fremmed skib,  

 der befinder sig i »uskadelig passage« af søterritoriet.
Kyststaten  

 må ikke arrestere sådanne skibe til fremme af civilt søgsmål, medmindre det  

 sker for forpligtelser, som skibet har påtaget eller pådraget sig under eller  

 med henblik på dets rejse gennem kyststatens farvand.
Dog kan arrest gøres,  

 når skibet ligger stille i søterritoriet eller passerer dette efter at have  

 forladt indre farvand.
 Til § 287:
Stk. 1 og 2 Lovudkastets § 287, stk. 1 og 2, er en følge af konventionens bestemmelser  

 i artikel 3 (1) og 3 (4) om, i hvilke skibe arrest kan gøres, idet der  

 sondres mellem det skib, kravet angår, og andre skyldneren tilhørende skibe.  

 For de under § 285, nr. 15, 16 og 17, nævnte søretskrav kan arrest alene  

 gøres i det skib, kravet angår.
 Når en anden person end skibets ejer hæfter for kravet, kan ifølge stk. 2  

 arrest også gøres i andre skyldneren tilhørende skibe.
 I fremmede statsskibe og skibsladninger, der tilhører fremmede stater, kan  

 arrest kun foretages efter reglerne herom i lov nr. 198 af 16. maj 1950 om  

 fremmede statsskibe m.v., jf. retsplejelovens § 628, stk. 2.
 Det er ikke fundet nødvendigt i lovteksten at gentage konventionens  

 bestemmelse om, at arrest kan foretages, selvom skibet er sejlfærdigt.
Stk. 3 Bestemmelsen er baseret på konventionens artikel 3 (2). Ved en  

 »person« i stk. 3, forstås i medfør af konventionens artikel 1 (3)  

 enkeltpersoner, selskaber, stater og disses administrationsgrene.
Der vil  

 derfor i de fleste tilfælde ikke være tvivl om, hvorvidt skibe ejes af den  

 eller de samme personer.
Skibe, der ejes af de samme personer som partredere,  

 må anses at have samme ejer uanset eventuelle forskelle i skibsparternes  

 størrelse og fordeling.
Stk. 4 Uanset at konventionen i artikel 3 (4) giver mulighed for, at arrest kan  

 gøres selv i tilfælde, hvor skibets ejer ikke hæfter personligt for det  

 pågældende krav, har man i stk. 4 fastholdt det i dansk ret hidtil gældende  

 vilkår, at arrest ikke kan foretages i ting, hvori der ikke ville kunne gøres  

 udlæg for den pågældende fordring.
Arrest her i landet, uden at skibets ejer  

 hæfter personligt for kravet, vil herefter alene kunne finde sted, såfremt  

 kravet er sikret ved søpanteret.
Dette vil gælde, uanset om fordringshaveren  

 måtte være hjemmehørende i et land, som har gennemført arrestkonventionen  

 uden et tilsvarende forbehold.
Stk. 5 Bestemmelsen i stk. 5, der er en følge af konventionens artikel 3 (3),  

 gælder uden hensyn til, om skibet tidligere er blevet arresteret her i landet  

 eller i udlandet, og uanset, om vedkommende land er tilsluttet konventionen.  

 Der kan heller ikke opnås arrest i andre skyldneren tilhørende skibe  

 (søsterskibe).
 Der kan være »særlig grund« til at tillade ny arrest, hvor den  

 sikkerhed, som det arresterede skib yder, er utilstrækkelig, eller hvor  

 sikkerhedsstillelsen for at afværge arrest har vist sig at være  

 utilstrækkelig på grund af forhold, der var ukendte på tidspunktet for dens  

 fastsættelse eller på grund af senere begivenheder, f.eks. kautionistens  

 konkurs.
 Til § 288:
Stk. 1 Med hensyn til størrelsen af sikkerhedsstillelsen har der ikke udviklet  

 sig en fast praksis herfor og bestemmelsen tilsigter en ensartet praksis.
Bestemmelsen svarer til retsplejelovens § 629, stk. 1, dog således at det  

 er angivet, at et beløb svarende til 5 dages hyretab for skibet i reglen må  

 findes at kunne tages som udgangspunkt ved afgørelse af sikkerhedens  

 størrelse.
Det må formodes i almindelighed at indebære en reduktion af  

 størrelsen af den sikkerhed, der hidtil har været krævet.
Ved hyretab menes  

 det tidstab, som skibet vil have, hvis det bliver forsinket.
Er der  

 usikkerhed om skibets omtrentlige tidstab, kan rekvirenten sandsynliggøre  

 dette ved hjælp af en erklæring fra en skibsmægler eller lignende om den  

 daglige hyre, som skibet må antages at optjene, hvis det var tidsbortfragtet.
 Fogedretten kan fastsætte sikkerheden til et højere beløb end svarende til  

 5 dages hyretab i tilfælde, hvor skyldneren kan sandsynliggøre, at tabet er  

 væsentligt større.
Stk. 2 Ifølge retsplejelovens § 629, stk. 1, kan fogedens bestemmelse om  

 sikkerhedsstillelsens størrelse ikke ændres, efter at arresten er foretaget.  

 Den foreslåede bestemmelse i stk. 2 fraviger dette princip for arrest i skib  

 og giver fogedretterne hjemmel til at kræve sikkerhedsstillelsen forhøjet  

 efter arrest er foretaget, hvis det viser sig påkrævet.
Dette vil navnlig  

 kunne forekomme, hvor skibet tilbageholdes i længere tid end forventet.  

 Stiller arrestrekvirenten ikke den forhøjede sikkerhed, bortfalder arresten.
 Til § 289:
 Bestemmelsen er en følge af konventionens artikel 5. Foruden  

 retsplejelovens almindelige regler om sikkerhedsstillelse gælder der i  

 henhold til sølovens §§ 240, 241, 241 a og 272, særlige regler om afværgelse  

 eller ophævelse af arrest for krav, for hvilke ansvaret er begrænset.
Det bestemmes i artikel 5 i konventionen, at en begæring om afværgelse  

 eller ophævelse af arrest i skib ikke skal kunne fortolkes som anerkendelse  

 af ansvar eller som frafald af ejerens lovbestemte ansvarsbegrænsning.
Da  

 dette kan betragtes som en selvfølgelighed, er bestemmelsen ikke optaget i  

 lovteksten.
 Den sikkerhed, som kan stilles til afværgelse eller ophævelse af arrest,  

 må, i overensstemmelse med, hvad der i øvrigt gælder i dansk ret, være  

 tilstrækkelig til at dække kravet med renter og omkostninger og ikke blot  

 skibets værdi i tilfælde af, at denne er mindre.
 Til § 290:
Her tænkes specielt på alle øvrige spørgsmål om arrestens retsvirkninger  

 og om skyldnerens ansvar for skade forvoldt ved arrest i skib eller for  

 omkostninger i forbindelse med sikkerhed, som er stillet for at hindre arrest  

 eller for at få arresten ophævet, herunder spørgsmål om skyldnerens  

 sikkerhedsstillelse for dette krav.
Det samme gælder alle processuelle  

 spørgsmål, som arresten ellers giver anledning til.
Forfølgning af arrest i  

 skib og af det eller de krav, arresten angår, sker i overensstemmelse med  

 bestemmelserne om værneting og arrest i retsplejeloven.
Reglerne bliver med  

 de fornødne lempelser at anvende, når arrest i skib er afværget ved  

 sikkerhedsstillelse.
Til § 2 Til nr. 1 Efter arrestkonventionens artikel 7 skal domstolene i det land, hvor  

 arresten er gjort, have myndighed til at pådømme det krav, arresten gælder,  

 hvis domstolene har en sådan stedlig kompetence efter den nationale  

 lovgivning eller i en række i konventionen opregnede tilfælde.
Denne  

 alternative mulighed er indføjet i konventionen af hensyn til de lande, der  

 ikke i deres lovgivning har bestemmelser om arrestværneting, som vil kunne  

 finde anvendelse i internationale forhold i mangel af andet værneting.
Frem for at anvende konventionens udfyldende værnetingsregler foreslås  

 indført en almindelig bestemmelse om arrestværneting i retsplejelovens  

 kapitel 22 om domstolenes stedlige kompetence.
Bestemmelsen vil efter sin  

 formulering kunne anvendes i alle sager vedrørende forfølgning af arrest i  

 skib og af den fordring, arresten angår.
Den vil således også kunne anvendes  

 vedrørende arrest i skib, hvis flagstat ikke er tilsluttet  

 arrestkonventionen.
Til nr. 2 Det er med denne bestemmelse præciseret, at arrestværnetinget i § 246 a  

 kan anvendes i sager om stadfæstelse af arrest i skib m.v. i overensstemmelse  

 med arrestkonventionen, jf. sølovens kapitel 12 a, selv om bestemmelsens  

 anvendelse måtte indebære en fravigelse af EF-domskonventionens almindelige  

 værnetingsregler.
En sådan fravigelse er hjemlet ved EF-domskonventionens  

 artikel 57, sammenholdt med arrestkonventionens artikel 7.
Til nr. 3 Det findes hensigtsmæssigt, at retsplejelovens almindelige bestemmelser om  

 arrest indeholder en henvisning til særreglerne i sølovens kapitel 12 a.
Det vil fortsat være muligt at foretage arrest uden forbud mod skibets  

 afsejling efter retsplejelovens regler.
En sådan arrest er ikke omfattet af  

 arrestkonventionen.
For at opnå beskyttelse mod godtroende aftaleerhververe  

 samt kreditorer vedrørende et i Danmark registreret skib vil det være  

 fornødent at lade arresten registrere i skibsregistret.
Der henvises i øvrigt  

 til bemærkningerne til § 1, ad § 286.
Bilag 1 Bekendtgørelse af international konvention om arrest i søgående skibe Oversættelse International konvention om arrest i søgående skibe, undertegnet i  

 Bruxelles den 10. maj 1952 De høje kontraherende parter, som finder det  

 ønskeligt, at der ved overenskomst fastsættes visse ensartede regler om  

 arrest i søgående skibe, har vedtaget at indgå en konvention med dette formål  

 og er blevet enige om følgende:
Artikel 1 I denne konvention skal følgende ord have den betydning, som her tillægges  

 dem:
 (1) »søretskrav« betyder krav, der er opstået på grundlag af et  

 eller flere af følgende punkter:
(a) skade forårsaget af et skib ved sammenstød eller på anden måde; (b)død eller legemsbeskadigelse på en person forårsaget af et skib eller  

 indtruffet i forbindelse med et skibs drift; (c)bjærgning; (d)aftale ved certeparti eller på anden måde om brug eller leje af et  

 skib; (e)aftale ved certeparti eller på anden måde om transport af gods med et  

 skib; (f)tab af gods eller skade på gods, herunder også bagage transporteret med  

 et skib; (g)almindeligt havari; (h)bodmeri; (i)bugsering; (j)lodsning; (k)gods eller materialer som er leveret til et skib på et hvilket som  

 helst sted til brug ved dets drift eller vedligeholdelse; (l)bygning, reparation eller udstyr af et skib samt omkostninger og  

 afgifter ved doksætning; (m)hyre til skibsfører, officerer eller mandskab; (n)skibsførerens udlæg, herunder udlæg betalt af afskibere, befragtere  

 eller agenter for skibets eller rederens regning; (o)tvister om adkomsten eller ejendomsretten til et skib; (p)tvist mellem samejere af et skib om ejendomsretten, besiddelsen, brugen  

 eller indtægterne af skibet; (q)prioritetslån eller hypotekslån i et skib.
 (2) »Arrest« betyder tilbageholdelse af et skib efter rettens  

 afgørelse for et sikre et søretskrav, men omfatter ikke beslaglæggelse af et  

 skib ved tvangsfuldbyrdelse af en dom.
 (3) »Person« omfatter enkeltpersoner, interessentskaber,  

 ansvarlige selskaber, selskaber med begrænset ansvar, stater, deres  

 ministerier og offentlige myndigheder.
 (4) »Sagsøger« betyder en person, som påstår at han har et  

 søretskrav.
Artikel 2 Et skib, som fører en kontraherende stats flag, kan arresteres i enhver  

 kontraherende stat for søretskrav men ikke for andre krav; men konventionen  

 skal hverken udvide eller indskrænke nogen ret eller myndighed, som staterne  

 eller deres ministerier, offentlige myndigheder eller dok- eller  

 havnemyndigheder har i henhold til deres nationale love eller forskrifter til  

 at arrestere, tilbageholde eller på anden måde hindre et skib i at sejle  

 inden for statens jurisdiktion.
Artikel 3 (1) Med forbehold af bestemmelserne i stykke (4) i denne artikel og i  

 artikel 10 kan sagsøgeren arrestere enten det skib, som søretskravet gælder,  

 eller et hvilket som helst andet skib, som ejes af den samme person, som, da  

 kravet opstod, var ejer af det førstnævnte skib, selv om det arresterede skib  

 er klar til at sejle; men for krav som nævnt i artikel 1 (l) (o), (p) eller  

 (q) kan kun det skib, kravet gælder, arresteres.
 (2) Flere skibe anses for at have samme ejer, når alle andele tilhører  

 samme person eller personer.
 (3) Et skib skal ikke arresteres og sikkerhed ikke stilles mere end en  

 gang i samme eller en anden kontraherende stat for samme søretskrav fra samme  

 sagsøger; og hvis et skib er blevet arresteret i en sådan stat, eller  

 sikkerhed er stillet for at få arresten ophævet eller for at hindre arrest,  

 skal enhver senere arrest i skibet eller i et andet skib som har samme ejer,  

 efter begæring af samme sagsøger for samme søretskrav, ophæves og skibet  

 frigives af retten eller den kompetente juridiske myndighed i vedkommende  

 stat, medmindre sagsøgeren for nævnte ret eller myndighed fører  

 fyldestgørende bevis for, at sikkerheden var endelig frigivet før den senere  

 arrest blev gjort, eller at der er en anden gyldig grund til at opretholde  

 arresten.
 (4) Når i tilfælde af bareboat-befragtning befragteren, men ikke den  

 registrerede reder, er personlig ansvarlig for et søretskrav, som gælder  

 skibet, kan sagsøgeren arrestere dette skib eller et andet skib, som ejes af  

 befragteren, i overensstemmelse med bestemmelserne i denne konvention: men  

 intet andet skib, som tilhører den registrerede reder, kan arresteres for  

 sådanne søretskrav.
 Bestemmelserne i dette stykke skal også gælde i andre tilfælde, hvor en  

 anden person end den registrerede reder er ansvarlig for et søretskrav i  

 forbindelse med det pågældende skib.
Artikel 4 Et skib kan kun arresteres efter afgørelse af en domstol eller anden  

 kompetent juridisk myndighed i den kontraherende stat, hvor arresten er  

 begæret.
Artikel 5 Den domstol eller kompetente juridiske myndighed, inden for hvis  

 jurisdiktion et skib arresteres, skal ophæve arresten, hvis tilstrækkelig  

 sikkerhed stilles, med undtagelse af tilfælde, hvor et skib er arresteret for  

 et søretskrav som nævnt i artikel 1 (l) (o) eller (p). I sådanne tilfælde kan  

 retten eller vedkommende myndighed tillade den person, som har skibet i sin  

 besiddelse, at fortsætte med at bruge skibet mod tilstrækkelig sikkerhed,  

 eller den kan træffe anden bestemmelse med hensyn til brugen af skibet i den  

 tid arresten varer.
 I mangel af overenskomst mellem parterne om sikkerhedens tilstrækkelighed,  

 kan retten eller vedkommende myndighed bestemme dens art og størrelse.
 En begæring om ophævelse af arresten skal ikke fortolkes som en  

 anerkendelse af ansvar eller som frafald af rederens lovbestemte  

 ansvarsbegrænsning.
Artikel 6 Alle spørgsmål om sagsøgerens eventuelle ansvar for skade forvoldt ved  

 arrest i et skib eller for omkostningerne ved sikkerhed, som er stillet for  

 at få arresten ophævet eller for at hindre arrest, skal afgøres efter  

 lovgivningen i den kontraherende stat, hvor arresten er gjort eller begæret.
 De processuelle regler om arrest i skibe, om fremgangsmåden for at få  

 arrestbeslutning efter artikel 4 og alle processuelle spørgsmål, som arresten  

 ellers giver anledning til, afgøres efter loven i den kontraherende stat,  

 hvor arresten er gjort eller begæret.
Artikel 7 (1) Domstolene i det land, hvor arresten er gjort, skal have myndighed til  

 at pådømme det krav arresten gælder, hvis de har en sådan juridisk myndighed  

 i henhold til landets lovgivning, eller i følgende tilfælde:
(a) hvis sagsøgeren har sin faste bopæl eller har sit hovedkontor i det  

 land, hvor arresten er gjort; (b)hvis kravet er opstået i det land, hvor arresten er gjort; (c)hvis kravet gælder den rejse under hvilken arresten er gjort; (d)hvis kravet er opstået på grund af et sammenstød eller under  

 omstændigheder som nævnt i artikel 10 i den internationale konvention om  

 ensartede regler om sammenstød mellem skibe, undertegnet i Bruxelles den 23.  

 september 1910; (e)hvis kravet gælder bjærgning; (f)hvis kravet gælder et hypotekslån eller pantelån i det arresterede  

 skib.
 (2) Hvis den domstol, inden for hvis jurisdiktion skibet er arresteret,  

 ikke har myndighed til at pådømme kravet, og sikkerhed stilles efter artikel  

 5 for at få arresten ophævet, skal det udtrykkelig bestemmes, at denne  

 sikkerhed skal gælde for opfyldelsen af enhver dom, som senere måtte blive  

 afsagt af en kompetent domstol: og retten eller den kompetente juridiske  

 myndighed i det land, hvor arresten er gjort, skal fastsætte en frist, inden  

 for hvilken sagsøgeren skal anlægge sag ved en kompetent domstol.
 (3) Hvis parterne er blevet enige om at lade tvisten pådømme af en anden  

 domstol end den, inden for hvis jurisdiktion arresten er gjort, eller af en  

 voldgiftsret, skal retten eller den kompetente juridiske myndighed i det  

 land, hvor arresten er gjort, fastsætte en frist, inden for hvilken  

 sagsøgeren skal anlægge sagen.
 (4) Hvis sagen i tilfælde som anført i de to foregående stykker ikke  

 bliver anlagt inden den fastsatte frist, kan sagsøgte kræve arresten i skibet  

 ophævet eller sikkerheden frigivet.
 (5) Denne artikel skal ikke gælde for sager, som omfattes af  

 bestemmelserne i den reviderede Rhinfartkonvention af 17. oktober 1868.
Artikel 8 (1) Bestemmelserne i denne konvention skal gælde ethvert fartøj, som fører  

 en kontraherende stats flag inden for en anden kontraherende stats  

 jurisdiktion.
 (2) Et skib, som fører en ikke-kontraherende stats flag, kan arresteres i  

 en kontraherende stat for søretskrav som nævnt i artikel 1 eller for andre  

 krav, som efter den kontraherende stats lovgivning kan sikres ved arrest.
 (3) Enhver kontraherende stat har dog ret til helt eller delvis at  

 udelukke, at konventionen finder anvendelse til fordel for ikke-kontraherende  

 stater eller personer, som ikke på arrestdagen har fast bopæl eller har  

 hovedkontor i en kontraherende stat.
 (4) Denne konvention medfører ingen ændring i de retsregler, som gælder i  

 de kontraherende stater om arrest i skibe i den stat, hvis flag det fører,  

 når sagsøgeren har fast bopæl eller har sit hovedkontor i denne stat.
 (5) Når en anden end den oprindelige sagsøger gør et søretskrav gældende  

 enten på grund af indtræden, overdragelse eller med anden hjemmel, skal denne  

 tredje part ved anvendelsen af denne konvention anses for at have samme bopæl  

 eller hovedkontor som den oprindelige sagsøger.
Artikel 9 Denne konvention giver ikke grundlag for noget krav, som ikke, uafhængig  

 ef dens bestemmelser, ville være hjemlet i den lovgivning, der anvendes af  

 den domstol, som har sagen, og heller ikke for nogen søpanteret, som ikke er  

 hjemlet i henhold til nævnte lovgivning eller i henhold til konventionen om  

 panterettigheder i skibe, hvis den finder anvendelse.
Artikel 10 De høje kontraherende parter kan ved undertegnelsen, ved deponeringen af  

 deres ratifikation eller ved tiltrædelsen forbeholde sig:
(a) ret til ikke at anvende konventionen på arrest i skibe for krav som  

 nævnt i artikel 1 (1) (o) og (p), men på disse krav anvende deres nationale  

 lovgivning; (b)ret til ikke at anvende første stykke i artikel 3 på arrest i skibe  

 inden for deres jurisdiktion for krav som nævnt i artikel 1 (1) (q).
Artikel 11 De høje kontraherende parter forpligter sig til at henvise til voldgift  

 enhver tvist mellem staterne om fortolkningen eller anvendelsen af denne  

 konvention, men uden at dette berører de forpligtelser, som de måtte have  

 påtaget sig ved at vedtage, at tvistigheder mellem dem skal indbringes for  

 den Internationale Domstol.
Artikel 12 Denne konvention er åben for undertegnelse af de stater, som har været  

 repræsenteret på den niende diplomatiske søretskonference.
Det belgiske  

 udenrigsministerium skal udfærdige undertegnelsesprotokollen.
Artikel 13 Denne konvention skal ratificeres og ratifikationsdokumenterne deponeres i  

 det belgiske udenrigsministerium, som skal give alle stater, som har  

 undertegnet eller tiltrådt konventionen, underretning om deponeringen af  

 dokumenterne.
Artikel 14 (a) Denne konvention træder i kraft mellem de to stater, som først  

 ratificerer den, seks måneder efter den dag, hvor det andet  

 ratifikationsdokument bliver deponeret.
 (b)For enhver undertegnende stat, som ratificerer konventionen efter  

 deponeringen af det andet ratifikationsdokument, træder denne konvention i  

 kraft seks måneder efter deponeringen af dennes eget ratifikationsdokument.
Artikel 15 Stater, som ikke har været repræsenteret på den niende diplomatiske  

 søretskonference, kan tiltræde konventionen.
 Tiltrædelsen meddeles det belgiske udenrigsministerium, som ad diplomatisk  

 vej underretter alle stater som har undertegnet eller tiltrådt konventionen.
 For en tiltrædende stat træder konventionen i kraft seks måneder efter den  

 dag, hvor meddelelsen modtages, dog ikke før konventionen er trådt i kraft i  

 henhold til artikel 14 (a).
Artikel 16 Enhver af de høje kontraherende parter kan efter udløbet af en periode på  

 tre år fra konventionens ikrafttræden i forhold til denne part kræve en  

 konference indkaldt for at behandle forslag til ændringer.
 Enhver af de høje kontraherende parter, som vil gøre brug af denne ret,  

 skal henvende sig til den belgiske regering, som skal indkalde til  

 konferencen inden seks måneder.
Artikel 17 Enhver af de høje kontraherende parter har ret til at opsige konventionen  

 når som helst, efter at den er trådt i kraft for denne part.
Opsigelsen får  

 virkning et år efter den dag, hvor meddelelse om opsigelsen er modtaget af  

 den belgiske regering, som skal give de andre høje kontraherende parter  

 underretning herom ad diplomatisk vej.
Artikel 18 (a) Enhver af de høje kontraherende parter kan, når den ratificerer eller  

 tiltræder konventionen eller senere, skriftligt meddele det belgiske  

 udenrigsministerium, at konventionen skal udvides til at omfatte territorier,  

 hvis internationale interesser den varetager.
For sådanne territorier skal  

 konventionen træde i kraft seks måneder efter den dag, hvor det belgiske  

 udenrigsministerium har modtaget meddelelsen, dog ikke før den er trådt i  

 kraft for vedkommende høje kontraherende part.
(b)Enhver af de høje kontraherende parter, som har afgivet en erklæring  

 som nævnt under (a) om konventionens udvidelse til at omfatte territorier,  

 hvis internationale interesser den varetager, kan når som helst meddele det  

 belgiske udenrigsministerium, at konventionen skal ophøre at gælde for det  

 pågældende territorium.
Denne opsigelse får virkning et år efter den dag,  

 hvor opsigelsen modtages af det belgiske udenrigsministerium.
 (c)Det belgiske udenrigsministerium giver alle stater, som har undertegnet  

 eller tiltrådt konventionen, underretning om enhver opsigelse, det har  

 modtaget i henhold til denne artikel.
Efter 2. behandling den 14. februar 1989 § 1 I søloven, jf. lovbekendtgørelse nr. 141 af 1. april 1985, foretages  

 følgende ændringer:
 1. Efter § 284 indsættes:
»Kapitel 12 a Om arrest i skib § 285. Ved søretskrav forstås i denne lov krav, som har en eller flere af  

 følgende årsager:
1) skade på ejendom forårsaget af et skib ved sammenstød eller på anden  

 måde, 2) skade på person forårsaget af et skib eller opstået i forbindelse med  

 skibets drift, 3) bjærgning, 4) aftale ved certeparti eller på anden måde om brug eller leje af et  

 skib, 5) aftale ved certeparti eller på anden måde om befordring af gods med et  

 skib, 6) tab af eller skade på gods, herunder rejsegods, der befordres med et  

 skib, 7) almindeligt havari, 8) bodmeri, 9) bugsering, 10) havne-, kanal- og andre vandvejsafgifter samt lodsning, 11) levering af gods eller materialer til et skib, uanset leveringsstedet,  

 for at bruges til dets drift eller vedligeholdelse, 12) bygning og reparation af eller levering af udstyr til et skib samt  

 omkostninger og afgifter ved doksætning, 13) hyre til skibsfører og andre medlemmer af besætningen, 14) skibsførers udlæg, herunder udlæg gjort af afskibere, befragtere eller  

 af agenter for skibets eller ejerens regning, 15) tvist om ejendomsretten til et skib, 16) tvist mellem samejere af et skib om ejendomsretten, besiddelsen,  

 brugen eller indtægterne af skibet eller 17) panterettigheder i skib.
§ 286. Arrest i skib i henhold til denne lov kan kun foretages til  

 sikkerhed for et søretskrav.
Ved arrest i skib forstås i denne lov  

 tilbageholdelse af et tilstedeværende skib.
 Stk. 2. Om arrest i skib uden forbud mod skibets afsejling til sikkerhed  

 for et søretskrav eller andre krav gælder retsplejelovens regler.
 § 287. Arrest i skib kan foretages i det skib, som søretskravet angår.  

 Hvis kravet har en årsag, der er nævnt i § 285, nr. 1-14, kan arrest også  

 foretages i et andet skib, der ejes af den, som ejede det skib, kravet angår,  

 da kravet opstod.
 Stk. 2. Hæfter skibets ejer ikke for et krav, der angår skibet, og som har  

 en årsag, der er nævnt i § 285, nr. 1-14, kan arrest foretages i skibet samt  

 i et andet skib, der tilhører den, der hæfter for kravet.
 Stk. 3. Skibe har samme ejer, når samtlige skibsparter tilhører den eller  

 de samme personer.
 Stk. 4. Uanset bestemmelserne i stk. 1 og 2 kan arrest ikke foretages i  

 skib, hvori der ikke vil kunne foretages udlæg for kravet.
Stk. 5. En fordringshaver kan ikke opnå arrest i skib mere end en gang for  

 samme krav.
Det samme gælder, når sikkerhed er stillet for at afværge eller  

 ophæve arrest i skib.
Dette gælder dog ikke, hvis fordringshaveren godtgør,  

 at sikkerheden var endeligt frigivet, før den senere arrest blev begæret,  

 eller der er anden særlig grund til at foretage arresten.
 § 288. Inden arrestforretning påbegyndes eller arrest foretages, kan  

 fogedretten bestemme, at fordringshaveren som betingelse for arrest skal  

 stille sikkerhed for den skade og ulempe, som kan påføres skyldneren ved  

 arresten, dog som udgangspunkt ikke ud over et beløb svarende til 5 dages  

 hyretab for skibet.
 Stk. 2. Efter at arrest er foretaget, kan fogedretten som betingelse for  

 arrestens opretholdelse bestemme, at sikkerheden skal forhøjes.
 § 289. Arrest, der støttes på de i § 285, nr. 1-14 og 17, nævnte krav, kan  

 afværges, og foretagen arrest skal ophæves, såfremt der stilles en efter  

 fogedrettens skøn tilstrækkelig sikkerhed for fordringshaverens fordring med  

 tillæg af såvel forfaldne som anslåede renter samt sandsynlige omkostninger i  

 forbindelse med arrestforretningen, arrestsagen og sagen vedrørende  

 fordringen.
 Stk. 2. Ved arrest, der støttes på de i § 285, nr. 15 og 16, nævnte krav,  

 kan det mod sikkerhedsstillelse tillades den person, der har skibet i sin  

 besiddelse, at fortsætte med brugen af skibet, eller der kan træffes anden  

 bestemmelse for brugen af skibet i den tid, arresten varer.
 § 290. Bestemmelserne om arrest i lov om rettens pleje finder i øvrigt  

 anvendelse for arrest i skib.
§ 2 I lov om rettens pleje, jf. lovbekendtgørelse nr. 567 af 1. september  

 1986, som ændret senest ved lov nr. 731 af 7. december 1988, foretages  

 følgende ændringer:
 1. Efter § 246 indsættes:
»§ 246 a.
Sager om stadfæstelse af arrest i et skib og om den  

 fordring, for hvilken arresten er gjort, kan anlægges ved retten på det sted,  

 hvor arresten er foretaget eller ville være foretaget, hvis den ikke var  

 afværget ved sikkerhedsstillelse.« 2. I § 247, stk. 1, indsættes som 2. pkt.:
»Dette gælder dog ikke sager, der anlægges ved det i § 246 a nævnte  

 værneting, og som er omfattet af konventionen af 10. maj 1952 om arrest i  

 søgående skibe.« 3. I § 628 indsættes efter stk. 2 som nyt stykke:
»Stk. 3. Sager om arrest i skib med forbud mod skibets afsejling til  

 sikring af et søretskrav behandles efter reglerne i sølovens kapitel 12  

 a.« § 3 Stk. 1. Tidspunktet for lovens ikrafttræden fastsættes af  

 industriministeren.
 Stk. 2. Er anmodning om arrest indgivet til fogedretten før lovens  

 ikrafttræden, finder de hidtil gældende regler anvendelse.
Ændringsforslaget Af industriministeren:
Til titlen 1) Titlen affattes således:
»Forslag til lov om ændring af søloven og retsplejeloven (Arrest i skib)» Bemærkninger Til nr. 1 Ændringsforslaget er en præcisering af, at lovforslaget, ud over en  

 ændring af søloven, indebærer nogle konsekvensændringer af retsplejeloven.
