 Ved lov nr. 195 af 18. maj 1977 er der gennemført ændringer af lov om  

 ejerlejligheder.
 Loven vedrører navnlig adgangen til opdeling i ejerlejligheder af  

 beboelsesejendomme, hvis opførelse er påbegyndt den 1. juli 1966 eller  

 tidligere, d.v.s. de bygninger, som lovændringen af 25. februar 1976 åbnede  

 mulighed for at opdele i ejerlejligheder, når de opfyldte visse  

 kvalitetskrav, og - i større ejendomme - efter af de var tilbudt lejerne til  

 overtagelse på andelsbasis.
Ved lovændringen er kvalitetskravene ændret.
Der er således fastsat  

 nye kvalitetskrav for køkken og badeværelse, og det søges tillige sikret, at  

 ombygninger med henblik på at opfylde disse krav ikke gør boligen  

 uhensigtsmæssig i øvrigt.
 Kravene vedrørende varmeisolering er øget, og der er indført krav om  

 brandsikring.
 Landinspektøren skal som hidtil attestere, at de tekniske krav til de  

 enkelte boliger er opfyldt ved opdelingen, men attestation herom, for så vidt  

 isolering, brandsikring og hensigtsmæssige bygningsændringer hviler på  

 erklæring fra bygningsmyndigheden.
 Ændringerne må ses i sammenhæng med den samtidigt gennemførte ændring i  

 lov om midlertidig regulering af boligforholdene, hvorved huslejenævnet har  

 fået udvidet adgang til at modsætte sig uhensigtsmæssige forbedringer, og  

 lejere, hvis leje stiger udover visse grænser som følge af forbedringer, kan  

 kræve gradvis påligning af en del af den nødvendige lejeforhøjelse.
 Også reglerne om ejerens pligt til - inden opdeling i ejerlejligheder kan  

 finde sted - at tilbyde lejerne at købe ejendommen på andelsbasis  

(tilbudspligt), er ændret.
 Tilbudspligten gælder for fremtiden i ejendomme med mere end 5  

 lejligheder.
 Ejeren skal have været ejer af ejendommen i 5 år, før han har mulighed for  

 at afgive tilbud efter loven om overtagelse på andelsbasis, således at han,  

 hvis tilbud ikke accepteres, kan opdele ejendommen i ejerlejligheder.
Bygningsmæssige ændringer, der er nødvendige for opdeling i  

 ejerlejligheder, må ikke gennemføres, før tilbud er afgivet, og acceptfristen  

 er udløbet.
Ejeren skal redegøre for disse ændringer i forbindelse med sit  

 tilbud.
Tilbudsproceduren er forenklet.
Ejeren må først afgive tilbud, når  

 ejendommene er vurderet, og lejerne får en frist på 4 måneder til at tage  

 stilling til accept.
Tilbudsprisen må ikke overstige vurderingssummen + 20 pct.  

 Sælgerprioriteten skal ydes som annuitetslån, og lejerne kan forlange, at  

 visse lån indfries af sælgeren.
Kommunen kan indtræde som andelshaver.
 Samtidig er der ved en ændring af boligsikringsloven givet hjemmel til at  

 yde boligsikring til andelshavere, der er pensionister.
Der er indført udtrykkeligt forbud mod salg af ejerlejligheder i ældre  

 beboelsesejendomme, betinget af senere opdeling.
I forbindelse hermed er  

 boligreguleringsloven ændret, således at kommunerne har fået udvidet adgang  

 til at pålægge udlejere at genudleje tomme lejligheder.
 Endelig er der ved loven indført et almindeligt forbud imod, at private  

 andelsboligforeninger foretager opdeling af deres beboelsesejendomme - uanset  

 bygningens alder - i ejerlejligheder.
 Loven er trådt i kraft den 26. maj 1977.
 Ejere af ældre beboelsesbygninger, der inden lovforslagets fremsættelse  

 den 25. marts 1977 havde foretaget skridt til opdeling, har dog i en række  

 tilfælde ret til at fuldføre opdeling, efter de hidtidige regler indtil  

 udgangen af marts 1978.
 Ejerlejlighedsloven er med de nu gennemførte ændringer optrykt som  

 bekendtgørelse nr. 408 af 29. juni 1977 af lov om ejerlejligheder.
I dette cirkulære behandles reglerne nærmere.
Cirkulæret træder i stedet  

 for boligministeriets cirkulære nr. 60 af 24. marts 1976, der samtidig hermed  

 ophæves.
Cirkulærets pkt. 2 finder dog anvendelse, når bygninger opdeles i  

 henhold til overgangsreglerne.
 Cirkulæret er opdelt i følgende afsnit:
 Lovbekendtgørelsen er optaget som bilag 1 til cirkulæret.
 Lov om boligfællesskaber er optaget som bilag 2 til cirkulæret.
 Endvidere er der optaget følgende bilag til cirkulæret:
 Bilag 3 er særtryk af visse bestemmelser om ejerlejligheder i  

 lejelovgivningen.
 Bilag 4 er boligministeriets bekendtgørelse nr. 311 af 15. juni 1977 om  

 tilbudspligt efter ejerlejlighedsloven.
 Bilag 5 er boligministeriets vejledning af 1977 om tilbudspligt efter  

 ejerlejlighedsloven.
 Bilag 6 er boligministeriets normalvedtægt for ejerlejligheder.
 Bilag 7 er boligministeriets normalvedtægt for en privat  

 andelsboligforening.
 Bilag 8 A-C er en anmeldelse af og fortegnelse over ejerlejligheder.
 Bilag 9 er boligministeriets bekendtgørelse om varmeisolering af  

 ejerlejligheder.
 Bilag 10 er justitsministeriets bekendtgørelse om tinglysning af  

 ejerlejligheder.
 Hvilke ejendomme kan opdeles i  

 ejerlejligheder.
 Hvor opdeling er mulig.
 1. Reglerne om, hvilke ejendomme der er omfattet af lov om  

 ejerlejligheder og om, hvilke bygninger der kan opdeles i ejerlejligheder,  

 findes i lovens § 10, stk. 1. De ejendomme, hvor opdeling ikke kan ske, er  

 nævnt i § 10, stk. 2.
 Nye ejendomme.
 2.  Efter lovens § 10, stk. 1, nr. 1, kan enhver bygning, hvis  

 opførelse er påbegyndt efter 1. juli 1966, opdeles i ejerlejheder.
Opdeling i ejerlejligheder af en ejendom forudsætter, at alle bygninger på  

 samme ejendom indgår i opdelingen.
Hvis der på ejendommen findes bygninger,  

 som nævnt i pkt. 3, må betingelserne for opdeling af disse bygninger  

 opfyldes.
 Ældre beboelsesejendomme.
 3.  Såfremt en bygning, der helt eller delvis anvendes til  

 beboelse, og hvis opførelse er påbegyndt senest den 1. juli 1966, ønskes  

 opdelt i ejerlejligheder, skal hver enkelt ejerlejlighed til beboelse opfylde  

 en række kvalitetskrav, jfr. lovens § 10, stk. 1, nr. 2. En sådan bygning kan  

 kun opdeles i ejerlejligheder uden at kravene er opfyldt, hvis opdeling kan  

 ske i medfør af § 10, stk. 1, nr. 3 (fredede bygninger). Kravene omtales  

 nærmere nedenfor i pkt. 8-18.
 Hvis ejendomme, der i medfør af denne bestemmelse søges opdelt i  

 ejerlejligheder omfatter mere end 5 beboelseslejligheder, må  

 bygningsændringer med henblik på opfyldelse af kravenee ikke gennemføres, før  

 ejendommen har været tilbudt lejerne til overtagelse på andelsbasis efter  

 reglerne i lovens §§ 11-15. Tilbud med henblik på at kunne opdele i  

 ejerlejligheder må ikke afgives, før ejeren har været ejer i 5 år.
 Reglerne om tilbudspligt m.m. er beskrevet i pkt. 19-28.
 Fredede bygninger.
 4.  Efter § 10, stk. 1, nr. 3, kan bygninger, der er fredet i  

 henhold til lov om bygningsfredning, opdeles i ejerlejligheder.
For at bestemmelsen kan anvendes, forudsættes det, at alle bygninger, der  

 ligger på ejendommen, i deres helhed er omfattet af bygningsfredningen.
Er  

 dette ikke tilfældet, kan opdeling kun ske, hvis den del af ejendommens  

 bygninger, der ikke er fredet, kan opdeles i medfør af en af de øvrige  

 lovbestemmelser.
Disse bygninger kan således opdeles, uden at de opfylder de i pkt. 3  

 nævnte kvalitetskrav.
Opmærksomheden henledes på, at bygningsarbejder,  

 herunder udskiftning af vinduer, skal forelægges det særlige bygningssyn.
 Erhvervsejendomme.
 5.  Efter § 10, stk. 1, nr. 4, kan bygninger, der udelukkende  

 anvendes til andet end beboelse, opdeles i ejerlejligheder uanset alder og  

 uanset kvalitet.
 Kriteriet er også her, at betingelserne må være opfyldt for alle  

 ejendommens bygninger på opdelingstidspunktet, for at opdeling kan ske efter  

 denne bestemmelse.
Det afgørende for bestemmelsen er, at bygningerne på opdelingstidspunktet  

 lovligt er indrettet til andet end beboelse.
Ejerlejlighedsloven er ikke til  

 hinder for opdeling af bygninger, der er indrettet til erhvervsformål, selv  

 om hensigten med opdelingen er salg af ejerlejligheder til beboelse efter  

 ombygning med henblik herpå.
 Bygninger, der er opdelt efter tidligere regler.
 6.  Reglerne i ejerlejlighedsloven er efter § 10 stk. 1, nr. 6,  

 også gældende for bygninger, der lovligt er opdelt efter bestemmelser, der nu  

 er ophævet.
Lov nr. 199 af 8. juni 1966 åbnede en vid adgang til opdeling i  

 ejerlejligheder.
Ved ændringer af boligreguleringsloven i 1969 og 1970  

 begrænsedes denne adgang i kommuner med huslejeregulering.
 Ved lov nr. 60 af 15. marts 1972 om ændring af lov om ejerlejligheder blev  

 adgangen til at opdele beboelsesbygninger i ejerlejligheder i princippet  

 begrænset til bygninger, hvis opførelse var påbegyndt efter 1. juli 1966.
 Adgangen til at opdele ejerlejligheder efter de før den 1. april 1972  

 gældende bestemmelser er bortfaldet med virkning fra den 1. januar 1975, jfr.  

 § 11 i lov nr. 311 af 19. juni 1974 om ændring af forskellige lovbestemmelser  

 om kommunal og amtskommunal administration m.m.
 Den særlige adgang til opdeling af bygninger, der er omfattet af en i  

 henhold til § 2, stk. 3, i lov om byplaner godkendt byplan (bevarende  

 byplan), bortfaldt ved udgangen af marts 1976.
 Den særige adgang til at opdele bygninger, når der er sket overdragelse af  

 en sådan anpart af ejendomme som nævnt i lov om boligfællesskaber, § 1, og  

 overdragelsen er anmeldt til tinglysning inden den 23. oktober 1975,  

 bortfaldt ved udgangen af 1976.
 Bygninger, der ikke kan opdeles i ejerlejligheder.
7.  Visse kategorier af ejendomme kan dog ifølge lovens § 10, stk.  

 2, slet ikke opdeles i ejerligheder.
Dette gælder:
 Kommunalbestyrelsen har i medfør af saneringslovens § 17 hjemmel til at  

 tinglyse midlertidigt forbud imod opdeling i ejerlejligheder af ejendomme,  

 der er omfattet af eller forventes omfattet af en saneringsplan.
Forbudet imod at opdele landbrugsejendomme og de nævnte almennyttige  

 ejenddomme i ejerlejligheder har altid været gældende.
Forbudet mod opdeling  

 af ejendomme, tilhørende private andelsboligforeninger, er trådt i kraft den  

 26. maj 1977.
Undtagelsesbestemmelsen for så vidt angår ejendomme, tilhørende  

 almennyttige boligselskaber, udelukker kun opdeling i ejerlejligheder af  

 bygninger, som er opført til brug for medlemmer eller til udleje.
Et  

 almennyttigt boligselskab kan således opdele andre ejendomme i  

 ejerlejligheder og afhænde disse på samme måde, som selskabet kan opføre  

 parcelhuse med salg for øje.
 Opdeling af ældre beboelsesejendomme.
 De særlige begrænsninger i opdelingsadgangen.
 8.  Når ejendomme, der omfattes af § 10, stk. 1, nr. 2, (d.v.s. at  

 ejendommen anvendes helt eller delvis til beboelse, og bygningens opførelse  

 er påbegyndt senest 1. juli 1966), kan opdeling kun ske, hvis bygningen og  

 beboelseslejlighederne opfylder en række kvalitetskrav (se herom pkt. 9-19).
Hvis ejendommen omfatter mere end 5 lejligheder, skal ejendommen være  

 tilbudt lejerne til overtagelse på andelsbasis, før opdeling kan ske.
Dette  

 tilbud kan først afgives efter 5 års ejertid (se herom pkt. 19-28).
 En opdeling i ejerlejligheder skal omfatte samtlige bygninger, som findes  

 på ejendommen, men bygninger, der lovligt udelukkende anvendes til andet end  

 beboelse, omfattes ikke af kvalitetskravene.
 En bygning, der både anvendes til erhverv og beboelse, skal opfylde  

 kravene for hele bygningens vedkommende - bortset fra de krav, der vedrører  

 den enkelte lejlighed.
 Opmærksomheden henledes på, at ejendomme, der opdeles efter  

 overgangsreglerne inden udgangen af marts 1978, skal opfylde de  

 kvalitetsmæssige krav efter den hidtil gældende lov.
A.
Kvalitetskravene.
Lejlighedsstørrelsen. a 9.  Hver enkelt beboelseslejligheds etageareal som ejerlejlighed  

 skal udgøre mindst 26 kvadratmeter. (§ 10, stk. 1, nr. 2, litra a).
Lejlighedsarealet opmåles på samme måde som gælder for opmåling af  

 ejerlejlighedsarealer i øvrigt.
Det betyder bl.a. at der ses bort fra  

 lejlighedens andel af fællesarealer.
Der henvises til opmålingsreglerne i  

 pkt. 35.
Kravet er kun opfyldt, hvis beboelseslejlighedens areal på etagen udgør  

 mindst 26 kvadratmeter.
Udenomsarealer såsom loftsrum og kælderrum må ikke  

 medregnes ved denne opgørelse.
 Såvel kravet til lejlighedsstørrelsen som en række af de øvrige krav er  

 stillet til hver enkelt beboelseslejlighed, og hver enkelt beboelseslejlighed  

 skal opfylde disse krav, for at opdeling kan ske.
 Kravene kan således ikke opfyldes ved, at flere beboelseslejligheder i  

 forening gøres til en ejerlejlighed.
 Såfremt der i en ejendom findes enkeltværelser til beboelse, vil dette  

 forhold ikke i sig selv hindre, at bygningen opdeles, når blot hver enkelt  

 ejerlejlighed til beboelse opfylder de stillede krav.
 Enkeltværelserne vil således kunne indgå som andele af de enkelte  

 egentlige ejerlejligheder til beboelse.
 Hvis der forefindes fælleskøkken og fælles baderum til enkeltværelserne,  

 vil denne del af bygningen kunne udgøre een særskilt ejerlejlighed, hvis den  

 i sin helhed opfylder kvalitetskravene.
 Køkkenet.
 10.  Hver enkelt beboelseslejlighed skal omfatte et køkken på  

 mindst 7 kvadratmeter nettoetageareal eller et køkken, der er indrettet i  

 henhold til byggetilladelse meddelt inden 25. marts 1977. (§ 10, stk. 1, nr.  

 2, litra b).
 I køkkenet skal jfr. nedenfor i pkt. 12 - være installeret koldt og varmt  

 vand, og der skal være afløb for spildevand.
 Der stilles ingen krav til størrelsen af køkkenet, hvis dette er lovligt  

 indrettet i henhold til en byggetilladelse, der er meddelt inden 25. marts  

 1977.
 Hvis ejeren senere foretager bygningsændringer, der berører køkkenet, skal  

 køkkenarealet med de nedenfor nævnte undtagelser være 7 kvadratmeter, for at  

 opdeling i ejerlejligheder kan ske.
Arealet beregnes som indvendigt gulvareal.
I beregningen af guldarealet  

 medregnes faste skabe, som findes i og hører til rummet.
Opmærksomheden henledes på cirkulærets pkt. 17, hvorefter  

 ombygningsarbejder ikke må medføre uhensigtsmæssige beboelsesrum.
Arealkravet  

 anses i øvrigt for opfyldt, hvis mere end 4/5 af bygningens  

 beboelseslejligheder hver for sig opfylder kravet, og det tillige er opfyldt  

 i gennemsnit for samtlige beboelseslejligheder.
Har beboerne adgang til  

 kollektiv bespisning i beboerrestaurant i bebyggelsen, kan en kogeniche i et  

 lokale på mindst 3 kvadratmeter nettoetageareal (gulvareal) erstatte kravet  

 om et køkken.
 Badeværelset.
11.  Hver enkelt beboelseslejlighed skal omfatte et badeværelse på  

 mindst 2,5 kvadratmeter nettoetageareal.
Arealkravet nedsættes til mindst 1,8  

 kvadratmeter nettoetageareal, hvis badeværelset er indrettet i henhold til  

 byggetilladelse, meddelt inden 25. marts 1977. (§ 10, stk. 1, nr. 2, litra  

 c).
 Badeværelset skal ligge indenfor lejlighedens grænser, således at der er  

 adgang hertil direkte fra lejligheden iøvrigt uden at skulle benytte  

 fællesarealer som adgangsvej.
Arealet beregnes som indvendigt gulvareal.
I beregningen heraf medregnes  

 faste skabe, som findes i og hører til rummet.
Arealkravet stilles til  

 badeværelset som sådant.
Hvis der i lejligheden findes flere baderum, skal  

 mindst 1 af dem opfylde kravet.
 Opmærksomheden henledes på cirkulærets pkt. 17, hvorefter  

 ombygningsarbejder ikke må medføre uhensigtsmæssige beboelsesrum.
 Installationer.
12.  Hver enkelt beboelseslejlighed skal være forsynet med el og  

 dens køkken og badeværelse med indlagt koldt og varmt vand og afløb for  

 spilevand.
Lejligheden skal indeholde mindst 1 w.c.-rum, og dette skal være  

 forsynet med håndvask. (§ 10, stk. 1, nr. 2 litra d).
 Kravet om håndvask i w.c. rum anses for opfyldt, når w.c.-et er placeret i  

 baderummet, og der også her forefindes håndvask.
 Såfremt lejligheden har adskilt w.c. og baderum, kan w.c.-rummets areal  

 ikke medregnes i badeværelsets areal.
 Opvarmningen.
 13.  Hver enkelt beboelseslejlighed skal være opvarmet fra et  

 fælles varmeanlæg i eller uden for bygningen eller ved gas eller el i  

 samtlige beboelsesrum. (§ 10, stk. 1, nr. 2, litra e).
 Hvis opvarmning sker fra fælles varmeanlæg, stilles der ikke krav om, at  

 der ved opdeling i ejerlejligheder tilvejebringes opvarmning af rum, der ikke  

 i forvejen opvarmes.
 Hvis opvarmning sker ved gas eller el, skal der være varme i samtlige  

 beboelsesrum.
 Rum, der udelukkende anvendes til køkken, forstue, gang eller lign., anses  

 ikke for beboelsesrum.
 Varmeisoleringen.
 14.  Bygningens totale varmetab skal være nedbragt til et niveau,  

 der svarer til kravene herom i bygningsreglementet af 1972, efter nærmere af  

 boligministeren fastsatte regler. (§ 10, stk. 1, nr. 2, litra f).
De nærmere regler er fastsat i boligministeriets bekendtgørelse af 1. juni  

 1977 om varmeisolering af ejerlejligheder.
Bekendtgørelsen er optrykt som  

 bilag 10 til cirkulæret.
 De krav, der stilles i bekendtgørelsen svarer til de krav der er stillet  

 til nybyggeri siden 1961. De skærpede krav til nybyggeri i  

 bygningsreglementet af 1977 kræves derimod ikke opfyldt for at ældre  

 beboelsesbygninger kan opdeles i ejerlejligheder.
Bekendtgørelsen stiller krav til isoleringen af ydervægge,  

 etageadskillelser, tage og vinduer m.v., der begrænser beboelsesrum, køkkener  

 og birum mod det fri, eller mod kolde rum.
Ved birum forstås rum, der er  

 bestemt til kortvarigt ophold og beliggende inden for lejligheden som f.eks.  

 forstue, gang, garderoberum, w.c.- og baderum, og bryggers.
 De typiske ydervægskonstruktioner i ældre byggeri med mere end to  

 etager er:
 2-sten (47 cm) massiv mur.
 1 1/2-sten (35 cm) massiv mur.
 1 1/2-sten (35 cm) hul mur med faste bindere.
 1 1/2-sten (35 cm) hul mur med stålstrådsbindere.
 Den førstnævnte konstruktion opfylder kravene til varmeisolering.
De tre sidstnævnte ydervægskonstruktioner opfylder kravene, når den  

 inderste del er udført af eksempelvis mangehulsten eller andre mursten med  

 lav rumvægt.
Hvor kravene ikke fuldt ud er opfyldt, vil en efterisolering med  

 f.eks. 2-5 cm isolerende plademateriale eller udfyldning af hulrummet med  

 varmeisolerende fyld normalt kunne bringe isoleringsværdien på højde med  

 kravene.
 I bygninger med varierende ydervægstykkelse vil det ofte være således, at  

 ydervæggene i de nederste etager opfylder kravene, og at yderligere isolering  

 således alene er påkrævet i etager, hvis ydervægge har mindre murtykkelse.
 Indvendige vægge mod trapperum er i ældre bygninger typisk udført  

 af 3/4 sten (17 cm) væg, 1 stens (23 cm) væg eller 1 1/2 sten (35 cm) væg.
 Alle disse vægkonstruktioner opfylder kravene til varmeisolering.
 Typiske etageadskillelser mod kælder eller mod loft i ældre byggeri  

 er træetageadskillelser, ofte med indskudsler anbragt på indskudsbrædder.
En sådan konstruktion vil kunne opfylde kravene, såfremt hulrummene  

 udfyldes med granuleret mineraluld, eller etageadskillelsen suppleres med  

 f.eks. 3-8 cm mineraluld, afhængig af den konkrete konstruktion.
For  

 etageadskillelsen mod kælder kan ekstra isolering normalt anbringes under  

 etageadskillelsen.
 Fra 1930 er mange etageadskillelser udført af jernbeton eller hulstensdæk.  

 Sådanne konstruktioner vil, suppleret med f.eks. 4-5 cm mineraluld, afhængig  

 af forholdene på stedet, give en isolering, der opfylder kravene.
Bekendtgørelsen giver mulighed for på enkelte områder at fravige kravene  

 til isolering, bortset fra kravene til vinduer.
Det er en betingelse for at  

 kunne fravige kravene til de enkelte bygningsdele, at isoleringen af andre  

 bygningsdele f.eks. loftskonstruktioner i stedet øges, således at bygningens  

 samlede varmetab ikke bliver større ved at fravige kravene.
Det er endvidere  

 en betingelse, at det af tekniske eller brugsmæssige grunde er  

 uforholdsmæssigt vanskeligt eller uhensigtsmæssigt at opfylde kraven.  

 Bekendtgørelsen peger på, at det kan være tilfældet med hensyn til ydervægge  

 i køkken og badeværelse.
Der tænkes herved på tilfælde, hvor den øgede  

 isolering af køkken og baderum vil medføre, at gulvarealet i disse lokaler  

 bliver for lille, eller at ekstra isolering af disse rum er særlig  

 bekostelig, fordi det vil medføre indgreb overfor vægfliser, faste skabe  

 eller indbygget inventar, badekar og lign.
Derudover kan der f.eks. være  

 tilfælde, hvor isoleringen vil medføre en for lav loftshøjde, og hvor en  

 fravigelse derfor kan være rimelig.
Vedrørende isolering af vinduer bemærkes, at kravet er opfyldt, når  

 lejlighedens vinduer har termoruder, koblede vinduer, forsatsvinduer eller på  

 anden måde er forsynet med to glaslag med mindst 6 mm glasafstand.
Kravet  

 gælder ikke for ventilationsruder og lign., hvis areal er mindre end 500  

 kvadratcentimeter.
 I bevaringsværdige bygninger er der, når de i loven stillede kvalitetskrav  

 skal opfyldes, samtidig hensyn at tage til de bygningskulturelle værdier.  

 Rådgivning herom bør indhentes hos Fredningsstyrelsen, som har udarbejdet en  

 vejledning om, hvorledes vinduer kan udføres uden at disse værdier forringes  

 (f.eks. tegninger og beskrivelse til koblede vinduer eller fortsatsvinduer).
 Forbedret fyringsøkonomi.
 15.  Når der er foretaget ændringer af bygningens varmeisolering,  

 skal der endvidere foretages tilpasning hertil ved en indregulering og  

 justering af bygningens varme- og fyringsanlæg. (§ 10, stk. 1, nr. 2, litra  

 g).
 Baggrunden for dette krav er, at varme- og fyringsanlægget, efter at  

 bygningen er varmeisoleret, ofte vil have en overkapacitet i forhold til dels  

 hele bygningen og dels den enkelte lejlighed.
Ved indreguleringen og justeringen skal anlægget tilpasses det fremtidige  

 reducerede opvarmningsbehov.
Denne tilpasning kan foretages på flere  

 forskellige måder, og det bør i hvert enkelt tilfælde vurderes, hvilken  

 fremgangsmåde der er den rigtige.
I det følgende beskrives vejledende på  

 hvilken måde tilpasningen kan foretages.
Centralvarmeanlæggets samlede kapacitet kan tilpasses ved en central  

 reduktion af fremløbstemperaturen, der bør ske automatisk, således at den  

 styres af udeklimaet.
Fremløbs- og returledning skal være forsynet med  

 termometer.
Endvidere kan der være behov for at tilpasse kapaciteten ved at installere  

 nye, mindre kedler eller mindre oliedyser i eksisterende kedler.
I denne  

 forbindelse må sikres tilfredsstillende skorstensforhold, så for lav  

 røgtemperatur undgås.
Oliefyrede kedelanlæg skal kunne opfylde følgende krav:  

 Røggastemperatur på mellem 175 og 250 grader C, CO2 indhold på mellem 8 og 12  

 pct. og et sodtal på højst 3. Kedler skal være velisolerede og forsynet med  

 røgtermometer.
 For fjernvarmeanlæg kan tilsvarende reduktion af kapaciteten ofte  

 foretages blot ved en ny indstilling af eksisterende centrale ventiler.  

 Eventuelle varmevekslere skal være velisolerede.
Foruden denne tilpasning af centralvarmeanlæggets samlede kapacitet kan  

 det ofte være nødvendigt at foretage en tilpasning af anlægget til de enkelte  

 rum.
Før isoleringen af bygningen vil varmeanlægget i de ideelle tilfælde  

 være i balance på en sådan måde, at radiatorerne i alle rum ved fuldt åbne  

 ventiler afgiver netop den tilstrækkelige varmemængde.
Efter at isoleringen  

 er foretaget, kan balancen være forrykket betydeligt, idet ikke alle rum får  

 deres varmebehov reduceret procentvis lige meget.
I sådanne tilfælde må  

 balancen i varmeanlægget genoprettes, hvilket kan ske ved en ny  

 forindstilling af radiatorventiler, hvis disse er af en velegnet type, ved  

 installering og forindstilling af nye radiatorventiler eller ved ny  

 indstilling af lokale strengreguleringsventiler.
Der må eventuelt installeres  

 nye strengreguleringsventiler.
En sådan indregulering kan være  

 hensigtsmæssig, selv om der installeres termostatiske radiatorventiler.
 Der kræves derfor, enten at velegnede manuelle radiatorventiler  

 forindstilles korrekt, eller at varmetilførslen fra varmeanlægget  

 overalt reguleres automatisk, f.eks. med termostatiske radiatorventiler, der  

 er afpasset efter anlæggets tryk- og cirkulationsforhold.
 Indregulering og justering er i mange tilfælde så kompliceret, at det er  

 nødvendigt med sagkyndig teknisk bistand med hensyn til f.ek.s  

 varmetabsberegning.
 Ved anlæg med en max. effekt på 60 kW eller derover til rumopvarmning og  

 varmt brugsvand bør det derfor dokumenteres, at en sagkyndig har medvirket.
 Brandsikring.
 16.  Bygningen skal uanset alder opfylde de krav, der er stillet i  

 medfør af lov om brandsikring af ældre beboelsesbygninger m.v. (§ 10, stk. 1,  

 nr. 2, litra h).
 Reglerne gælder for bygninger med mere end 2 etager.
 Kravene findes i boligministeriets bekendtgørelse nr. 81 af 27. februar  

 1976 om brandsikring af ældre beboelsesbygninger m.v. med senere ændringer.
 Beboelsesbygninger, der er opført før år 1900, skal efter gældende  

 brandsikringslov opfylde disse krav senest den 1. april 1978.
 Ved overgang til ejerlejligheder skal imidlertid også yngre  

 beboelsesbygninger opfylde disse krav.
 Hensigtsmæssig ombygning.
 17.  Det er endelig en betingelse, for at opdeling i  

 ejerlejligheder kan ske, at ingen af bygningens beboelsesrum ved ombygning er  

 gjort uhensigtsmæssige med hensyn til størrelse og udformning i forhold til  

 de pågældende beboelsesrums hidtidige naturlige anvendelse. (§ 14, stk. 1,  

 nr. 2, litra i).
Ved ombygning og modernisering af ældre ejendomme vil det ofte ikke være  

 muligt fuldt ud at opfylde de krav, som stilles til nybyggeriet med hensyn  

 til rumstørrelser, gang- og dørbredder, rummenes indbyrdes beliggenhed m.v.
I  

 forbindelse med forbedringer - først og fremmest indretning af tidssvarende  

 sanitære forhold og hensigtsmæssige køkkener - har man således ofte måttet  

 acceptere, at lejligheden ikke på alle punkter har kunnet bringes op på  

 nybyggeriets standard.
På den anden side er det også ved sådanne ombygninger og moderniseringer  

 et krav, at forbedringerne ikke medfører afgørende forringelser af  

 lejligheden på andre punkter.
Såvel lejligheden som helhed som de enkelte rum  

 skal fortsat være hensigtsmæssige med hensyn til form, størrelse og  

 møbleringsmulighed.
Den nævnte bestemmelse i loven understreger behovet for,  

 at der også ved ombygning af eksisterende beboelsesbygninger skal foretages  

 en sådan samlet vurdering af et ombygningsforslags hensigtsmæssighed.
 Dokumentation for at kravet kan opfyldes kan bl.a. ske gennem en  

 redegørelse for møbleringsmulighederne.
 På et enkelt punkt betyder lovbestemmelsen en skærpelse i forhold til  

 ombygninger, der ikke sker med henblik på opdeling i ejerlejligheder:
Det er som nævnt en betingelse, at ingen af bygningens beboelsesrum må  

 være gjort uhensigtsmæssige i forhold til de pågældende beboelsesrums  

 hidtidige naturlige anvendelse.
Dette medfører, at man ikke uden videre kan  

 formindske beboelsesarealet ved at et beboelsesrum helt eller delvis  

 inddrages til anden anvendelse f.eks. som baderum.
 Små lejligheder vil således efter omstændighederne være udelukket fra at  

 kunne ombygges, således at bygningen kan opdeles i ejerlejligheder, hvis  

 beboelsesarealet ikke uden at blive uhensigtsmæssigt kan afgive det til  

 køkken og bad fornødne areal, eller hvis dette ville kræve afgivelse af et  

 helt beboelsesrum.
 Større lejligheder vil efter omstændighederne kunne godkendes til opdeling  

 i ejerlejligheder, selv om et beboelsesrum afgives til baderum, når de  

 resterende beboelsesrum udgør en harmonisk beboelsesenhed.
 Dokumentation for kravenes opfyldelse.
 18.  Landinspektøren skal ud fra sine egne observationer  

 attestere, at kravene i litra a-e (pkt. 9-13) er opfyldt for så vidt angår  

 hver enkelt ejerlejlighed, og skal påse, at bygningen ifølge erklæring fra  

 bygningsmyndigheden opfylder kravene i litra f-i (pkt. 14-17).  

 Bygningsmyndigheden kan, forinden den afgiver erklæringen, forlange, at  

 ejeren i nødvendigt omfang giver oplysninger til bedømmelse af, om kravene er  

 opfyldt.
Kvalitetskravene skal være opfyldt for samtlige beboelseslejligheders  

 vedkommende på det tidspunkt, hvor opdeling i ejerlejligheder anmeldes til  

 tinglysning.
Dette skal attesteres over for tinglysningsdommeren af den  

 landinspektør med beskikkelse, der i øvrigt medvirker ved opdelingen, i  

 København og på Frederiksberg henholsvis stadskonduktøren og  

 stadslandinspektøren, og i Sønderjylland vedkommende amtslandinspektør.
«B.
Tilbudspligt.
 19. Hvilke ejendomme.
Efter ejerlejlighedslovens § 10, stk. 1, nr. 2, har en ejer ret til at  

 opdele en bygning med beboelse, hvis opførelse er påbegyndt inden juli 1966,  

 i ejerlejligheder.
Det er en betingelse, at alle lejlighederne opfylder  

 kvalitetskravene i pkt. 9-17 ved opdelingen.
Hvis en ejendom, der ønskes opdelt i ejerlejligheder i medfør af denne  

 bestemmelse, har flere end 5 beboelseslejligheder, skal ejeren dog tilbyde  

 lejerne at overtage ejendommen på andelsbasis, inden opdeling i  

 ejerlejligheder kan ske.
Reglerne herom findes i ejerlejlighedslovens §§  

 11-15.
 Dette tilbud kan først afgives efter 5 års ejertid, se nærmere herom  

 nedenfor i pkt. 26.
Ved en ejendom forstås i denne forbindelse dels en samlet fast ejendom,  

 jfr. udstykningslovens § 1. dels en ejendom, der består af matr.nre., som er  

 samvurderet af vurderingsmyndighederne.
Endvidere kan der ved en ejendom  

 forstås en bygning, der er opført på lejet grund, når dette fremgår af  

 tingbogen, jfr. tinglysningslovens § 19. Det afgørende for, om reglerne  

 finder anvendelse, vil således være antallet af lejligheder i hele  

 ejendommen.
Når der findes mindst 6 lejligheder, gælder reglerne, selv om en  

 eller flere af lejlighederne benyttes af ejeren (ejerne).
 Ved en lejlighed forstås en beboelsesenhed med selvstændigt køkken.
De kvalitetskrav, der som nævnt skal være opfyldt ved opdelingen i  

 ejerlejligheder, behøver ikke at være opfyldt, når ejendommen tilbydes  

 lejerne.
Hvis ejendommen ikke på forhånd opfylder kravene, må de først søges  

 opfyldt, efter at lejerne har taget stilling til tilbudet (se pkt. 27).
 Det er i justitsministeriets bekendtgørelse om tinglysning vedrørende  

 ejerlejligheder og andre boligfællesskaber fastsat, hvilke erklæringer ejeren  

 skal fremsætte ved anmeldelse til tinglysningsdommeren som dokumentation for,  

 at tilbudspligten er opfyldt.
 Tilbudsproceduren.
 20.  Den i loven fastsatte fremgangsmåde skal følges, for at  

 tilbudspligten kan anses for opfyldt:
a.
Vurdering.
 Inden ejeren afgiver tilbud til lejerne, skal han anmode om en vurdering  

 af ejendommen. (Lovens § 13, stk. 1).
 Ejeren skal samtidig med, at han begærer vurdering, give lejerne skriftlig  

 underretning herom.
 Vurderingsresultatet skal sendes både til ejeren og til lejerne (§ 13,  

 stk. 5).
b.
Tilbud.
 Ejeren skal inden 3 uger efter modtagelsen af vurderingsresultatet  

 fortsætte sagen ved at afgive tilbud til lejerne.
 Hvis ejeren ikke overholder denne frist, kan ejendommen ikke opdeles i  

 ejerlejligheder, og han kan ikke, før der er gået 3 år fra udløbet af  

 fristen, påny - med henblik på eventuelt at opdele ejendommen i  

 ejerlejligheder - tilbyde lejerne ejendommen til overtagelse på andelsbasis,  

 medmindre hans opnår samtykke fra alle lejerne (§ 11, stk. 7).
 c Accept.
 Lejerne skal inden 4 måneder efter modtagelsen af tilbudet tage stilling  

 til, om de ønsker at acceptere.
 Hvis lejerne accepterer rettidigt, overtages ejendommen af en  

 andelsboligforening.
 Hvis tilbudet ikke accepteres behørigt inden udløbet af 4  

 måneders-fristen, har udlejeren opfyldt sin tilbudspligt, således at  

 forholdet til lejerne ikke er en hindring for, at ejendommen opdeles i  

 ejerlejligheder (§ 14, stk. 3).
 Anmeldelsen om opdelingen i ejerlejligheder må dog være indleveret til  

 tinglysningsdommeren inden 3 år efter udløbet af lejernes acceptfrist.
 Oversiddes denne 3 års-frist, skal ejeren påny give lejerne mulighed for  

 at overtage ejendommen på andelsbasis, inden opdeling foretages (§ 11, stk.  

 6).
 Vurderingsrådene.
 21.  Som nævnt må ejeren først afgive tilbud, når ejendommen er  

 vurderet.
Vurderingen foretages efter lovens § 13 af særlige vurderingsråd.
De  

 nærmere regler om disse råd findes i boligministeriets bekendtgørelse nr. 311  

 af 15. juni 1977 om tilbudspligt efter ejerlejlighedsloven.
Der findes 4 realkreditinstitutter, der yder lån til beboelsesejendomme.  

 Deres geografiske forretningsområde er afgrænset således, at der ethvert sted  

 i landet kan indhentes lånetilbud fra 3 institutter.
Reglerne går ud på, at  

 hvert af de 3 institutter, hvis udlånsområde ejendommen er beliggende i,  

 udpeger 1 sagkyndig, og at disse 3 sagkyndige i forening foretager  

 vurderingen.
 Til brug for vurderingen må ejeren fra sit realkreditinstitut rekvirere et  

 vurderingsskema.
Dette skema udfyldes og indsendes til samme institut, der videresender det  

 til vedkommende vurderingsråd.
Samtidig med indsendelsen skal ejeren  

 orientere lejerne om, at han har begæret vurdering.
 Når vurderingsresultatet foreligger, meddeles det både til ejeren og  

 lejerne.
Betalingen for vurderingsforretningen på hviler ejeren.
Den udgør 1/2 pct.  

 af ejenddomsværdien, dog mindst 2.000 kr. og højst 10.000 kr.
 Vurderingen.
22.  Efter loven skal de sagkyndige ansætte ejendommens værdi i  

 handel og vandel som udlejningsejendom.
Værdiansættelsen skal foretages efter  

 reglerne i lov om realkreditinstitutter og under hensyn til ejendommens  

 faktiske prioritetsforhold på vurderingstidspunktet.
 Værdiansættelsen efter reglerne i loven om realkreditinstitutter er  

 beskrevet i boligministeriets bekendtgørelse nr. 243 af 18. juni 1976 om  

 realkreditinstitutternes vurdering og låneudmåling.
Det er således heri bl.a. fastsat, at ansættelsen af ejendomsværdi ikke må  

 overstige, hvad der efter instituttets bedste skøn er ejendommens værdi i  

 handel og vandel.
Værdiansættelsen skal derfor ligge inden for det beløb, som  

 en kyndig erhverver med kendskab til de stedlige pris- og markedsforhold for  

 ejendomme af den pågældende art og karakter må skønnes at ville betale for  

 ejendommen.
Ved ejendomme til udleje lægges vægt på pantets  

 forrentningsmuligheder m.v., herunder den leje, hvortil ejendommen efter de  

 stedlige forhold skønnes at kunne udlejes.
Vurderingsansættelsen skal baseres på forholdene på det tidspunkt, hvor  

 vurdering begæres.
Der tages således ikke hensyn til projekterede eller  

 iværksatte bygningsændringer.
Det bemærkes herved, at det er forudsat i  

 loven, at forholdene til lejerne afklares, inden de til opdeling i  

 ejerlejligheder fornødne bygningsændringer foretages.
Disse arbejder må  

 således udsættes.
Hvis en ejer har prokjeteret eller iværksat andre arbejder  

 på ejendommen, bør vurdering først begæres, når arbejdet er fuldført.
Herved  

 vil også den lejeforhøjelse, som vedkommende forbedring har medført, indgå i  

 ansættelsen.
Værdiansættelsen skal tage sit udgangspunkt i ejendommens aktuelle  

 nettooverskud som udlejningsejendom.
Der må således ikke tages hensyn til  

 ejendommens forventede afkkast efter en eventuel opdeling i ejerlejligheder  

 eller til øgede ejendomsindtægter som følge af salg til andelsboligforening  

 eller som følge af en eventuel liberalisering af boliglovgivningen.
 Værdiansættelsen sker endvidere på grundlag af de handelsvilkår, der skal  

 gælde ved andelsboligforeningens overtagelse af ejendommen på andelsbasis,  

 herunder med hensyn til overtagelse af indestående prioriteter, vilkårene for  

 sælgerprioriteten, udbetalingens størrelse og refusionsopgørelsen.
 En ejer kan anmode om en værdiansættelse, ved hvilken der bortses fra  

 visse af de i ejendommen indestående prioriteter, f.eks. de lån ejeren ikke  

 ønsker indeholdt i sit tilbud til lejerne, eller de lån ejeren forventer  

 lejerne vil forlange indfriet.
 Ejeren kan ikke kræve ny værdiansættelse, fordi lejerne stiller krav om,  

 at et lån skal indfries, fordi det ikke er optaget med henblik på ejendommens  

 finansiering.
 Vurderingen skal således tage sigte på at fastsætte, hvad en fornuftig  

 køber af ejendommen vil betale under de angivne forudsætninger, når  

 erhvervelsen sker med henblik på fortsat at drive ejendommen som  

 udlejningsejendom.
Værdiansættelsen kan ikke påklages.
Hvis ejeren ikke ønsker at tilbyde  

 sine beboelseslejere at overtage ejendommen på andelsbasis til den fremkomne  

 vurderingssum + 20 pct. og derfor undlader at fremsætte tilbud, er  

 konsekvensen, at ejendommen forbliver udlejningsejendom.
Nyt tilbud med  

 henblik på opdeling i ejerlejligheder kan først fremsættes (efter ny  

 vurdering) 3 år senere, medmindre alle lejere giver samtykke.
 Tilbudet.
23.  Reglerne om tilbudet findes i § 14. Tilbudet skal være  

 skriftligt.
Det skal sendes samtidigt til alle ejendommens beboelseslejere.  

 Det skal sendes inden 3 uger efter, at ejeren har modtaget  

 vurderingsresultatet.
 Den forlangte købesum må ikke overstige vurderingssummen med mere end 20  

 pct.
At ejeren i sit tilbud til lejerne har ret til at forhøje dette beløb med  

 indtil 20 pct. skyldes ønsket om at nå frem til et beløb, der giver udlejeren  

 et rimeligt incitament til at benytte sig af tilbudspligten.
Det er herved  

 taget i betragtning, at ejendomme med udlejede usolgte ejerlejligheder i  

 almindelighed omsættes til en noget højere pris end tilsvarende uopdelte  

 udlejningsejendomme.
På den anden side skulle tillægget ikke være højere, end  

 at lejerne med rimelighed skulle kunne acceptere tilbuddet, uden at ders  

 boligudgifter bliver væsentligt forøgede.
 Af købesummen kan sælgeren højst forlange 20 pct. udbetalt kontant.
 Endvidere berigtiges købesummen ved, at lejerne i muligt omfang overtager  

 de i ejendommen indestående lån.
 Lejerne kan dog forlange, at sælgeren skal indfri lån, der ikke er optaget  

 med henblik på at dække et finansieringsbehov, der vedrører ejendommen.
 Udgangspunktet er således, at andelsboligforeningen skal overtage de  

 prioriteter, der kan indestå efter ejerskifte, men hvis en prioritet er  

 optaget, uden henblik på ejendommens finansiering (opførelse, forbedring,  

 normalt ejerskifte), kan lejerne kræve, at sælgeren indfrier prioriteten og  

 udvider sælgerpantebrevet tilsvarende.
 Det er således andelsboligforeningen, der i dette tilfælde kan vælge  

 imellem de to belåningsmuligheder, og sælgeren må bære risikoen for, at  

 lejerne kræver lånene indfriet.
Den del af det resterende beløb, som ikke berigtiges ved overtagelse af  

 pantegæld i ejendommen, skal kunne indestå i denne som sælgerprioritet.  

 Sælgerprioriteten afvikles ved en annuitetsydelse.
Beløbet kan ikke forlanges  

 afdraget over kortere tid end 20 år eller forrentet med mere end 10 pct.  

 årligt.
Tilbuddet må ikke indeholde usædvanlige vilkår.
Der er her navnlig tænkt  

 på vilkår, der ikke i almindelighed betinges ved salg af en ældre  

 udlejningsejendom, f.eks. overtagelse af projekt til ombygning eller andre  

 accessorier til ejendommen, der er unaturlige efter ejendommens størrelse og  

 forhold i øvrigt.
Det forudsættes også, at omkostningerne ved en handel ikke  

 kræves erlagt af køberen i videre omfang end normalt på det pågældende sted.
 Vedrørende refusionsopgørelsen bemærkes, at lejerne kan forlange, at  

 lejerindskud, forudbetalt leje, depositum og indeståender på  

 vedligeholdelses- og opretningskonti på overtagelsesdagen fragår i den  

 kontante udbetaling.
 Bilag til tilbudet.
 24.  For at give lejerne et fyldestgørende beslutningsgrundlag et  

 det fastsat, at tilbudet skal ledsages af en række oplysninger.
a.
Med tilbudet skal følge en orientering til lejerne om indholdet af  

 lovens regler om tilbudspligt (lovens § 14, stk. 1). Opfyldelse af denne  

 oplysningspligt kan, jfr. § 1 i boligministeriets bekendtgørelse om  

 tilbudspligt ske ved, at ejeren sender hver af lejerne boligministeriets  

 vejledning af 1977 om tilbudspligt efter ejerlejlighedsloven.
Denne  

 vejledning kan købes hos Schultz Boghandel.
 Hvis orientering skal ske på anden måde, skal den være af samme omfang.
b.
For at lejerne skal kunne vurdere tilbudet på rimelig måde, kræves det  

 tillige, at tilbudet skal ledsages af en oversigt over andelsboligforeningens  

 driftsudgifter ved køb på de angivne vilkår og oplysning om den gældende  

 leje. (Bekendtgørelsens § 3).
c.
Tilbudet skal endvidere være ledsaget af en oversigt over, hvilke  

 refusionsbeløb der i tilfælde af overtagelse på en given dato tilfalder  

 andelsboligforeningen i form af lejerindskud, forudbetalt leje, depositum  

 samt i form af indeståender på vedligeholdelses- og opretningskonti.  

 (Bekendtgørelsens § 3. stk. 2).
d.
Endelig skal tilbudet ledsages af en redegørelse for, hvilke  

 forbedringer der er nødvendige for, at kvalitetskravene i § 10, stk. 1, nr.  

 2, kan opfyldes, og hvilken lejeforhøjelse der vil blive krævet som følge  

 heraf (lovens § 12, stk. 1). Redegørelsen skal udformes således, at lejerne  

 kan få et rimeligt indtryk af forbedringernes omfang og størrelsesordenen for  

 den heraf følgende lejeforhøjelse.
 Lejernes accept.
 25.  Reglerne for lejernes accept findes i lovens § 15.
 Efter disse regler kan køberetten kun udøves (d.v.s. sælger er kun  

 forpligtet i henhold til sit tilbu), når mindst 1/3 af lejerne af  

 beboelseslejligheder inden udløbet af den fastsatte frist har accepteret  

 tilbudet og godtgjort, at der til overtagelse af ejendommen er dannet en  

 andelsboligforening, og at foreningen kan erlægge den kontante udbetaling.
a.
Andelsboligforeninger.
 Ejeren er kun bundet til at sælge, hvis mindst 1/3 af lejerne af  

 beboelseslejlighederne på accepttidspunktet er medlemmer af den  

 andelsboligforening, der skal overtage ejendommen, og foreningens vedtægter  

 indeholder bestemmelser om, at prisen ved en andelshavers overdragelse af en  

 andel ikke må overstige det beløb, som overdrageren har betalt for andelen  

 med tillæg af:
1. Værdien af forbedringer, som overdrageren har  

 betalt, og værdien af udstyr til lejligheden eller inventar, der overtages af  

 erhververen 2. en forholdsmæssig andel af nedbringelsen af  

 ejendommens prioritetsgæld i overdragerens besiddelsestid samt, 3. en forholdsmæssig andel af eventuel værdiforøgelse  

 for ejendommen, der er indtrådt efter overdragerens erhvervelse af andelen.  

 Værdiforøgelsen beregnes på grundlag af udviklingen i byggeomkostningerne for  

 etageboligbyggeri, således som denne fremgår af det indeks, der beregnes og  

 offentliggøres af Danmarks Statistik.
 Ejeren har selvsagt ret til at indgå aftale om salg til  

 andelsboligforeningen, selv om vilkårene ikke opfyldes fuldt ud af lejerne.
 Hvad angår vedtægternes indhold henvises til boligministeriets vejledende  

 normalvedtægt, der er bilag til cirkulæret.
Som nævnt er reglerne heri vejledende.
Begrænsningen i prisen ved senere  

 salg af andele må dog mindst svare til lovens og normalvedtægtens regler.
 Foreningen vil kunne bestemme, at lejere, der ikke indmelder sig i  

 starten, men først efter købet ønsker at indtræde, skal betale højere  

 indskud, f.eks. et tillæg, svarende til den forhøjelse af boligafgiften, som  

 medlemmer, der har været med fra stiftelsen, har måttet betale, men reglerne  

 herom må ikke medføre, at senere erhvervede andelslejligheder ved videresalg  

 bliver dyrere end de oprindelige andelshaveres.
 Andelsboligforeningen har selvsagt på andre punkter ret til at udbygge  

 eller ændre vedtægterne, f.eks. med hensyn til ledelse, retten til at bringe  

 ny andelshaver i forslag eller vurdering af værdien af forbedringer ved  

 overdragelser.
 For at lette lejernes mulighed for overtagelse på andelsbasis kan kommunen  

 indtræde som andelshaver, for så vidt angår de andele, som ikke overtages af  

 lejere af beboelseslejligheder i ejendommen.
 Kommunens andel kan dog ikke overstige halvdelen af ejendommen, og  

 kommunens andel kan heller ikke overstige lejernes andel.
 Kommunen skal, når lejlighederne bliver ledige, overdrage dem til nye  

 andelshavere.
 Kommunen kan dog beholde indtil 10 pct. af lejlighederne, når de er egnede  

 som boliger for bevægelseshæmmede og udlejes til sådanne husstande (§ 15,  

 stk. 2).
b.
Medlemskab i andelsboligforeningen.
Fordelen for lejerne ved ejendommens overtagelse på andelsbasis er øget  

 tryghed i boligen.
Andelshaverne bestemmer i forening, hvorledes ejendommen  

 skal drives, hvilke vedligeholdelsesarbejder og hvilke forbedringer, der skal  

 udføres.
Andelshaveren har ret til ved fraflytning at få dækket sit indskud  

 med tillæg af betalte afdrag og betalte forbedringer samt et rimeligt  

 konjunkturtillæg.
Andelshaveren vil i det lange løb i højere grad end lejeren  

 selv kunne bestemme størrelsen af sine boligudgifter, fordi andelshaveren  

 ikke vil skulle forrente en større værdi end den, der er belånt ved  

 overtagelsen, med tillæg af de yderligere lån, som andelshaverene selv måtte  

 optage til forbedringer.
For at opnå dette må andelshaverne fremskaffe den udbetaling, som kræves,  

 og forrente og afdrage ejendommens prioriteter.
Det vil stille sig  

 forskelligt fra ejendom til ejendom, hvor stor en forhøjelse af den enkeltes  

 boligudgifter, dette vil medføre.
Det tilbud, som lejerne får, skal indeholde  

 en opstilling, der viser de nødvendige fremtidige driftsudgifter sammenholdt  

 med gældende leje.
Afgørende for, hvor stor en del heraf det enkelte medlem  

 skal betale, er dernæst, hvor mange af lejerne der vil indmelde sig.
Loven  

 kræver mindst 1/3, men jo flere lejere der melder sig, des billigere bliver  

 det for den enkelte.
 Andelsboligforeningen, dvs. de lejere, der ønsker at købe, afgør selv, om  

 den kontante udbetaling, der ikke dækkes af forudbetalt leje, indskud  

 el.lign., skal fremskaffes af den enkelte andelshaver eller søges skaffet ved  

 et lån med pant i ejendommen.
 For andelshaveren betyder overgangen, at der ikke længere kan ydes  

 boligsikring.
I medfør af § 3 b i lov nr. 198 af 18. maj 1977 om ændring af lov om  

 boligsikring er der åbnet mulighed for, at pensionister, der er omfattet af  

 boligsikringslovens § 3, stk. 1, og som overtager deres bolig på andelsbasis,  

 kan opnå boligsikring.
Boligsikringsbeløbene skal dog tilbagebetales ved  

 modregning i fortjenesten ved andelens videresalg.
 Andelshaverens skattemæssige forhold berøres ikke af hans boligudgifter.  

 Renter af gæld, som andelshaveren personligt påtager sig for at fremskaffe  

 sin udbetaling, kan fradrages i hans indkomst.
Det er en frivillig sag for enhver lejer, om han vil være andelshaver  

 eller fortsætte sit lejemål.
Lejere, der ikke vil indtræde som andelshavere,  

 er stillet over for andelsboligforeningen på samme måde som over for den  

 tidligere udlejer, jfr. nedenfor under e, men foreningen kan over for de  

 lejere, som ikke indmelder sig ved foreningens oprettelse, men som senere  

 beslutter sig hertil, kræve en større økonomisk indsats ved indmeldelsen på  

 det senere tidspunkt.
c.
Lejernes stilling.
 Hvad enten ejendommen opdeles i ejerlejligheder eller sælges til en  

 andelsboligforening, er lejerne, respektive de lejere, der ikke bliver  

 andelshavere, beskyttet af lejelovgivningens regler.
Hvis ejendommen opdeles i ejerlejligheder, bor lejerne fortsat til leje  

 hos hidtidig ejer.
Deres leje kan ikke forhøjes som følge af opdelingen i  

 ejerlejligheder, og de kan ikke opsiges, for at en køber udefra skal overtage  

 lejligheden.
De kan selv købe, men kun, hvis udlejeren vil sælge, og  

 udlejeren bestemmer prisen.
Hvis ejendommen har mere end 12 lejligheder,  

 gælder reglerne om beboerrepræsentation også efter opdelingen, hvorimod  

 bytteretten efter lejelovens § 62 a er bortfaldet.
 Hvis ejendommen sælges til en andelsboligforening, bliver de lejere, der  

 ikke er medlemmer, lejere hos andelsboligforeningen.
 Heller ikke her kan der ske lejeforhøjelse som følge af overdragelsen,  

 ligesom opsigelse for at skaffe andelshavere bolig er udelukket.
 Også her kan de lejere, der forbliver lejere, danne eller opretholde  

 beboerrepræsentation, hvis ejendommen har mere end 12 lejligheder.  

 Bytteretten opretholdes, men andelsboligforeningen kan kræve, at den, der  

 flytter ind, overtager lejligheden som andelshaver.
 Krav om 5 års ejertid.
 26.  Efter lovens § 11, stk. 2, kan ejeren tidligst fremsætte sit  

 tilbud til lejerne 5 år efter,at han har fået tinglyst endelig adkomst på  

 ejendommen.
Ejeren skal således have ejet sin ejendom i mindst 5 år, før han kan  

 foranstalte opdeling i ejerlejligheder.
I 5 års-perioden kan medregnes en  

 tidligere ejers ejertid, når den nuværende ejer er eller har været den  

 tidligere ejers ægtefælle eller er beslægtet eller besvogret med den  

 tidligere ejer i ret op- eller nedadstigende linie.
 Ejes en ejendom af flere i forening, skal betingelsen om 5 års ejertid  

 være opfyldt for hver af ejerne.
 Når en ejendom ejes af et aktieselskab, anpartsselskab, interessentskab  

 eller lignende, er det endvidere en betingelse for, at den kan tilbydes  

 lejerne til overtagelse på andelsbasis med henblik på opdeling af ejendommen  

 i ejerlejligheder, at hver enkelt af de personer, der ejer selskabet, har  

 ejet deres aktieandel eller lignende i 5 år.
 Også i sidstnævnte tilfælde medregnes i 5 års-perioden en tidligere ejers  

 ejertid, når den nuværende ejer af aktier eller anparter er eller har været  

 den tidligere ejers ægtefælle eller beslægtet eller besvogret med den  

 tidligere ejer i ret op- eller nedadstigende linie.
 Et selskab, der som sådant har ejet ejendommen i 5 år, kan dog ifølge  

 lovens § 11, stk. 5, fremsætte tilbud til lejerne, selv om det ikke kan  

 godtgøre, at de personer, der ejer aktierne, andelene eller anparterne i  

 selskabet, har ejet disse i 5 år, når følgende betingelser er opfyldt:
 1o.Mere end halvdelen af selskabets aktiver ved afslutningen af det  

 seneste regnskabsår før 13. maj 1977 bestod af andre værdier end fast  

 ejendom.
2o.selskabet på dette tidspunkt udøvede anden virksomhed en  

 ejendomsforvaltning, og 3o.selskabet på dette tidspunkt var ejet af mere end 3 personer.
 Selskabet må dog opfylde lovens hovedregel, hvorefter der tidligst kan  

 fremsættes tilbud til lejerne med henblik på opdeling af ejendommen i  

 ejerlejligheder 5 år efter, at selskabet har fået tinglyst endelig adkomst på  

 ejendommen.
 Hvis tilbudet er fremsat inden denne karenstid, skal tinglysningsdommeren  

 afvise anmeldelsen, jfr. justitsministeriets bekendtgørelse om tinglysning  

 vedrørende ejerlejligheder og andre boligfællesskaber.
 Tilbud før bygningsændringer.
 27.  I loven er det forudsat, at forholdet til lejerne afklares,  

 inden de bygningsændringer, der er fornødne til opfyldelse af  

 kvalitetskravene, iværksættes.
 Som nævnt i pkt. 24 skal tilbudet til lejerne ledsages af en redegørelse  

 for, hvilke forbedringer der er nødvendige, for at kvalitetskravene kan  

 opfyldes, og hvilke lejeforhøjelser dette vil medføre for lejerne.
 Hvad angår de bygningsændringer, der er fornødne for, at badeværelse og  

 køkken kan opfylde kravene, følger det af lovens § 12. stk. 2, at sådanne  

 arbejder ikke må iværksættes af ejeren, før han har tilbudt lejerne  

 ejendommen til overtagelse på andelsbasis, og lejernes acceptfrist er  

 udløbet.
 Har ejeren i strid hermed iværksat sådanne arbejder, kan han kun med alle  

 lejernes samtykke inden 5 år efter forbedringsarbejdernes fuldførelse tilbyde  

 lejerne ejendommen med den virkning, at den kan opdeles i ejerlejligheder.
 Forholdet til boligreguleringslovens forbedringsregler.
28.  Opmærksomheden henledes på de særlige regler, der gælder for  

 forbedringer i lov om midlertidig regulering af boligforholdene.
Reglerne i  

 boligreguleringslovens § 13 og § 13 b finder anvendelse i kommuner, hvor  

 reglerne om huslejeregulering (den omkostningsbestemte leje) er gældende.
 Reglerne, der kan have særlig betydning for de forbedringer, der agtes  

 iværksat med henblik på opfyldelse af kvalitetskravene efter  

 ejerlejlighedsloven, skal derfor gennemgås kort i sammenhæng med de i  

 ejerlejlighedsloven fastsatte tidsregler.
 Huslejenævnet kan modsætte sig iværksættelsen, hvis forbedringen skønnes  

 uhensigtsmæssig.
C.
Overgangsregler.
 29.  §§ 3 og 4 i lov nr. 195 af 18. maj 1977 om ændring af lov om  

 ejerlejligheder indeholder overgangsregler, der muliggør, at opdeling kan  

 anmeldes til tinglysningsdommeren efter lovens ikrafttræden den 26. maj 1977,  

 når betingelserne herfor i § 10, stk. 1, nr. 2. i lovbekendtgørelse nr. 109  

 af 12, marts 1976 om ejerlejligheder er opfyldt.
 Kvalitetskrav efter 1976-loven.
a.
Efter lovens § 3 kan opdeling ske efter reglerne i 1976-loven, såfremt  

 ejeren af ejendommen inden 25. marts 1977 enten havde rettet  

 henvendelse til en landinspektør for at få opdelt ejendommen eller  

 inden 25. marts 1977 havde opnået byggetilladelse til de  

 bygningsændringer, som da var nødvendige for, at opdeling kunne ske.
Henvendelse til en landinspektør skal være sket til en landinspektør, der  

 er bemyndiget til at udfærdige den fornødne attestation til opdelingen.
I  

 Københavns kommune skal henvendelse være sket til Stadskonduktørens  

 direktorat, i Frederiksberg kommune til Stadslandinspektørens kontor og i  

 Sønderjylland til amtslandinspektøren.
For bygninger i det øvrige land skal  

 henvendelse være sket til en landinspektør med beskikkelse.
 Hvis opdeling kan ske efter den hidtidige lovgivning, må dennes krav,  

 f.eks. om badeværelsets og køkkenets størrelse, fuldtud opfyldes.
 Det er under alle omstændigheder en betingelse for opdeling med  

 1976-lovens kvalitetskrav, at anmeldelse til tinglysning sker inden  

 udgangen af marts 1978.
 For at dette kan ske, må også forholdet til lejerne være afklaret  

 forinden.
 En ejer, der ikke har rekvireret landinspektør inden 25. marts 1977, kan  

 kun opdele efter overgangsreglerne, såfremt:
1o der på ejendommen skal foretages arbejder, hvis udførelse kræver  

 byggetilladelse, for at opfylde kvalitetskravene i 1976-loven og 2o ejeren inden 25. marts 1977 har søgt og opnået byggetilladelse til  

alle de arbejder, han skal udføre inden opdelingen, og hvortil  

 byggetilladelse kræves.
 Den landinspektør, der gennemfører opdelingen, skal også påse og over for  

 tinglysningsdommeren attestere, at denne betingelse er opfyldt.
 Tilbud før bygningsændringer.
b.
Kravet i § 12, stk. 2, om, at visse byggearbejders iværksættelse skal  

 udskydes, indtil det er afgjort, om lejerne ønsker at overtage ejendommen,  

 finder ikke anvendelse på arbejder, såfremt byggetilladelse er opnået inden  

 25. marts 1977. Dette fremgår direkte af ændringslovens § 3, stk. 2.
 Lovens § 12, stk. 2, der er trådt i kraft den 26. maj 1977, finder heller  

 ikke anvendelse på byggearbejder, der er iværksat inden lovens ikrafttræden.
 Andelsboligforeninger.
c.
Andelsboligforeninger kan opdele deres ejendomme i ejerlejligheder,  

 såfremt opdelingen anmeldes til tinglysning inden udgangen af marts  

 1978. Det er dog en betingelse, at andelsboligforeningen inden 25. marts  

 1977 havde rettet henvendelse til en landinspektør med henblik på opdeling;  

 eller at foreningen inden denne dato havde opnået byggetilladelse til de for  

 opdeling nødvendige bygningsændringer.
 5 års-reglen.
d.
Ejere, som opfylder en af eller begge betingelser for at opdele efter  

 1976-lovens kvalitetskrav, skal ikke opfylde betingelsen om 5 års forudgående  

 ejertid i § 11.
 Denne betingelse skal heller ikke være opfyldt i de tilfælde, hvor  

 byggetilladelse var søgt inden 25. marts 1977, men opdeling kan  

 iøvrigt kun ske med opfyldelse af den nye lovs kvalitetskrav, hvis ikke  

 ejendommen opfylder betingelserne i pkt. a for at opdele med tidligere  

 gældende kvalitetskrav inden udgangen af marts 1978.
 Endelig fraviges kravet om 5 års ejertid, såfremt ejeren inden 25. marts  

 1977 havde iværksat en tilbudsprocedure over for sine lejere.
 Tilbudsproceduren i ejendomme med flere end 8  

 beboelseslejligheder.
e.
En udlejer, som inden 25. marts 1977 havde iværksat og afsluttet en  

 tilbudsprocedure, skal ikke påny tilbyde lejerne at overtage ejendomme på  

 andelsbasis.
Er kravene i § 3, stk. 1, opfyldt, vil opdeling i det hele kunne  

 ske efter den gamle lovs regler inden udgangen af marts 1978. I øvrigt kan  

 opdeling ske uden fornyet tilbud til lejerne i 3 år fra udløbet af lejernes  

 frist.
 Hvis tilbudsproceduren var iværksat, men ikke afsluttet pr. 25. marts  

 1977, idet lejernes eller ejerens frister udløb efter denne dato, skal  

 ejeren, såfremt han stadig ønskere at opdele i ejerlejligheder, afgive tilbud  

 til lejerne efter de nye regler.
Sådant tilbud kan afgives uanset reglen i den hidtidige lovs § 11, stk. 3,  

 om, at en udlejer skal vente 3 år efter en afbrudt tilbudsprocedure, før  

 tilbud om overtagelse påny kan fremsættes.
Udlejer er heller ikke omfattet af  

 kravet om 5 års forudgående ejertid.
 Hvis kravene i § 3 vedrørende kvalitetskravene er opfyldt, vil en udlejer  

 således kunne opdele på grundlag af gamle kvalitetskrav, men efter de nye  

 regler om tilbudspligt.
 Boligministeriet er af den opfattelse, at en ejer er nødt til påny at  

 fremsætte tilbud for at kunne opdele i ejerlejligheder, selv om en større  

 eller mindre majoritet af lejerne har meddelt, at de ikke ønsker at overtage  

 ejendommen på andelsbasis, når lejerfristen ikke var udløbet den 25. marts  

 1977.
 Forholdet til vurderingsrådet.
f.
Når en ejendom ikke tidligere er blevet vurderet, må den nye  

 tilbudsprocedure indledes med, at ejeren begærer vurdering.
En ejer, som i henhold til den gamle lov har fået ejendommen vurderet af  

 vurderingsrådet, er efter boligministeriets opfattelse berettiget til at  

 indhente en ny vurdering hos vurderingsrådet, hvis ændrede forhold siden  

 værdiansættelsen giver ham anledning hertil.
Under alle omstændigheder skal  

 han indhente vurderingsrådets påtegning på den tidligere vurdering, før en ny  

 tilbudsprocedure kan iværksættes.
En sådan påtegning kan dog kun gives i de  

 tilfælde, hvor vurderingsforudsætningerne ikke er forrykket væsentligt.  

 Ejeren må ved anmodning om vurderingsrådets påtegning følge reglerne i lovens  

 § 13, stk. 1, dvs. der skal vedlægges en lejerfortegnelse, lejerne skal have  

 skriftlig underretning om anmodningen til vurderingsrådet, og tilbuddet skal  

 afgives inden 3 uger efter modtagelsen af vurderingsrådets påtegning.
 Der er derimod ikke i loven fastsat nogen tidsfrist for, hvornår ejeren  

 efter lovændringen skal påbegynde ny tilbudsprocedure.
 Ejendomme med 6-8 lejligheder.
g.
Disse ejendomme, der efter den nye lovgivning er omfattet af reglerne  

 om tilbudspligt, skal ikke tilbydes lejerne, hvis ejeren inden 25. marts 1977  

 havde fået byggetilladelse eller havde rettet henvendelse til en  

 landinspektør, og opdelingen gennemføres med opfyldelse af de hidtidige  

 kvalitetskrav inden udgangen af marts 1978.
 Generelle opdelingsregler.
 Hele ejendommen.
30.  Lov om ejerlejligheder finder ifølge lovens § 1 anvendelse på  

 lejligheder, der ejes særskilt.
Ordet »lejlighed« forbindes efter  

 almindelig sprogbrug normalt med beboelse, men ejerlejlighedsinstituttet kan  

 også anvendes på erhvervslokaler.
Det er i lovens § 1, stk. 2. udtrykkeligt  

 anført, at lovens bestemmelser også finder anvendelse på ejendomsret til  

 husrum, der benyttes til andet end beboelse.
Butikker, kontoret, lagerlokaler  

 og enkelte værelser kan således gøres til genstand for særskilt ejendomsret.  

 Alle særskilt afgrænsede lokaler kan udgøre en ejerlejlighed.
 Endvidere er det i lovens § 3 fastsat, at ejerlejligheder kun kan oprettes  

 i ejendomme, som i deres helhed opdeles i ejerlejligheder.
Bestemmelsen i § 1, stk. 2, i lov om ejerleejligheder, hvorefter opdeling  

 i ejerlejligheder kan ske for alle særskilt afgrænsede husrum, forudsætter,  

 at hver ejerlejlighed må have selvstændig adgang til fællesarealer.
Den  

 enkelte ejerlejlighed bør endvidere kunne fungere efter sin hensigt ved hjælp  

 af de faciliteter, der forefindes i ejerlejligheden selv eller i  

 fællesanlæggene.
Med denne begrænsning er det overladt til ejeren at afgøre, om han ønsker  

 ejendommen opdelt i flere eller færre ejerlejligheder.
En lejlighed på 3.  

 sal, en butik i stuen og en garage i gården, der for tiden benyttes under  

 eet, vil efter ejerens valg kunne opdeles i een, to eller tre  

 ejerlejligheder.
Som nævnt i pkt. 3 forudsætter dette, at lejligheden i sig  

 selv opfylder kvalitetskravene, når opdeling sker i medfør af § 10, stk. 1,  

 nr. 2.
Reglerne giver også ejeren mulighed for at lade et større antal lokaler,  

 der faktisk kan benyttes hver for sig, udgøre een ejerlejlighed, men reglen i  

 § 3 er til hinder for at holde lokaliteter der anvendes særskilt, udenfor  

 opdelingen.
Eksempelvis må man ikke lade en ejendomsfunktionærbolig være en  

 del af fællesanlægget.
Reglerne er derimod ikke til hinder for, at denne  

 bolig som ejerlejlighed tilhører ejerforeningen og af denne anvendes som  

 funktionærbolig.
Undertiden ønsker en ejer at lade een ejerlejlighed omfatte et antal  

 beboelseslejligheder.
En sådan ordning er ikke forbudt, men det kan ofte  

 pålængere sigt vise sig uhensigtsmæssigt at lade flere beboelseslejligheder  

 udgøre een ejerlejlighed.
De praktiske hensyn, der taler herfor på  

 opdelingestidspunktet, må afvejes over for de tekniske vanskeligheder, som  

 kan opstå, hvis en senere ejer ønsker at foretage en underopdeling.
 I ejendomme, der er omfattet af § 10, stk. 1, nr. 2, skal hver enkelt  

 beboelseslejlighed opfylde kvalitetskravene, selv om de indgår som en del af  

 en større ejerlejlighed.
Enkeltværelser i ejendomme, der er opført før 1966, kan ikke opdeles som  

 selvstændige ejerlejligheder, når opdeling sker efter lovens § 10, stk. 1,  

 nr. 2. De kan indgå i opdelingen, således at de henhører til en eller flere  

 ejerlejligheder til beboelse, der også omfatter en regulær  

 beboelseslejlighed.
De kan også udgøre en selvstændig ejerlejlighed til  

 beboelse, hvis den samlede enhed opfylder kvalitetskravene.
 Accessorier til ejerlejligheder.
31.  I praksis har der i nogle tilfælde været rejst tvivl, om et  

 accessorium til en lejlighed er en del af ejerlejligheden, som således ejes  

 af ejerlejlighedsejeren eller en del af fællesskabet, som brugeren af  

 ejerlejligheden har eneret til at benytte.
Der har således været konstateret  

 særlig interesse hos ejerne og køberne for at få dele af ejendommen, der ikke  

 er egentlige bygningsdele, til at indgå i selve ejerlejligheden, f.eks.  

 altaner, terrasser, carporte og parkeringspladser.
Herved sikrer køberen sig,  

 at ejerforeningen ikke senere kan opsige hans brugsret.
 Efter de gækdende regler kan kun bygningen indgå i opdelingen, og det er  

 ikke tilladt at udstrække ejerlejlighedens grænser ud over de dele af  

 bygningen, der er aflukkede.
 I Københavns og Frederiksberg kommunener vil den tinglyste ejendomsret til  

 en ejerlejlighed kunne kombineres med en tinglyst aftale mellem ejeren af  

 ejerlejligheden og ejerforeningen om stedsevarende brugsret for brugeren af  

 ejerlejligheden til en del af fællesarealet.
 I andre kommuner er udstykningslovens § 1 til hinder for, at der stiftes  

 brugsret for en enkelt ejerlejlighedsejer på mere end 10 år til en del af det  

 fælles grundareal.
 Forholdet til anden lovgivning.
32.  Ejerlejlighedsloven tager sigte på tilfælde, hvor der ønskes  

 en opdeling i ejerlejligheder af husrum i en ejendoms bygninger.
Den kan ikke  

 anvendes, hvor opdeling kan ske matrikulært, og den kan ikke danne grundlag  

 for opdeling med særskilt ejendomsret til dele af grunden, jfr. lovens § 2 og  

 udstykningslovens § 1.
 Udgangspunktet er således, at ejerlejlighedsopdeling ikke kan finde sted,  

 hvor opdeling kan ske matrikulært, og at ejerlejlighedsopdeling således er  

 subsidiær i forhold til den matrikulære opdeling.
Såfremt tilladelse eller dispensation til en matrikulær opdeling af en  

 ejendom kan opnås, kan ejerlejlighedsopdeling ikke erstatte denne.
Såfremt  

 matrikulær opdeling ikke kan finde sted, bør ejerlejlighedsopdeling kun  

 erstatte den matrikulære opdeling, når der herved tilvejebringes en opdeling  

 af en bygning i mindre enheder.
Der kan derfor ikke ske opdeling, der alene  

 tilsigter, at flere selvstændigt beliggende bygninger på en ejendom hver for  

 sig skal udgøre en ejerlejlighed.
 En opdeling i ejerligheder kan gennemføres også af bygninger, hvis  

 anvendelse er reguleret af planlovgivningens regler, men opdeling i  

 ejerlejligheder medfører ikke, at adgangen til anvendelse efter denne  

 lovgivning udvides.
 Ejerlejligheder er ligeledes omfattet af de midlertidige begrænsninger i  

 ændret anvendelse af beboelseslejligheder i loven om midlertidig regulering  

 af boligforholdene.
Saneringsloven forbyder i visse tilfælde, at opdeling i ejerlejligheder  

 kan ske.
Et forbud efter saneringslovens § 17 vil fremgå af ejendommens blad  

 i tingbogen.
 Fordelingstallet.
 33.  Ejerne af ejerlejlighederne ejer i fællesskab grunden og  

 andre fællesindretninger, f.eks. indgangsarealer, trapperum inclusive  

 ydervægge, tage og kælderrum med de heri værende tekniske installationer.
Den enkelte ejerlejligheds andel i dette fællesskab kan angives ved et  

 fordelingstal, fastsat som en brøkdel.
Såfremt fordelingstal ikke er fastsat,  

 er lejlighederne ligestillede.
 Det betyder, at hver enkelt ejerlejligheds bidrag til fællesskabet skal  

 være af samme størrelse.
Loven giver ingen vejledning med hensyn til, hvorledes man udregner et  

 fordelingstal.
Det er således overladt til ejeren at fastsætte fordelingstal  

 for de enkelte lejligheder, men en rimelig ordning ejerne imellem  

 forudsætter, at fordelingstallene fastsættes efter lejlighedernes indbyrdes  

 værdi.
Hvor alle ejerlejligheder benyttes til beboelse, vil det - på samme  

 måde som ved lejefastsættelse - være naturligt som udgangspunkt at anvende  

 lejlighedens areal, medens det indbyrdes fordelingstal mellem lejligheder og  

 erhvervslokaler bør fastsættes efter et skøn over deres indbyrdes salgspris.
Fordelingstallet for hver enkelt ejerljelighed skal, hvis et sådant ønskes  

 fastsat, angives i anmeldelsen om opdeling i ejerlejligheder.
Det må antages,  

 at senere ændringer i fordelingstallene kun kan ske, når alle ejere, der  

 berøres af ændringen, samtykker.
 Ved en eventuel overdragelse af en del af en ejerlejlighed til en anden  

 ejerlejlighed må der ske en regulering af den enkelte lejligheds  

 fordelingstal inden for det fordelingstal, som er fælles for de to  

 lejligheder.
 Anmeldelsen.
34.  Når en ejer træffer bestemmelse om, at hans ejendom skal  

 opdeles i ejerlejligheder, må der, senest samtidig med tinglysning af første  

 skøde, foretages en anmeldelse til tinglysningsmyndighederne af den skete  

 opdeling.
Med denne anmeldelse skal følge en fortegnelse over  

 ejerlejlighederne og et kort over hvert enkelt lejlighed samt en genpart af  

 anmeldelsen, jfr. § 1 i bekendtgørelsen om tinglysning vedrørende  

 ejerlejligheder og andre boligfællesskaber.
 I fortegnelsen skal angives:
Denne fortegnelse og det fornødne kortmateriale skal udarbejdes i  

 samarbejde med en landinspektør med beskikkelse (i København og på  

 Frederiksberg henholdsvis stadskonduktøren og stadslandinspektøren og i  

 Sønderjylland af amtslandinspektøren), som skal attestere rigtigheden af  

 kortene og de under a)-c) nævnte oplysninger.
Det er af stor betydning for  

 den senere identifikation af de enkelte lejligheder, at så mange data som  

 muligt optages i fortegnelsen.
De under punkt a) forlangte oplysninger vil i almindelighed være alment  

 tilgængelige.
Punkt b) forudsætter, at der fastlægges en nummering af  

 lejlighederne.
 Ved senere ændringer af de under punkterne a)-c) anførte forhold forholdes  

 som ved oprettelsen af ejerlejligheder.
 I stempellovens § 45 A er det fastsat, at dokumenter om anmeldelse om  

 opdeling af en ejendom i ejerlejligheder skal stemples med et beløb svarende  

 til 1.500 kr. for hver ejerlejlighed, der er optaget i den til anmeldelsen  

 hørende fortegnelse over ejerlejlighederne.
 Stempelpligten indtræder ved dokumentets indlevering til  

 tinglysningsdommeren.
 Opmålingen.
35.  Til fyldestgørelse af det i punkt 34 Ved opmåling af ejerlejlighedernes areal bør nedenstående retningslinier  

 følges:
 Ved andre lodrette vægge i tagetage (f.eks. vægge mellem to lejligheder)  

 samt lodrette ydermure (f.eks. gavle, kviste) følges reglerne under punkterne  

 1o-3o.
Horisontalt anses lejlighederne indbyrdes begrænset af et plan midt gennem  

 etageadskillelsen.
Mod fællesrum og evt. undergrund anses hele  

 etageadskillelsen som hørende til lejligheden.
Eksempel på anmeldelse med fortegnelse er vist i bilag 8 A, og eksempel på  

 det tilhørende kortmateriale er vist i bilag 8 B og 8 c.
Efter fremgangsmåden  

 i bilag 8 B vil flere ejerlejligheder få samme kort, hvor den enkelte  

 lejlighed er fremhævet.
Efter fremgangsmåden i bilag 8 C får bl.a.  

 ejendomsadministrationen et oversigtskort over ejerlejlighedernes beliggenhed  

 og form, som supplerer fortegnelsens arealoplysninger.
Oversigtskortet er  

 desuden anvendeligt ved opdeling på projektstadiet.
 Opdeling på projektstadiet.
36.  Nybyggeri ønskes undertiden opdelt i ejerlejligheder inden  

 eller under opførelsen.
Det er i lovgivningen forudsat, at en sådan opdeling  

 kan gennemføres, når byggetilladelse foreligger.
I relation til de nævnte  

 opmålingsregler bemærkes, at moderne boligbyggeri ofte opføres med så små  

 tolerancer og med så regulære enheder, at afvigelse mellem projektmaterialets  

 og det færdige produkts etagearealer normalt vil være ganske ubetydelige,  

 medmindre der under byggeprocessen sker ændringer af de oprindelige projekt.
 Boligministeriet er af den opfattelse, at anmeldelse om opdeling i  

 ejerlejligheder kan foretages på projektstadiet, alene på grundlag af  

 oversigtskort og fortegnelse med ca. arealangivelse, således at dette  

 materiale suppleres med et kort over hver lejlighed, efterhånden som  

 lejlighederne fuldføres.
 Dokumentation for, at opdeling er lovlig.
 37.  Ansvaret for, at betingelserne for at opdele en bygning i  

 ejerlejligheder er opfyldt, påhviler ejendommens ejer.
Med hjemmel i ejerlejlighedslovens § 4, stk. 2, er der i  

 justitsministeriets bekendtgørelse om tinglysning af ejerlejligheder og andre  

 boligfællesskaber fastsat, hvilke erklæringer ejeren skal afgive samtidig med  

 anmeldelsen til tinglysningsdommeren om opdeling af en ejendom i  

 ejerlejligheder.
Disse erklæringer afgives under strafansvar.
Hvis en urigtig  

 erklæring medfører opdeling i ejerlejligheder, kan opdelingen være ugyldig.  

 Om en sådan erklæring kan medføre erstatningsansvar må afgøres efter  

 almindelige erstatsningsregler ved et søgsmål af den, der mener at have krav  

 på erstatning.
 Registreringen.
38.  På ejendommens blad i tingbogen noteres herefter, at  

 ejendommen er opdelt i ejerlejligheder, og der oprettes et særskilt blad for  

 hver ejerlejlighed.
Til dette blad overføres de på ejendommens blad anførte  

 servitutter, byrder, panterettigheder m.v.
Selve opdelingen forudsætter i og for sig ikke, at der foretages en  

 opdeling af panterettighederne.
Hvis der i forbindelse med salg af den  

 enkelte ejerlejlighed foretages en opdeling af lånene i den samlede ejendom,  

 således at lånene udstykkes på de enkelte ejerlejligheder, vil bl.a. fælles  

 hæftelse for prioriteterne kunne undgås.
 Senere ændringer af opdelingen.
 39.  Når en ejendom opdeles i ejerlejligheder, må der som nævnt i  

 cirkulærets pkt. 34 foretages en anmeldelse og med denne må følge en  

 fortegnelse over ejerlejlighederne.
 I § 5 i justitsministeriets bekendtgørelse om tinglysning af  

 ejerlejligheder og andre boligfællesskaber er det fastsat, at der ved senere  

 ændringer af de angivelser, som vedrører ejerlejlighedernes beliggenhed,  

 numre, areal og fordelingstal, skal forholdes som ved oprettelsen af  

 ejerlejligheder, jfr. cirkulærets pkt. 34. Ved ændring af ejerlejlighedernes  

 størrelse anvendes tinglysningslovens §§ 21-24, som fastsætter, hvilke  

 betingelser der skal være opfyldt, for at en sammenlægning af ejendomme eller  

 en udstykning kan tinglyses.
 Disse regler finder således analog anvendelse ved senere ændringer af  

 ejerlejlighedernes forhold.
 Med hensyn til ændring af fordelingstal, hvis sådanne er fastsat, antages  

 det som nævnt i cirkulærets pkt. 33, at en ændring kun kan ske, når alle  

 ejere, der berøres af ændringen, samtykker.
 I stempellovens § 45 A er det fastsat, at et dokument om ændring af  

 tidligere tinglyst anmeldelse skal stemples med 1.500 kr. for hver  

 ejerlejlighed, hvormed ejendommens antal af ejerlejligheder forøges.
 Retsvirkningen for ejeren og for købere.
 Ejerens ret.
40.  Om en opdeling af en ejendom i ejerlejligheder skal finde  

 sted, når bygningen opfylder betingelserne, afgøres af ejeren; hvis lejerne  

 ikke har benyttet en eventuel tilbudspligt, er ejeren ikke forpligtet til at  

 søge at sælge de opdelte ejerlejligheder til beboerne.
Ejeren kan fortsat  

 være ejer af samtlige lejligheder, uanset at en opdeling har fundet sted.
Ved  

 opdeling af en ejendom i ejerlejligheder må allerede tinglyste rettigheder,  

 f.eks. pante- og servitutrettigheder, over ejendommen respekteres.
Endvidere  

 kan andre aftaler, f.eks. om afståelsesret ikke vige som følge af opdelingen.
 Andel i fællesskabet.
 41.  Ejerne af ejerlejligheder ejer som nævnt i fællesskab grunden  

 og andre fællesindretninger, f.eks. trappegane, tage, ydervægge og kældre med  

 de heri værende tekniske installationer, og den enkelte ejerlejligheds andel  

 i dette fællesskab kan angives ved et fordelingstal.
 Fordelingstallet er afgørende for, hvilken andel hver lejlighed har i de  

 fællesskabet (ejerforeningen) tilkommende rettigheder og forpligtelser,  

 herunder udgifter vedrørende grunden, vej- og kloakbidrag, forsikringspræmier  

 og udgifter til administration og vedligeholdelse af fælles bestanddele og  

 tilbehør, bidrag til en eventuel grundfond m.v., jfr. § 6, stk. 1.
 I § 6, stk. 2, er optaget en bestemmelse om, at forøgelse af  

 fællesudgifterne som følge af individuelle foranstaltninger i den enkelte  

 ejers ejendom, f.eks. hvis han for egen regning har udført særlig kostbare  

 installationer, som medfører forhøjelse af forsikringssummerne, skal bæres af  

 denne ejer selv.
 Ejerforeningen - vedtægter.
 42.  Under hensyn til de forskellige forhold, der måtte gøre sig  

 gældende i ejerlejlighedsejendomme, er det overladt en samtlige ejere  

 omfattende ejerforening, jfr. lovens § 2, stk. 2, selv at træffe bestemmelse  

 om, hvorledes de fælles anliggender skal administreres, jfr. § 7. Foreningen  

 har alene karakter af et administrationsfællesskab, idet den administrerer  

 fælles anliggender som fuldmægtig for ejerne.
De nærmere bestemelser om ejerforeningens ledelse, regnskabsaflæggelse,  

 revision m.v. er fastsat i en af boligministeren udarbejdet normalvedtægt,  

 som finder anvendelse, medmindre andet er vedtaget og tinglyst, jfr.  

 boligministeriets bekendtgørelse af marts 1976, der er optaget som bilag 6  

 til cirkulæret.
I denne vedtægt er indeholdt bestemmelser om  

 generalforsamlingen og afstemninger på denne.
Der stemmes normalt efter  

 fordelingstal, men til vigtigere beslutninger kræves kvalificeret  

 stemmeflerhed såvel efter antal som efter fordelingstal; der er herved tænkt  

 på, at f.eks. en enkelt ejer af et større forretningslokale i en  

 forretningsejendom ikke i sådannetilfælde bør kunne overstemme flere mindre  

 ejere.
Endvidere indeholder vedtægten regler om valg af bestyrelse og dennes  

 funktioner ved varetagelse af fælles anliggender; herunder nævnes  

 udtrykkeligt pligten til at sørge for, at der tegnes sædvanlige brand- og  

 ansvarsforsikringer.
Den nye vedtægt svarer til vedtægten af 1966, idet man  

 alene har tydeliggjort afstemningsreglerne.
 Bestyrelsen kan til sin bistand antage en administrator, og 1/4 af ejerne  

 kan kræve tilvejebragt en grundfond til sikring af, at ejerforeningen kan  

 opfylde sine forpligtelser.
 Boligministeriets normalvedtægt er imidlertid ikke ufravigelig for  

 ejerforeningen.
Der er intet til hinder for, at foreningen kan udarbejde vedtægter med  

 bestemmelser, som foreningen under hensyn til ejendommens størrelse og  

 beskaffenhed måtte finde mere hensigtsmæssige end normalvedtægten.
Det  

 bemærkes herved, at særlige vedtægter er nødvendige for ejerforeninger, der  

 omfatter færre end 5 ejerlejligheder.
 Særlige vedtægtsbestemmelser kan eventuelt også være af betydning, hvis  

 der i vedtægten ønskes optaget bestemmelser om vedligeholdelse, renholdelse  

 og om eventuelle begrænsninger i adgangen til at afhænde de enkelte  

 lejligheder osv.
Vedtægtsbestemmelser, der afviger fra normalvedtægten, skal tinglyses for  

 at have gyldighed mellem parterne og over for trediemand.
Dette må ses på  

 baggrund af, at bestemmelsere i vedtægten ofte vil kunne være af betydning  

 for lejlighedens handelsværdi.
Det må derfor anses for nødvendigt, at både  

 erhververe af lejligheder og långivere kan gøre sig bekendt hermed, inden de  

 kontraherer med ejeren.
Der må heller ikke i forholdet mellem ejerne  

 indbyrdes kunne opstå tvivl om, hvilke vedtægtsbestemmelser, de er  

 underkastet.
Såfremt der opstår tvist om et spørgsmål, som ikke er omhandlet i den  

 individuelle tinglyste vedtægt, anses bestemmelserne i boligministeriets  

 normalvedtægt for gældende på det pågældende punkt.
Tvister angående  

 vedtægtsspørgsmål ejerne imellem må i øvrigt i første omgang afgøres internt  

 af foreningen og dennes bestyrelse.
Kan der ikke her nås til en  

 tilfredsstillende løsning, må spørgsmålet afgøres af domstolene.
 Til yderligere regulering af fællesskabet kan ejereforeningen i en  

 husorden fastsætte almindelige regler om beboernes optræden i ejendommen (§  

 5, stk. 1). I et sådant ordensreglement kan f.eks. optages bestemmelser om  

 parkering på fællesarealer, ophold i øvrigt på disse, samt husdyrhold osv.
 Den enkeltes disposition.
 43.  Hver ejerlejlighed anses som en selvstændig fast ejendom jfr.  

 lovens § 4.
Retten til en ejerlejlighed er en egentlig ejendomsret til lejligheden;  

 ejeren har således alle de en ejer tilkommende rettigheder over fast ejendom,  

 nemlig retten til at sælge, pantsætte og råde over lejligheden, der ved hans  

 død falder i arv efter reglerne herom.
Lejligheden kan således tjene som  

 kreditgrundlag, hvilket bl.a. giver mulighed for finansiering af større  

 individuelle forbedringer.
Bevirker sådanne forbedringer imidlertid, at  

 fællesskabet belastes med større udgifter, må ejeren selv udrede disse  

 merudgifter, jfr. lovens § 6, stk. 2.
 I kraft af sin ejendomsret kan den enkelte ejer udleje sin lejlighed, men  

 det er en konsekvens af ejendomsretten, at denne ikke kan adskilles fra de  

 rettigheder og forpligtelser, som er knyttet til lejligheden og dennes andel  

 i fællesskabet.
 For at sikre ejerforeningen adgang, om fornødent ved fogdens bistand, til  

 at reparere fælles installationer, er der i lovens § 5, stk. 2, optaget en  

 bestemmelse om, at ejeren skal give adgang til sin lejlighed, når dette er  

 nødvendigt af hensyn til eftersyn og reparationer.
 Misligholdelse.
44.  Såfremt en ejerlejlighedsejer forsømmer sine pligter til at  

 betale bidrag til fællesanliggender, vil de andre ejere efter opnået dom  

 kunne foretage udlæg i ejerlejligheden og lade denne bortsælge ved  

 tvangsauktion.
Herudover er der i lovens § 8 givet ejerforeningen adgang til  

 at pålægge en ejer at fraflytte sin lejlighed med passende varsel, såfremt  

 han har gjort sig skyldig i grov eller oftere gentagen misligholdelse af sine  

 forpligtelser over for ejerforeningen eller et af dennes medlemmer.
Det vil  

 normalt være tilstrækkeligt, at den uheldige ejer selv fjernes fra  

 ejendommen, og det må stå ham frit for at bevare sin ejendomsret, men udlåne  

 eller udleje lejligheden til andre.
 I motiverne til bestemmelsen er det anført, at der til fjernelse af en  

 ejerlighedsejer bør stilles strengere krav til misligeholdelsens karakter end  

 de krav, der normalt stilles for at ophæve et lejemål.
 Vurdering og beskatning.
 45.  I lov vurdering af landets faste ejendomme er bestemt, at  

 ejerlejligheder vurderes som selvstændige faste ejendomme, hvilket medfører,  

 at ejerlejlighederne skal vurderes og ejendomsbeskattes selvstændigt.
 Om den personlige beskatning af ejere af ejerlejligheder henvises til  

 reglerne i § 15 A i ligningsloven og § 19, stk. 2, i lov om skattefri  

 afskrivninger.
 Oplysningspligt ved salg.
46.  Ifølge § 9 i lov om ejerlejligheder påhviler det enhver  

 overdrager af en ejerlejlighed inden aftalens indgåelse at gøre erhververen  

 bekendt med en opstilling over ejerlejlighedens og ejerforeningens  

 finansiering og driftsudgifter samt - ved overdragelse af nyopførte  

 ejerlejligheder - med en beregning af de udgifter, som opførelsen har  

 medført.
Om en særlig oplysningspligt over for lejere, se punkt 48.
 Sikring mod urimelige priser.
 47.  I lighed med dusørregler ved udlejning af lejligheder og  

 lokaler og med reglerne om straf for urimelige priser ved salg af  

 boligandele, boliganparter og boligaktier gælder der i kommuner med  

 huslejeregulering en bestemmelse til sikring imod urimelige priser på  

 ejerlejligheder, jfr. § 69 a i lov om midlertidig regulering af  

 boligforholdene.
Hvis sælgeren af en ejerlejlighed til beboelse betinger sig en pris, der  

 er væsentlig højere end lejlighedens værdi, kan køberen forlange prisen  

 nedsat til et sådant beløb, som af boligretten skønnes rimeligt.
Ved  

 afgørelsen heraf vil der navnlig være at tage hensyn til ejerlejlighedens  

 beliggenhed, størrelse, udstyr, kvalitet, tilstand, prioriteringsforhold,  

 ansættelse til ejendomsværdi, jfr. lov om vurdering af landets faste  

 ejendomme, og øvrige forhold sammenholdt med et sådant prisniveau, som må  

 antages at ville være almindeligt gældende i kommunen for tilsvarende  

 ejerlejligheder, såfremt reglerne i kap.
II ikke var gældende, og der fandtes  

 rimelig balance mellem udbud og efterspørgsel efter de enkelte kategorier af  

 ældre og nye lejligheder.
 Køberen kan ikke gyldigt give afkald på denne ret, og forbehold fra  

 sælgerens side om handelens tilbagegang, hvis prisen nedsættes, er uden  

 virkning, medmindre retten på grund af særlige omstændigheder skønner det  

 ubilligt, om køberen skulle kunne fastholde handelen.
 Køberens adgang til at forlange prisen nedsat forældes i løbet af 1/2 år  

 fra tinglysning af endeligt skøde.
 Retsvirkningen for lejerne.
 Lejernes stilling.
48.  Den omstændighed, at en ejendom opdeles i ejerlejligheder,  

 ændrer ikke lejernes retsstilling bortset fra, at de herved mister en  

 eventuel bytteret efter lejelovens § 62 a.
Om beboerrepræsentation i disse  

 ejendommee henvises til punkt 49.
Lejelovgivningens regler om huslejeregulering og opsigelsesforbud finder  

 anvendelse på lejemål vedrørende ejerlejligheder på samme måde som på andre  

 lejemål.
Tvister, f.eks. om omfanget af en udlejers eller lejers  

 vedligeholdelsespligt i et lejemål mellem lejer og udlejer, afgøres af  

 huslejenævnet, jfr. § 16 i lov om midlertidig regulering af boligforholdene,  

 såfremt reglerne om huslejeregulering, jfr. nævnte lovs kap.
II, er gældende  

 i kommunen.
For at beskytte lejere, der har indgået lejemål inden en ejendoms opdeling  

 i ejerlejligheder, er der i § 14 i lov om leje, indføjet en bestemmelse, der  

 begrænser opsigelsesretten.
I lejemål om hus eller husrum, som efter  

 lejemålets indgåelse er omdannet til ejerlejligheder, kan udlejeren ikke  

 foretage opsigelse med henblik på selv at overtage ejerlejligheden.
Ved etablering af ejerlejligheder i udlejningsejendomme vil ejeren  

 naturligt søge at afhænde ejerlejlighederne til lejerne.
For at undgå, at  

 disse skal føle sig forpligtet til at erhverve deres lejligheder for ikke at  

 miste deres bolig, er det i § 69, stk. 3, i lov om midlertidig regulering af  

 boligforholdene fastsat, at lejere, der har beboet det lejede inden  

 ejendommens omdannelse til ejerlejligheder, skal have oplysning om deres  

 beskyttelse mod, at en ejerlejlighedsejer kan opsige lejeren for selv at  

 overtage det lejede.
Efter reglen kan den, der tilbyder en sådan lejer køb af  

 det lejede som ejerlejlighed uden at give oplysning om den pågældendes  

 beskyttelse mod opsigelse, straffes med bøde.
Bestemmelsen finder kun  

 anvendelse i kommuner, hvor bestemmelserne i kap.
II i lov om midlertidig  

 regulering af boligforholdene er gældende.
 Beboerrepræsentation i ejerlejligheder.
 49.  Efter ejerlejlighedslovens § 16 har lejere ret til at oprette  

 eller opretholde beboerrepræsentation på betingelse af, at ejendommens  

 lejlighedsantal oprindeligt har været mindst 13.
 Disse regler gælder for alle ejerlejlighedsejendomme, uanset hvornår  

 ejendommen er opført, og uanset hvornår og efter hvilke regler opdeling i  

 ejerlejligheder er foretaget.Reglerne gælder således også i ejendomme, der er  

 opført som ejerlejligheder, men udlejet helt eller delvis.
Herved er der skabt ligestilling mellem lejere i ejerlejlighedsbygninger  

 og lejere i ejendomme, der ejes af andelsboligforeninger og  

 boligaktieselskaber o.lign., hvor lejerne også hidtil har kunnet oprette  

 eller opretholde beboerrepræsentation.
Ligesom i disse ejendomme opretholdes  

 i ejerlejlighedsejendomme anvendelsen af disse regler i princippet, indtil  

 den sidste lejlighed er solgt.
Der er dog visse forskelle, der især beror på, at beboerrepræsentationen  

 skal kunne forhandle med en udlejer, der kan træffe beslutning på ejendommens  

 vegne.
Dette kan bestyrelsen for en andelsboligforening eller et selskab,  

 hvorimod en udlejer af ejerlejligheder ikke har mandat til alene at træffe  

 afgørelse, når han ikke har flertal i ejerforeningen.
Derfor er  

 beboerrepræsentationens beføjelser i loven gjort afhængig af udlejerens  

 faktiske beslutningsmyndighed.
 Udlejeren ejer alle ejerlejligheder.
50.  Efter reglerne har beboerrepræsentanterne samme beføjelser  

 som i almindelige udlejningsejendomme, så længe udlejeren ejer alle  

 ejerlejlighederne.
Dog bortfalder ved opdelingen en eventuel tilbudspligt  

 efter lejelovens § 57 b.
Efter gældende lov er en ejerlejlighed en selvstændig fast ejendom.
Dette  

 indebærer bl.a., at udlejeren ikke hidtil har haft pligt til at aflægge  

 regnskab for helheden over for lejerne, men at hans pligt over for den  

 enkelte lejer var begrænset til at opstille et driftsbudget for lejligheden  

 ud fra ejerlejlighedens ejendomsværdi og at aflægge regnskab for  

 ejerlejlighedens vedligeholdelses- og opretningskonto.
 Beboerdemokrati i ejerlejlighedsejendomme forudsætter, at lejernes  

 repræsentanter - som i udlejningsejendomme - kan forhandle ejendommens  

 økonomi under eet.
 Usolgte, udlejede ejerlejligheder betragtes i relation til reglerne i  

 lejelovgivningen om lejens størrelse som en enhed, når der er oprettet  

 beboerrepræsentation, således at ejeren er forpligtet til at udarbejde et  

 samlet budget og aflægge et samlet regnskab over for beboerrepræsentationen.  

 Dette betyder tillige, at repræsentanterne kan forlange, at fordelingen af  

 den samlede leje for de udlejede lejligheder skal ske efter lejelovgivningens  

 regler om indbyrdes brugsværdi.
 Udlejeren ejer mere end halvdelen af ejerlejlighederne.
 51.  Selv om nogle af ejerlejlighederne sælges, sker der ingen  

 principielle ændringer i beboerrepræsentanternes beføjelser, så længe  

 udlejeren ejer mere end halvdelen af ejerlejlighederne efter fordelingstal.
Dog er reglerne om lejernes ret til at gennemføre ændringer af husordenen  

 modificeret af hensyn til de købere, der bor i ejendommen.
På dette område  

 kræves det således, at alle lejlighedsindehavere i ejendommen har ret til at  

 deltage i afstemningen.
 Udlejeren ejer halvdelen eller færre af ejerlejlighederne.
 52.  Ejer udlejeren ikke mere end halvdelen af ejerlejlighederne,  

 har han ikke længere mulighed for at træffe aftaler med lejerne på en sådan  

 måde, at der er sikkerhed for, at disse aftaler kan opnå fornøden tilslutning  

 i ejerforeningen.
 Derfor er beboerrepræsentationens beføjelser i denne situation begrænset  

 til, at de har ret til at blive orienteret om ejendommens driftsregnskab og  

 om ejerforeningens ansættelse og afskedigelse af ejendomsfunktionærer.
 Loven om boligfællesskaber.
Lovens område.9 53.  Loven om boligfællesskaber, der er optaget som bilag 2 til  

 dette cirkulære, gælder for alle beboelsesejendomme med flere end 2  

 lejligheder.
Ved en ejendom forstås normalt et matrikelnummer, således at den  

 gælder for alle matrikelnumre med mere end 2 lejligheder.
En ejerlejlighed  

 anses som en selvstændig fast ejendom.
Loven finder således ikke anvendelse  

 på ejendomme, der er opdelt i ejerlejligheder, når hver enkelt  

 beboelseslejlighed er en ejerlejlighed.
Hvis den enkelte ejerlejlighed  

 omfatter mere end 2 beboelseslejligheder, gælder loven for denne  

 ejerlejlighed.
 Lovens formål.
 54.  Lovens formål er at forbyde salg af en del af en fast ejendom  

 forbundet med brugsret til en lejlighed.
Efter § 1 er en sådan aftale ikke tilladt ved direkte salg af en anpart af  

 en fast ejendom.
Det direkte salg af en del af en bygning med brugsret til en  

 lejlighed må således realiseres efter ejerlejlighedslovens regler.
Lovens § 2 forbyder tilsvarende overdragelse af aktier og anparter i  

 selskaber med tilknyttet brugsret til en lejlighed.
Sådanne overdragelser må  

 realiseres i andelsboligformen, og loven kræver her, at der skal være 1/3  

 lejertilslutning, for at overdragelser i denne form kan realiseres.
 Hovedreglen er således et almindeligt forbud imod delvis  

 ejendomsoverdragelse, der kombineres med brugsret til en beboelseslejlighed.
 Lovens hovedregler.
 55.  Som nævnt sondres der i lovteksten mellem direkte delvis  

 ejendomsret, hvor den enkelte medejers ejendomsret tinglyses (§ 1) og den  

 indirekte delvise ejendomsret, hvor den tinglyste ejer er et selskab eller en  

 forening, mens overdragelserne sker derved, at køberen erhverver en aktie, en  

 andel eller lignende (§ 2).
 § 1,  stk. 1, forbyder salg af anparter af en fast  

 ejendom, når der til anparten knyttes brugsret til en lejlighed.
 Salg af anparter, hvortil der ikke er knyttet brugsret til en lejlighed,  

 omfattes altså ikke af forbudet.
Den, der til enhver til ejer en anpart af en fast ejendom, hvortil der er  

 knyttet brugsret til en lejlighed, må nødvendigvis have ret til videresalg af  

 denne anpart i sin helhed.
Dette siges i § 1, stk. 2. Videresalg må  

 således ske, selv om køberen herved får brugsret til en lejlighed.
 Dette betyder, at anpartsforhold, der på et givet tidspunkt lovligt er  

 etableret, opretholdes, men ingen kan opdele sin ejendomsret yderligere ved  

 at sælge dele heraf med brugsret til en bolig.
 De bevisligheder, som en ejer, der ejer en del af ejendomsretten til en  

 ejendom, skal fremskaffe over for tinglysningsdommeren for at få tinglyst  

 salg af sin ejendomsret, er anført i lovens § 6, stk. 1.
 Vedrørende § 2 bemærkes først, at lovteksten ikke forbyder et  

 selskab eller en forening at overtage hele ejendommen.
 Der kan således lovligt ske overdragelse fra en eneejer til en sådan  

 organisation, uanset hvem der er ejer af aktierne, andelene etc.
 Det, der forbydes efter § 2, stk. 1, er, at selskabet kombinerer tilgang  

 af nye parthavere med, at disse får brugsret til en lejlighed.
 I § 2, stk. 2, er det fastsat, at en sådan organisation også kan få lov  

 til at lade nye parthavere indgå i ejerfællesskabet, når dens medlemskreds i  

 forvejen har et rimeligt omfang blandt beboerne.
 Det rimelige omfang er i aktieselskaber og i anpartsselskaber halvdelen af  

 boligtagerne.
 I andelsboligforeningerne er det tilstrækkeligt, at tilslutningen er 1/3  

 af boligtagerne.
 Særlige undtagelser i visse ejendomme.
 56.  Loven forbyder således i almindelighed også lejere at  

 erhverve dele af ejendommen med brugsret til den lejlighed, de bor i.
 Dette forbud er indført for at undgå omgåelser, men man har på den anden  

 side ikke ønsket at udelukke denne mulighed i tilfælde, hvor første  

 anpartssalg eller overdragelse til selskab har fundet sted inden den 13.  

 februar 1976, hvor de endelige lovbestemmelser blev offentliggjort.
Det er således i ejendomme, hvorfra anpartssalg er sket inden 13. februar  

 1976, tilladt at sælge en anpart af ejendomsretten til en lejer, der har boet  

 et år som lejer.
De ejendomme, hvor det er tilladt at sælge anparter til en  

 lejer med den virkning, at lejeren kan videresælge anparten sammen med  

 brugsretten til lejligheden, er således:
 1o »Anpartsejendomme«, dvs. ejendomme, hvorfor første  

 anpartssalg er anmeldt til tinglysning inden 13. februar 1976 (§ 7, stk. 3).  

 Ved tinglysning af salg af anparter til tidligere lejere skal ejeren over for  

 tinglysningsdommeren dokumentere, at handelen omfattes af bestemmelsen, jfr.  

 § 7 i bekendtgørelsen om tinglysning vedrørende ejerlejligheder og andre  

 boligfællesskaber.
 2o Aktie- og anpartsselskabsejendomme, hvor overdragelse til selskab er  

 anmeldt til tinglysning inden 13. februar 1976 (§ 7, stk. 4).
 Overtrædelse af reglerne.
 57.  Overtrædes reglerne, kan sælgeren straffes, jfr. lovens § 4,  

 og køberen kan hæve og har ret til at bebo lejligheden som lejer, jfr. lovens  

 § 5.
 Almindelig køberbeskyttelse.
 58.  I de tilfælde, hvor erhvervelse af en anparts-, aktie- eller  

 andelslejlighed lovligt kan ske, skal erhververen i lighed med, hvad der er  

 gældende for erhvervelse af ejerlejligheder, gøres bekendt med en opstilling  

 over ejendommens driftsudgifter og lejlighedens andel heri.
 Er disse oplysninger ikke givet, kan erhververen hæve aftalen, jfr. § 5,  

 ligesom han også har ret til at bo videre som lejer.
 Reglerne i boligreguleringslovens § 69 og § 69 b om straf for urimelige  

 priser ved salg af boligaktier, boligandele og anparter finder i de kommuner,  

 hvor loven er gældende, fortsat anvendelse ved videresalg i forbindelse med  

 overtagelse af brugsretten i de tilfælde, hvor dette lovligt kan ske.
 Boligministeriet, den 25, august 1977.
 Ove Hove.
/J.
Brigsted.
 Bilag 1.
 Lovbekendtgørelse nr. 408 af 29. juni 1977 om ejerlejligheder.
 (Udelades her).
 Bilag 2.
 Lov nr. 58 af 25. februar 1976 om boligfællesskaber.
 (Udelades her).
 Bilag 3.
Bestemmelser om ejerlejligheder i lov om midlertidig regulering af  

 boligforholdene, jfr. lovbekendtgørelse nr. 400 af 20. juli 1977 § 69 --- Stk. 3.  Med bøde straffes den, der tilbyder en lejer af  

 hus eller husrum, som efter lejemålets indgåelse er omdannet til en  

 ejerlejlighed, at erhverve det lejede som ejerlejlighed uden samtidig hermed  

 skriftlig at oplyse lejeren om, at han har beskyttelse mod opsigelse i medfør  

 af § 14, stk. 2 e), i lov om leje.
--- Stk. 5.  bestemmelserne i stk. 1-4 finder anvendelse i  

 kommuner, hvor bestemmelserne i kapitel II er gældende.
§ 69 a.  Betinger sælgeren af en ejerlejlighed til  

 beboelse sig en pris, der er væsentlig højere end lejlighedens værdi, kan  

 køberen forlange prisen nedsat til et sådant beløb, som af boligretten  

 skønnes rimeligt.
Ved afgørelsen heraf vil der navnlig være at tage hensyn  

 til ejerlejlighedens beliggenhed, størrelse, udstyr, kvalitet, tilstand,  

 prioriteringsforhold, ansættelse til ejendomsværdi, jfr.lov om vurdeling af  

 landets faste ejendomme, og øvrige forhold sammenholdt med et sådant  

 prisniveau, som må antages at ville være almindeligt gældende i kommunen for  

 tilsvarende ejerlejligheder, såfremt reglene i kap.
II ikke var gældende og  

 der fandtes en passende boligreserve og således var rimelig balance mellem  

 udbud og efterspørgsel efter de enkelte kategorier af ældre og nye  

 lejligheder.
 Stk. 2.  Køberen kan ikke gyldigt give afkald på sin ret  

 efter stk. 1. Forbehold fra sælgerens side om handelens tilbagegang, hvis  

 prisen nedsættes efter stk. 1, er uden virkning, medmindre retten på grund af  

 særlige omstændigheder skønner det ubilligt, om køberen skulle kunne  

 fastholde handelen.
 Stk. 3.  Køberens adgang til at forlange prisen nedsat  

 forældes i løbet af 1/2 år fra tinglysning af endeligt skøde.
 Stk. 4.  Bestemmelserne i stk. 1-3 finder anvendelse i  

 kommuner, hvor reglerne i kapitel II gælder.
 Bilag 4.
 Bekendtgørelse nr. 311 af 15. juni 1977 om tilbudspligt efter  

 ejerlejlighedsloven.
 (Udelades her).
 Bilag 5.
Ejerlejligheder Andelsboliger Loven om ejerlejligheder Fra 1. april 1976 blev der åbnet mulighed for, at beboelsesejendomme, hvis  

 opførelse varpåbegyndt før 1. juli 1966, kunne opdeles i ejerlejligheder.  

 Opdelingen forudsætter, at lejlighederne har en rimelig kvalitet, og at  

 lejerne af større ejendomme først har haft muligheden for at overtage  

 ejendommen på andelsbasis.
 Disse regler er ændret i 1977.
Kvalitetskravene har således fået et andet indhold.
Dog kan ejere, der har  

 påbegyndt opdelingen efter at have opnået byggetilladelse eller bestilt  

 landinspektør inden 25. marts 1977, gennemføre opdelingen efter de hidtil  

 gældende regler, hvis opdelingen anmeldes til tinglysning inden udgangen af  

 marts 1978.
Er der mere end fem lejligheder i ejendommen, kan opdelingen først  

 iværksættes, når lejerne har fået mulighed for at overtage ejendommen på  

 andelsbasis.
Ejendomme med 6-8 lejligheder kan dog opdeles uden tilbudspligt  

 inden udgangen af marts 1978, hvis ejeren havde indledt opdelingen inden 25.  

 marts 1977 som ovenfor nævnt.
Efter loven kan tilbud til lejerne om overtagelse på andelsbasis først  

 afgives af en ny ejer, når han har ejet ejendommen i 5 år.
En ejer er dog  

 ikke omfattet af denne regel, hvis han inden 25. marts 1977 havde iværksat  

 foranstaltninger til opdeling af ejendommen i ejerlejligheder.
For at lejerne skal kunne overtage ejendommen, er det en betingelse, at  

 mindst 1/3 af lejerne skal være enige om at overtage ejendommen på  

 andelsbasis og enige om vilkårene for overtagelsen.
Loven kræver, at ejeren  

 skal orientere lejerne om muligheden for at oprette en andelsboligforening,  

 hvis han ønsker at udstykke sin ejendom i ejerlejligheder.
Ejerens  

 forpligtelse hertil er opfyldt, hvis hver lejer har fået et eksemplar af  

 denne pjece.
Hvis en ejendom udstykkes i ejerlejligheder, kan ejeren sælge hver enkelt  

 lejlighed.
Køberen af en ejerlejlighed er næsten stillet som køberen af et  

 parcelhus.
Han ejer sin lejlighed og betaler ikke længere leje, men til  

 gengæld prioritsydelser, skatter og afgifter.
Han får en skattemæssig  

 stilling, der minder meget om parcelhusejerens.
Hvis en ejendom overtages af lejerne på andelsbasis, er det lejernes  

 fællesskab - andelsboligforeningen - der driver ejendommen.
Andelshaverne  

 betaler husleje til boligforeningen, der ingen betaler afdrag og renter på  

 lån i ejendommen og skatter og afgifter.
Andelshaveren kan sælge sin andel,  

 når han vil flytte fra ejendommen.
 Hvad enten ejeren udstykker ejendommen i ejerlejligheder, eller lejerne  

 overtager den på andelsbasis, kan de nuværende lejere, som ikke ønsker at  

 blive andelshavere, blive boende som lejere med den samme beskyttelse, de  

 havde, mens ejendommen var en udlejningsejendom.
I tilknytning til loven udgiver boligministeriet et cirkulære, hvor blandt  

 andet lovteksten er trykt som bilag.
Cirkulæret kan købes gennem boghandelen.
Kvalitetskravene Lejlighederne skal opfylde en række kvalitetskrav med hensyn til størrelse  

 og udstyr, for at opdeling i ejerlejligheder overhovedet kan ske.
Kravene  

 skal være opfyldt i hver enkelt beboelseslejlighed i ejendommen.
 For alle ejendomme gælder følgende krav:
Hver enkelt lejlighed til beboelse skal være forsynet med el.
Der skal  

 være varmt og koldt vand i både køkken og badeværelse.
Lejligheden skal have  

 w.c. med håndvask.
Der skal være dobbelte vinduer.
Herudover skal ejendomme, der inden 1. april 1978 opdeles efter  

 overgangsreglerne, opfylde følgende krav: Hver enkelt lejlighed til beboelse  

 skal have et samlet areal på mindst 25,5 kvadratmeter.
Køkkenet skal normalt  

 have et gulvareal på 4 kvadratmeter, og badeværelset skal normalt have et  

 gulvareal på mindst 2 kvadratmeter.
 Ejendomme, der opdeles efter de nye regler, skal i stedet for disse  

 krav opfylde følgende krav: Hver enkelt lejlighed til beboelse skal have et  

 samlet etageareal på mindst 26 kvadratmeter.
Hvis lejligheden ikke i forvejen har et badeværelse på mindst 1,8  

 kvadratmeter og et køkken, skal det nye badeværelse være mindst 2,5  

 kvadratmeter.
Køkkenet skal være mindst 7 kvadratmeter, hvis det ombygges.
Bygningen skal brandsikres, og der skal isoleres.
Ud over vinduesisolering  

 stilles der yderligere isoleringskrav for, at opvarmningsudgiften ikke skal  

 bliver for stor.
Af samme grund skal opvarmningsanlægget tilpasses de ændrede  

 forudsætninger.
 De nødvendige ombygninger må ikke gøre beboelsesrummene uhensigtsmæssige.
 Ejeren skal i disse tilfælde give lejerne en redegørelse for, hvilke  

 arbejder der er nødvendige, for at kranene kan opfyldes, og hvilken  

 lejeforhøjelse det vil medføre for lejerne, hvis de ikke køber.
Hvis ejeren iværksætter arbejder med henblik på ændringer af køkken og  

 bad, inden lejernes svarfrister er udløbet, kan han ikke opdele ejendommen i  

 ejerlejligheder.
Dette kan først ske 5 år senere, efter at han har givet  

 lejerne et nyt tilbud.
Ejerens henvendelse til lejerne Hvis ejeren af en ejendom med mere end fem lejligheder ønsker at udstykke  

 ejendommen i ejerlejligheder, skal lejerne først have muligheden for at  

 overtage ejendommen på andelsbasis.
Ejeren skal derfor rette henvendelse til  

 lejerne, og denne henvendelse skal ske skriftligt og til samtlige lejere på  

 een gang.
 Ejerens første henvendelse til lejerne skal være en meddelelse til lejerne  

 om, at ejeren har søgt ejendommen vurderet af det særlige vurderingsråd.
Særlige frister for ejeren Ejerens næste henvendelse til lejerne skal være et egentligt tilbud, der  

 skal afgives senest 3 uger efter, at vurderingsresultatet foreligger.
Hvis ejeren ikke overholder denne frist, er han afskåret fra at opdele  

 ejendommen i ejerlejligheder.
Han kan først begynde på en ny opdeling tre år  

 efter udløbet af fristen.
Vurderingen For at give ejeren og lejerne mulighed for at få en uvildig bedømmelse af  

 en rimelig pris for ejendommen har man i loven krævet foretaget en særlig  

 vurdering.
Vurderingen foretages af et vurderingsråd sammensat af tre sagkyndige.  

 Hver af de sagkyndige er udpeget af et af de realkreditinstitutter, der yder  

 lån i beboelsesejendomme i området.
Ejeren kan rette henvendelse om vurdering  

 til ethvert realkreditinstitut.
Ved vurderingen ansættes ejendommens værdi som udlejningsejendom.
Der  

 bliver taget hensyn til ejendommens indtægter, hvor ejendommen ligger, hvor  

 gode bygningerne er, og hvor dyre lån, der er i ejendommen.
Lejerne skal underrettes, når ejeren beder om vurdering.
Og  

 vurderingsmændene skal give lejerne vurderingsresultat samtidig med, at det  

 sendes til ejeren.
Ejerens tilbud til lejerne Ejerens tilbud skal først og fremmest indeholde en salgspris for  

 ejendommen.
Prisen må ikke være højere end vurderingsresultatet plus 20  

 procent.
Ejerens tilbud skal tillige indeholde en oversigt over de driftsudgifter,  

 andelsboligforeninger vil få, hvis den køber ejendomme på de vilkår, ejeren  

 har opstillet.
Tilbuddet skal endvidere indeholde en oversigt over, hvad  

 andelsboligforeninggen overtager af forudbetalt leje, indskud og lignende,  

 samt hvad en andelsboligforening overtager af penge på eventuelle  

 vedligeholdelseskonti og opretningskonti.
Disse beløb skal fragå i den  

 kontante udbtaling.
Tilbuddet må ikke indeholde usædvanlige vilkår, siger loven.
Det betyder  

 for eksempel, at tilbuddet ikke må indeholde en pligt til at overtage et  

 projekt til ombygning eller modernisering.
Ejeren kan højst forlange 20 procent (1/5) af tilbudsprisen som kontant  

 udbetaling.
Resten af beløbet skal stå som prioriteter i ejendommen.
Lejerne  

 - de nye andelshavere - overtager pantegældeni ejendommen og der oprettes et  

 sælgerpantebrev for resten af gælden.
Eksempel: En ejendom med 10 lejligheder, der alle er lige store og  

 ens indrettet, blev ved den 15. almindelige vurdering i 1973 vurderet til at  

 være 300.000 kr.værd.
Siden 1973 er priserne steget, og ved en vurdering i  

 dag kan ejendommen for eksempel være 400.000 kr. værd som udlejningsejendom.  

 Ejeren må maksimalt lægge 20 procent til, når han kommer med sit tilbud, 20  

 procent af 400.000 kr. er 80.000 kr., så den samlede tilbudspris bliver  

 480.000 kr.
Hver lejlighed kommer da til at koste 48.000 kr.
Udbetalingen må højst  

 være 20 procent af prisen - og det er her 9.600 kr. pr. lejer, hvis alle 10  

 lejere vil være med, - som hver lejer altså må skaffe enten kontant, ved  

 optagelse af lån, eller fra penge han har forudbetalt som husleje eller  

 betalt som indskud, da han flyttede ind.
Mindst 1/3 af lejerne skal være med, hvis ejendommn overtages af en  

 andelsboligforening.
Med 10 lejligheder bliver det fire lejere.
De fire  

 lejere må da skaffe hele udbetalingen på 96.000 kr. - det bliver altså 24.000  

 kr. til hver.
Andelsboligforeningens accept Hvis mindst 1/3 af lejerne ønsker at acceptere ejerrens tilbud, skal de  

 danne en andelsboligforening for at kunne overtage ejendommen.  

 Andelsboligforeningen skal således være dannet før lejerne overtager  

 ejendommen, og foreningengen skal være istand til at skaffe udbtalingen, før  

 tidsfristen udløber.
Kan andelsboligforeningfen opfylde det, skal ejeren  

 sælge ejendommen til foreningen.
 Jo flere der melder sig ind i andelsboligforeningen, des billigere bliver  

 det for hver enkelt.
Efter loven kan kommunen indtræde som andelshaver i stedet for lejere, der  

 ikke vil være medlemmer.
Kommunen kan dog ikke gå ind med større andele, end  

 lejerne selv tegner sig for.
 Andelsboligforeningen bestemmer selv, om udbetalingen skal betales direkte  

 af hver enkelt andelshaver eller om foreningen vil prøve at få et lån mod  

 sikkerhed i ejendommen.
 Det vil være en fordel, hvis lejere, der ønsker at overtage deres ejendom  

 på andelsbasis, hurtigst muligt tager skridt til at danne en  

 andelsboligforening - måske allerede før ejeren fremsætter sit tilbud.
Særlige frister for lejerne Lejernes accept skal foreligge senest 4 måneder efter, at tilbuddet er  

 modtaget.
Mindst 1/3 af de i ejendommen værende lejere skal acceptere, for at ejeren  

 er bundet af lejernes accept.
Her tæller kun de faktisk udlejede lejligheder  

 med.
Lejligheder, der er tomme, eller er beboet af en ejer, tæller ikke med.
 Hvis lejerne ikke overholder fristen, er virkningen, at ejeren kan gå  

 igang med at opdele ejendommen i ejerlejligheder.
Det er således vigtigt at overholde fristerne.
Alle henvendelser bør ske  

 skriftligt, for at man senere kan bevise, at der er reageret inden fristens  

 udløb.
Andelsboligforening Når en gruppe mennesker overtager en ejendom på andelsbasis, betyder det,  

 at de ejer ejendommen i fællesskab.
Man betaler altså sin husleje til  

 fællesskabet - andelsboligforeningen - som så betaler afdrag og renter på lån  

 i ejendommen og andre fællesudgifter.
Boligministeriet har udsendt en vejledende normalvedtægt for  

 andelsboligforeninger.
I den kan man se, hvordan reglerne for en  

 andelsboligforening kan stilles op.
Fordelen for lejerne ved at overtage ejendommen er større tryghed.  

 Andelshaverne bestemmer i fællesskab, hvordan ejendommen skal drives.
Når  

 andelshaveren flytter, vil han kunne få dækket sit indskud (udbetalingen), de  

 betalte afdrag på gælden i ejendommen, værdien af de udførte forbedringer og  

 et beløb til at dække det, pengene er blevet mindre værd, siden han overtog  

 lejligeheden.
 Normalt vil andelshaverne i begyndelsen få en større husleje, men en del  

 af udgiften er opsparing, som kommer tilbage, når man flytter.
For andelshaveren betyder overgangen, at han ikke længere kan få  

 boligsikring.
Pensionister har dog ret til boligsikring som andelshavere.  

 Denne boligsikring skal tilbagebetales ved senere salg af andelen, hvis dette  

 kan ske af den fortjeneste, pensionisten opnår ved salget.
Andelshaverens skat berøres ikke direkte af hans boligudgifter.
Hvis han  

 må tage et lån til udbetalingen, kan renterne trækkes fra på selvangivelsen.  

 Når andelshaveren flytter, er han - ligesom parcelhusejeren og  

 ejerlejlighedslejeren - fritaget for beskatning af overskud, når han har boet  

 som andelshaver i 2 år i boligen.
Ejerlejligheder Hvis der ikke er lejere nok, som vil overtage ejendommen på andelsbasis,  

 kan ejeren udstykke lejlighederne som ejerlejligheder og sælge dem.
Hvis  

 lejeren vil købe sin lejlighed, må ejer og lejer blive enige om udbetaling og  

 pris, nøjagtig som ved en enhver anden hushandel.
De nuværende lejere har  

 ikke forkøbsret til ejerlejlighederne.
De kan heller ikke tvinges til at købe  

 dem, og de nuværende lejere kan blive boende som lejere.
 Hvis De køber Deres lejlighed - eller en anden ejerlejlighed - kan De ikke  

 få boligsikring.
Skattemæssigt betyder det, at De kan trække ejendomsskatter og renter af  

 lån fra på selvangivelsen, mens der til Deres indtægt bliver lagt et beløb  

 som lejeværdi af egen bolig.
Endelig skal De huske, at det standardfradrag,  

 som parcelhusejere har, har De ikke som ejer af en ejerlejlighed.
Forskellen  

 mellem lejlighedens værdi og Deres gæld i lejligheden skal medregnes på  

 selvangivelsen som formue.
Fortsat leje Hvad enten en del af lejerne overtager ejendommen på andelsbasis, eller  

 ejeren udstykker lejlighederne som ejerlejligheder, kan De blive boende som  

 lejer.
I det første tilfælde er De lejer hos andelsboligforeningen.
I det  

 andet tilfælde er De lejer hos den gamle ejer af ejendommen.
Det er en frivillig sag for hver lejer, om han vil være andelshaver.  

 Andelsboligforeningen kan ikke sætte huslejerne ekstra op, fordi De bliver i  

 lejligheden som lejer.
Men foreningen har ret til at kræve et større indskud  

 fra Dem, hvis De på et senere tidspunkt gerne vil være andelshaver i  

 foreningen.
De mister ikke Deres bytteret, når ejendommen overtages af  

 andelsboligforeningen, men foreningen kan kræve, at den nye lejer, som De  

 bytter med, skal være andelshavere i stedet for at være lejer.  

 Andelsboligforeningen kan heller ikke sige Dem op - De er beskyttet af de  

 samme regler om uopsigelighed, som De var før.
Hvis ejendommen har mere end  

 12 lejligheder - andelslejlighederne talt med - kan de danne beboerforening  

 eller opretholde beboerrepræsentation - nøjagtig som før.
Hvis lejlighederne skal udstykkes som ejerlejligheder, kan De heller ikke  

 siges op som lejer.
En køber kan først overtage lejligheden, når De flytter,  

 men De mister Deres bytteret.
Ejeren kan ikke forhøje huslejen, fordi han har  

 udstykket ejendommen i ejerlejligheder, og De vil fortsat have ret til  

 beboerrepræsentation, hvis ejendommen har mere end 12 lejligheder,  

 ejerlejlighederne talt med.
A.
Altid forudgående vurdering Ejerens første henvendelse til lejerne skal som nævnt være en meddelelse  

 til lejerne om, at ejeren har søgt ejendommeen vurderet af det særlige  

 vurderingsråd.
Når vurderingsresultatet foreligger, bliver ejeren og lejerne orienteret  

 samtidig.
Ejeren skal inden 3 uger henvende sig til lejerne med et tilbud.
Hvis ejeren ikke overholder denne frist, er ejeren afskåret fra at  

 fortsætte opdelingen i ejerlejligheder.
Han kan først begynde på en ny  

 opdeling 3 år efter udløbet af fristen.
B.
Tilbud Ejerens næste henvendelse til lejerne er et egentligt tilbud om at  

 overtage ejendommen på andelsbasis - og pris og øvrige overtagelsesvilkår  

 skal klart fremgå af tilbuddet.
 Mindst 1/3 af lejerne skal inden 4 måneder skriftligt meddele ejeren, at  

 de accepterer det foreliggende tilbud.
 Hvis lejerne accepterer ejerens tilbud, skal ejendommen overdrages til  

 lejernes andelsboligforening.
C.
Manglende accept Hvis lejerne ikke inden udløbet af fristen accepterer tilbuddet, har  

 ejeren ret til at opdele ejendommen i ejerlejligheder.
Er dette ikke sket 3  

 år fra udløbet af lejernes frist, kan opdeling ikke ske uden nyt tilbud til  

 de lejere, der på det tidspunkt bor i ejendommen.
D.
Begrænsning af visse lejeforhøjelser I kommuner med huslejeregulering (alle store kommuner har normalt disse  

 regler) er der nu fortsat grænser for, hvor store lejeforhøjelser der kan  

 genneemføres som følge af forbedringer.
I almindelige udlejningslejligheder kan der som hovedregel kun  

 genneemføres lejeforhøjelser for forbedringer, der højst medfører en samlet  

 lejestigning fra 1. juli 1975 på kr. 60 pr. kvadratmeter.
Overstiges dette  

 beløb, kan lejeren kræve den yderligere lejeforhøjelse gennemført gradvis  

 over en tiårig periode.
 Når ejeren udfører forbedringsarbejder for at opfylde kvalitetskravene til  

 ejerlejlighedsopdeling, gælder tilsvarende regler for den del af  

 lejeforhøjelsen, der overstiger 25 kr. kvadratmeter.
Søg hjælp Det er altid vanskeligt at skulle træffe en så stor beslutning, som det er  

 at blive andelshaver i en andelsboligforening eller købe sin lejlighed.  

 Beslutningen får økonomiske konsekvenser mange år frem i tiden.
Der er så mange forhold, der skal tages i betragtning, når man træffer sit  

 valg, og mange af tingene virker uoverskuelige.
I afsnittet »Ja eller  

 nej« nævnes nogle af de ændringer, der sker, når man tager sin  

 beslutning.
Men i de fleste tilfælde bør man ikke på egen hånd sige ja eller  

 nej.
Søg bistand hos en advokat eller andre med forstand på andelsboliger og  

 udlejningsejendomme.
Det koster penge, men i de fleste tilfælde vil de være  

 givet godt ud.
 Bilag 6.
 Bekendtgørelse nr. 251 af 14. juni 1966, jfr. bekendtgørelse nr. 124  

 af 16. marts 1976.
(Udelelades her) Bilag 7.
 Vejledende normalvedtægt for en andelsboligforening i privatejet byggeri.
 Navn, hjemsted, formål.
§ 1.  Foreningens navn er andelsboligforeningen Dens hjemsted er Dens formål er at erhverve og drive ejendommen, matr.nr. , beliggende Kapitalforhold.
§ 2.  Medlemmerne hæfter kun solidarisk for den  

 pantegæld, der indestår i ejendommen, såfremt panthaverne har taget forbehold  

 herom.
I øvrigt hæfter de for foreningens forpligtelser alene med deres  

 foreningsindskud, der indgår i foreningens formue som ansvarlig kapital og  

 ikke forrentes.
 Medlemmerne kan ikke modregne fordringer mod foreningen i forpligtelser  

 over for denne.
 Foreningsindskud kan ikke afhændes eller pantsættes uden bestyrelsens  

 samtykke.
 Udstedes beviser for foreningsindskud, betales stemplingen af medlemmerne.  

 Det enkelte bevis herpå skal lyde på navn.
 § 3.  Ejendommen finansieres ved købet delvis ved  

 medlemmernes foreningsindskud, hvis størrelse fastsættes af bestyrelsen efter  

 købesummen for ejendommen og værdien af det enkelte medlems lejlighed i  

 denne.
Såfremt ikke alle lejligheder ved købet overgår til andelslejligheder,  

 skal de resterende lejligheder søges overdraget til nye medlemmer,  

 efterhånden som de bliver ledige.
Overdragelsen skal ske til den for den  

 pågældende lejlighed fastsatte andel med tillæg som anført i § 15.  

 Generalforsamlingen kan beslutte, at lejere, der ikke har indmeldt sig ved  

 foreningens stiftelse, i stedet for de i § 15 anførte tillæg skal betale et  

 beløb, der højst må udgøre den forhøjelse af boligafgiften for andelshavere,  

 der er gennemført ved foreningens erhvervelse af ejendommen, for perioden fra  

 forhøjelsens gennemførelse til lejerens indtræden som andelshaver.
Den  

 pågældende har ved videresalg ret til tillæg efter § 15, som om han var  

 indtrådt som medlem ved foreningens stiftelse.
 Medlemmer.
 § 4.  Som medlem kan optages enhver, der ved  

 foreningens stiftelse er indehaver af en lejlighed i ejendommen, og som  

 forpligter sig til at betale foreningsindskud, eller som samtidig med  

 optagelsen med bestyrelsens godkendelse overtager en lejlighed i ejendommen.  

 Ved fraflytning bortfalder retten til at være medlem af foreningen.
 Endvidere kan kommunen ved foreningens stiftelse optages som medlem for så  

 vidt angår de andele, som ikke overtages af lejere af beboelseslejligheder i  

 ejendommen.
 § 5.  Et bolighavende medlem kan kun udmelde sig af  

 foreningen, hvis han opsiger sin boligoverenskomst i henhold til § 18 og kun  

 fra det tidspunkt, til hvilket overenskomsten opsiges.
 § 6.  Mellem foreningen og de enkelte medlem oprettes  

 en skriftlig boligoverenskomst, i hvilken boligafgiften og de øvrige vilkår  

 angives.
 Overenskomstens stempling betales af medlemmet.
§ 7.  Boligafgifterne fastsættes af bestyrelsen,  

 således at de indbyrdes står i samme forhold som værdierne af lejlighederne,  

 og således at foreningen af sine indtægter kan afholde løbende  

 driftsudgifter, betale afdragene på prioriteter i ejendommen og foretage  

 passende henlæggelser til hovedistandsættelser, tab ved lejeledighed og  

 lignende.
Boligafgifterne kan forhøjes med 3 måneders varsel til den første i  

 en måned.
 Viser det sig, at boligafgifterne på grund af indtrufne forandringer eller  

 forkert ansættelse ikke indbyrdes står i samme forhold som værdierne af  

 lejlighederne, foretages med 3 måneders varsel til den første i en måned  

 sådanne forhøjelser og nedsættelser, af det rette forhold fremkommer.
 For opkrævning af boligafgift, der ikke er rettedigt betalt, kan fodres et  

 gebyr af samme størrelse som fastsat i lov om leje for ikke rettidigt betalt  

 husleje.
§ 8.  Et medlem skal sørge for forsvarlig  

 vedligeholdelse af sin lejlighed.
Større istandsættelser som følge af  

 vandskade, svamp, eksposion elle anden hændelig skade bekostes dog af  

 foreningen.
§ 9.  Uden bestyrelsens samtykke må et medlem ikke  

 udleje sin lejlighed eller dele deraf drive egentlig erhvervsvirksomhed,  

 undtagen i lokaler, som af bestyrelsen er bestemt hertil, anbringe motorer,  

 faste maskiner, reklameskilte og radio- og fjernsynsantenner i bygningen  

 eller på grunden eller foretage væsentlige ændringer af lejligheden.
Er  

 kommunen indtrådt som medlem er samtykke til udlejning af de af kommunen  

 overtagne lejligheder ufornødent.
 § 10.  Et medlem skal overholde sådanne regler til  

 sikring af ro og orden, som bestyrelsen fastsætter.
 § 11.  Et medlem kan ikke modsætte sig, at  

 forbedringer af ejendommen iværksættes ved foreningens foranstaltning.
 § 12.  Et medlem, der misligholder sine forpligtelser  

 i væsentlig grad, kan udelukkes af foreningen med sådant varsel, som  

 bestyrelsen bestemmer.
 Overdragelser af lejligheder.
§ 13.  Ved et medlems død har efterlevende ægtefælle,  

 med hvem han boede sammen, ret til at indtræde som medlem i afdødes  

 rettigheder og forpligtelser.
Efterlader medlemmet sig ingen ægtefælle, har  

 en person, der i mindst 2 år har haft fælles husstand med afdøde, samme ret.
 Overtages lejligheden ikke af ægtefællen eller af et andet  

 husstandsmedlem, har enhver af afdødes børn ret til at indtræde som medlem.  

 Såfremt et gift medlem, der bor i foreningens ejendom, forlader det fælles  

 hjem, har den anden ægtefælle ret til at indtræde i den fraflyttedes sted.  

 Såfremt et medlem bliver separeret, eller hans ægteskab omstødes eller  

 ophører ved skilsmisse, beror det på bestemmelse i bevillingen eller dommen,  

 hvilken af ægtefællerne, der skal have ret til at fortsætte som medlem.
 Udstedes nyt andelsbevis, betaler det indtrædende medlem stemplingen.
 § 14.  I særlige tilfælde kan bestyrelsen tillade, at  

 en person som nævnt i § 13 i et medlems levende live indtræder i hans  

 rettigheder og forpligtelser.
§ 15.  En lejlighed, der ikke overdrages efter  

 reglerne i §§ 13 og 14, kan af medlemmet med bestyrelsens samtykke overdrages  

 for en købesum, der ikke må overstige, hvad medlemmet har betalt ved  

 overtagelsen med tillæg af 1. værdien af forbedringer, som medlemmet har betalt  

 og værdien af udstyr til lejligheden eller inventar, der overtages af  

 erhververen.
2. en forholdsmæssig andel af nedbringelsen af  

 ejendommens prioritetsgæld i overdragerens besiddelsestid samt 3. en forholdsmæssig andel af en eventuel  

 værdiforøgelse af ejendommen, der er indtrådt efter overdragerens optagelse i  

 foreningen.
Værdiforøgelsen beregnes på grundlag af udviklingen i  

 bygeomkostningerne for etageboligbyggeri, således som denne fremgår af det  

 indeks, der beregnes og offentliggøres af Danmarks Statistik.
§ 16.  Ønsker et medlem at udtræde af foreningen og  

 fraflytte lejligheden, må han skriftligt underrette bestyrelsen om, til hvem  

 lejligheden ønskes overdraget på de i § 15 omhandlede vilkår, og hvorledes  

 købesummen nærmere er beregnet.
Endelig overdragelse må ikke finde sted,  

 forinden bestyrelsens samtykke foreligger.
Finder bestyrelsen, at købesummen  

 ikke overstiger det efter reglerne i § 15 beregnede beløb, meddeles samtykke  

 til overdragelsen.
 § 17.  Butiks-, kontor- eller værkstedslokaler samt  

 garager overdrages ikke efter foranstående regler, men udlejes på almindelige  

 lejevilkår.
 Udlejede lejligheder, der er overtaget af kommunen som andelshaver, skal  

 ved ledighed søges overdraget til andelshavere efter regler i § 3.
 Kommunen kan dog til stadighed være andelshaver af indtil lejligheder, der  

 er egnede boliger for bevægelseshæmmede husstande.
§ 18.  Et medlem kan opsige sin boligoverenskomst med  

 1/2 års varsel til den første i en måned.
Med en forening, et selskab eller  

 en institution samt vedrørende lejemål om butiks-, kontor- eller  

 værkkstedslokaler kan dog andet opsigelsesvarsel aftales.
Udelukkes et medlem af foreningen i henhold til § 12, skal han fraflytte  

 lejligheden til det tidspunkt, fra hvilket udelukkelsen gælder.
Derudover kan  

 et medlem kun opsiges til fraflytning, hvis ombygning af ejendommen medfører,  

 at lejligheden må rømmes eller i øvrigt ganske særlige omstændigheder taler  

 for, at opsigelse bør kunne ske, og medlemmet har i sådanne tilfælde krav på  

 1/2 års varsel til den første i en måned.
 Er bygningen ikke mere egnet til sig formål, kan med henblik på  

 nedlæggelse af foreeningens ejendom samtlige medlemmer, der har bolig i den,  

 ved bestyrelsens foranstaltning opsiges med 1 års varsel til den første i en  

 måned.
 § 19.  Udgift ved istandsættelse af en lejlighed efter  

 medlemmets flytning eller død skal han eller hans bo, medmindre  

 istandsættelsesforpligtelsen overtages af erhververen af lejligheden,  

 godtgøre foreningen, for så vidt det ikke drejer sig om en større  

 istandsættelse som nævnt i § 8, eller medlemmet er opsagt i henhold til § 18,  

 2. stk. 2. punktum eller 3. stk.
 Udgiften kan af foreningen modregnes i den pågældendes eventuelle  

 tilgodehavende, foreningsindskud m.v., jfr. § 20.
 § 20.  Ved et medlems flytning eller død udbetales han  

 foreningsindskud, jfr. dog §19, kontant, når foreningen har modtaget  

 foreningsindskud fra den, der overtager lejligheden.
 Generalforsamling.
§ 21.  Generalforsamlingen er foreningens øverste  

 myndighed.
Uden beslutning af generalforsamlingen kan væsentlig forandring,  

 nedlæggelse eller salg af ejendommen, ændring af vedtægterne eller opløsning  

 af foreningen ikke finde sted.
§ 22.  Hvert år afholdes i marts eller april ordinær  

 generalforsamling.
Dagsordenen for denne skal omfatte følgende:
 1. Aflæggelse af bestyrelsens årsberetning for det  

 senest forløbne år og forelæggelse til godkendelse af årsregnskab med  

 påtegning af revisor samt forelæggelse af budget.
 2. Valg af formand for bestyrelsen for så vidt han  

 afgår.
 3. Valg af andre medlemmer af bestyrelsen.
 4. Valg af Suppleanter for bestyrelsesmedlemmer.
 5. Valg af revisor.
 6. Eventuelt.
 Ekstraordinær generalforsamling afholdes, når bestyrelsen finder anledning  

 dertil, eller når det til behandling af et angivet emne skriftligt begæres af  

 mindst af samtlige dennes medlemmer, eller når en tidligere generalforsamling  

 har besluttet der.
§ 23.  Generalforsamlingen afholdes i og indkaldes af  

 bestyrelsen med mindst 8 dages varsel ved opslag på passende sted brev til samtlige medlemmer.
Indkaldelsen skal angive tid og sted for generalforsamlingen samt  

 dagsordenen.
Forslag, der af medlemmer agtes stillet på generalforsamlingen,  

 må være indsendt til bestyrelsen inden den 1. marts.
Sådanne forslag samt  

 forslag, bestyrelsen agter at stille, skal samtidig med indkaldelsen  

 fremlægges til eftersyn for medlemmerne på et i indkaldelsen angivet sted.
§ 24.  Adgang til generalforsamlingen har medlemmer af  

 foreningen og disses ægtefæller eller dermed sidestillede.
Er kommunen  

 indtrådt som medlem, har kommunen stemmeret i forhold til det antal andele,  

 som den ejer.
Stemmeret har kun medlemmer, der har bolig i foreningen og har betalt  

 foreningsindskud.
Hvert sådant medlem har een stemme.
Er kommunen indtrådt  

 som medlem, udøver den stemmeret f.s.v. angår kommunens andele.
Ved  

 overdragelse af en lejlighed fra et medlem til et andet har det andet medlem  

 stemmeret, selv om han endnu skylder foreningsindskud.
På et gift medlems  

 vegne kan stemmeret udøvet af ægtefællen eller dermed sidestillede.
 § 25.  Generalforsamlingen vælger selv sin dirigent.
Beslutningen træffes af de mødende stemmeberettigede ved en simpel  

 stemmeflerhed.
Til vedtagelse af forslag om ændring af vedtægterne eller  

 opløsning af foreningen kræves dog, af 2/3 af de stemmeberettigede stemmer  

 for forslaget.
Såfremt forslaget uden at være vedtaget efter denne regel har  

 opnået tilslutning fra mindst 2/3 af de fremmødte stemmeberettigede, afholdes  

 ny generalforsamling inden 14 dage og på denne kan forslaget - uanset  

 antallet af fremmødte - vedtages med 2/3 af de afgivne stemmer.
 Om forhandlingerne optages i en af formanden for bestyrelsen autoriseret  

 protokol en kort beretning, der underskrives af dirigenten og formanden for  

 bestyrelsen.
 Ledelse.
§ 26.  Bestyrelsen vælges af generalforsamlingen.
Den  

 består - udover de af kommunen efter § 26a valgte medlemmer - af medlemmer  

 foruden formanden, der vælges særskilt.
Valgbare som medlemmer af bestyrelsen  

 er kun foreningens medlemmer.
Hvert andet år afgår formanden.
Af bestyrelsens  

 øvrige medlemmer afgår halvdelen hvert år.
Afgangsordenen bestemmes for  

 samtidig valgte medlemmer ved lodtrækning og eller ved den rækkefølge, i  

 hvilken medlemmerne er valgt- Genvalg kan finde sted.
Kommer antallet af bestyrelsesmedlemmer ved afgang mellem to på hinanden  

 følgende ordinære generalforsamlinger ned under, indtræder de valgte  

 suppleanter i bestyrelsen.
Findes ingen suppleanter, indkaldes ekstraordinær  

 generalforsamling til valg af bestyrelsesmedlemmer og suppleanter.
 Bestyrelsen vælger en næstformand af sin midte.
 Ved en forretningsorden træffer bestyrelsen nærmere bestemmelser om  

 udførelsen af sit hverv.
 § 26 a.  Er kommunen andelshaver, deltager  

 kommunalbestyrelsen ikke i valget af bestyrelsesmedlemmer efter § 26, men  

 vælger medlemmer til bestyrelsen.
§ 27.  Bestyrelsen har den overordnede ledelse af  

 foreningens anliggender.
Hvert år vedtager bestyrelsen inden 1. december  

 budget for det følgende kalenderår.
Til at forestå den daglige drift kan bestyrelsen ansætte en  

 forretningsfører.
Hvorvidt fornøden medhjælp for foretningsføreren kan  

 antages af ham eller skal ansættes af bestyrelsen, bestemmes ved  

 forretningsordenen.
Dog foretages eventuel ansættelse af bogholder eller  

 kasserer eller af inspektør af bestyrelsen.
Forretningsføreren kan ikke være medlem af bestyrelsen.
Det samme gælder  

 den, der indtager en særlig stilling som bogholder, kasserer eller inspektør.
 Foreningen forpligtes også for så vidt angår salg eller pantsætning af  

 fast ejendom ved underskrift af formanden eller næstformanden for bestyrelsen  

 og et andet medlem af denne samt forretningsføreren, hvis en sådan er ansat.
§ 28.  Bestyrelsesmøde indkaldes af formanden eller, i  

 hans forfald, af næstformanden så ofte anledning findes at foreligge, samt  

 når 2 medlemmer af bestyrelsen begærer det.
Er forretningsfører ansat,  

 deltager han i mødet, for så vidt ikke forholdet mellem foreningen og ham  

 forhandles, dog uden stemmeret.
 Bestyrelsen er beslutningsdygtig, når formanden eller næstformanden og  

 yderligere mindst medlemmer er til stede.
Beslutning træffes af de mødende bestyrelsesmedlemmer ved simpel  

 stemmeflerhed.
Står stemmerne lige, gør formandens eller, i hans forfald,  

 næstformandens stemme udslaget.
 Et bestyrelsesmedlem må ikke deltage i forhandling eller afstemning om en  

 sag, i hvilken han selv, hans ægtefælle, et af hans børn, nogen af hans  

 forældre eller søskende eller nogen af disses eller børnenes ægtefæller har  

 en særinteresse.
I en af formanden for bestyrelsen autoriseret protokol optages en kort  

 beretning om forhandlingerne.
Beretningen underskrives af de  

 bestyrelsesmedlemmer, der har deltaget i mødet.
 Revisor.
 § 29.  Foreningens regnskab revideres af en revisor,  

 der vælges af generalforsamlingen.
Revisor afgår hvert år.
Genvalg kan finde sted.
 I forbindelse med sin revision skal revisor undersøge, om  

 forretningsgangen er betryggende.
 Revisor har adgang til at efterse alle regnskabsbøger og beholdninger og  

 kan fordre enhver oplysning, som han finder af betydning for udførelsen af  

 sit hverv.
Revisor skal til burg for bestyrelsen føre en revisionsprotokol, hvori han  

 skal anføre hvilke revisionsarbejder, der er udført, og hvilke mangler  

 vedrørende bogholderi og regnskabsvæsen, der måtte være konstateret.
I  

 forbindelse med sin beretning om revision af et årsregnskab skal revisor  

 angive, hvorvidt han findere forrretningsgangen betryggende.
 Hver gang indførsel i revisionsprotokollen er sket, skal den fremlægges på  

 førstkommende bestyrelsesmøde og de tilstedeværende medlemmer af bestyrelsen  

 med deres underskrift bekræfte, at de har gjort sig bekendt med indholdet af  

 indførelsen.
 Årsregnskab.
 § 30.  Foreningens regnskabsår er kalenderåret.
 Er forretningsfører ansat, forelægger han bestyrelsen udkast til  

 årsregnskabet.
 Det vedtagne regnskab underskrives af bestyrelsen og påtegnes af revisor.  

 Er forretningsfører ansat, underskriver også han regnskabet.
 Likvidation.
 § 31.  Ved likvidation af foreningen anvendes dennes  

 midler i første række til betaling af gæld, så til indfrielse af  

 foreningsindskudskapital0 er der herefter noget tilbage, udloddes det til  

 medlemmerne i forhold til foreningsindskuddene.
Likvidationen foretages af 2 likvidatorer, der vælges af  

 generalforsmalingen.
Vederlag til likvidatorerne betales af boet.
Således vedtages på foreningens generalforsamling den Bilag 8 A.
 Anmeldelse af og fortegnelse over ejerlejligheder.
Undertegnede ejer af ejendommen matr.-nr. 17 b af X-køving købstads  

 markjorder, beliggende Høstvej 1-3, af grundareal ifølge matriklen 1200  

 kvadratmeter, erklærer herved, at ejendommen er en ejerlejlighedsejendom.
På  

 ejendommen er opført en to-etages bygning med kælder og uudnyttet tagetage,  

 af samlet etageareal 963 kvadratmeter, som vist på vedhæftede, af  

 landinspektør................................attesterede kort.
Ejendommen  

 opdeles i 10 ejerlejligheder, angivet med numrene 1-10 på nedenstående  

 fortegnelse og på vedlagte af  

 landinspektør................................attesterede kort over de enkelte  

 ejerlejligheder.
 De enkelte ejerlejligheder har følgende særskilte numre, beliggenhed,  

 størrelse og andel i ejendommen:
 Bilag 8 B.
 Bilag 8 C.
 Bilag 9.
 Bekendtgørelse nr. 323 af 1. juni 1977 om varmeisolering af  

 ejerlejligheder.
 (Udelades her).
 Bilag 10.
 Bekendtgørelse nr. 287 af 16. juni 1977 om tinglysning vedrørende  

 ejerlejligheder og andre boligfællesskaber.
 (Udelades her).
