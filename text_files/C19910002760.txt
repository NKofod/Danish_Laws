PERSONALE OG OMSTILLING 1. Indledning 2. Personalets medindflydelse 2.1 Generelt 2.2 Samarbejdsudvalg 2.3 Hovedaftale- og overenskomstbestemmelser 3. Reduktion af personaleomkostninger uden  

 afskedigelse 3.1 Ændret personaleanvendelse 3.2 Tjenestefrihed 3.3 Omflytning 4. Generelt om afskedigelse mv.
4.1. Afskedigelsesprincipper 4.2. Særlig lovgivning 5. Procedurer og regler for tjenestemænd 5.1. Stillingsforandringer.
Omplacering/omflytning 5.2. Geografisk flytning 5.3. Ændring af arbejdstiden 5.4. Ændringer af de økonomiske vilkår 5.5. Afskedigelse 5.5.1. Opsigelsesvarsler mv.
5.5.2. Rådighedsløn/ventepenge og pension 5.5.3 Procedureregler 6. Procedurer og regler for overenskomstansatte mv.
6.1. Omplacering/omflytning 6.2. Geografisk flytning 6.3. Ændring af arbejdstiden 6.4. Ændringer af de økonomiske vilkår 6.5. Afskedigelse 6.5.1.Opsigelsesvarsler mv.
6.5.2.Procedureregler 6.5.3.Særlige regler for tillidsrepræsentanter mv.
6.6. Fratrædelsesgodtgørelse og understøttelse 7. Fleksibilitetsmuligheder og initiativer i  

 forbindelse med omstillingen 8. De økonomiske rammer 9. Individuelt begrundet afsked Bilag 1: Oversigt over relevante bekendtgørelser, cirkulærer mv.
Bilag 2: Hvor henvender man sig i APD om Personale og Omstilling 1. INDLEDNING Regeringens politik for den offentlige sektor stiller krav om omstilling  

 på en lang række områder.
Institutionerne skal tilpasse sig reducerede  

 økonomiske ressourcer og en ændret opgavefordeling.
 Institutionerne vil derfor blive stillet over for at skulle ændre  

 medarbejderes stillingsindhold og omflytte eller afskedige personale.
 Ansvaret for, at de personalemæssige tilpasninger sker i overensstemmelse  

 med de gældende regler, ligger hos de enkelte ministerier, der kan delegere  

 til styrelser og institutioner i det omfang, det findes hensigtsmæssigt.
 Tilpasningerne skal gennemføres således, at institutionerne fortsat er i  

 stand til at varetage opgaverne på kvalificeret måde.
 De ansatte og organisationerne skal inddrages i processen efter reglerne i  

 de enkelte overenskomster og aftaler og i overensstemmelse med  

 samarbejdsreglerne.
 Sigtet med denne vejledning er at give et overblik over og informere om  

 brugen af de relevante regler angående løn- og ansættelsesvilkår i  

 lovgivningen samt i aftaler og overenskomster.
 En væsentlig del af vejledningen koncentrerer sig om de gældende regler og  

 procedurer i forbindelse med afskedigelse - ikke fordi dette emne  

 nødvendigvis vil være hovedtemaet i en omstillingsproces - men fordi der  

 specielt på dette område er meget detaljerede og fintmaskede regelsæt, der  

 erfaringsmæssigt giver anledning til tvivls- og fortolkningsspørgsmål.
 Administrations- og Personaledepartementet kan i øvrigt bistå med konkret  

 rådgivning i omstillingsforløbet.
2. PERSONALETS MEDINDFLYDELSE 2.1. GENERELT Det er ledelsens ansvar at planlægge, styre og gennemføre  

 omstillingsprocessen.
 Personalet skal løbende holdes orienteret og have mulighed for  

 medindflydelse på processens forløb.
 De generelle regler om medinddragelse af personalet findes i aftalen om  

 samarbejde og samarbejdsudvalg i statens virksomheder og institutioner.  

 Hertil kommer forskellige overenskomstbestemmelser om medinddragelse af  

 tillidsrepræsentanter eller personaleorganisationer ved rationalisering o.l.  

 Disse regelsæt mv. er omtalt i de følgende afsnit.
2.2. SAMARBEJDSUDVALG INFORMATIONSPLIGT Ledelsen har pligt til at informere samarbejdsudvalget om alle væsentlige  

 forhold af betydning for institutionens arbejds- og personaleforhold.  

 Specielt skal ledelsen orientere samarbejdsudvalget med henblik på drøftelse  

 af større rationaliseringsforanstaltninger eller arbejdsomlægninger.
Ledelsen  

 skal fremlægge de nødvendige oplysninger om de påtænkte foranstaltningers  

 omfang og karakter, og drøftelsen skal ske på et så tidligt tidspunkt, at der  

 er reel mulighed for, at medarbejderrepræsentanternes synspunkter og forslag  

 kan indgå i beslutningsgrundlaget.
DRØFTELSE I SU Drøftelse i samarbejdsudvalget skal finde sted, hvis blot en af parterne  

 ønsker det.
 Samarbejdsudvalget skal lægge vægt på at tilgodese medarbejdernes behov  

 for tryghed og skal herunder behandle mulighederne for omplacering, omskoling  

 eller eventuel anden beskæftigelse for de medarbejdere, der berøres af  

 ændringerne.
FASTLÆGGELSE AF RETNINGSLINIER Samarbejdsudvalget er medbestemmende ved fastlæggelse af retningslinier  

 for tilrettelæggelse af arbejds- og personaleforholdene, herunder  

 arbejdstidstilrettelæggelse, principper for afskedigelse samt omplacering,  

 omskoling og efteruddannelse.
 I forbindelse med større omstillinger og rationaliseringer, herunder i  

 forbindelse med indførelse af ny teknologi, skal behovet for omskoling,  

 efteruddannelse og omplacering klarlægges, og der skal aftales retningslinier  

 for gennemførelse heraf.
 Fastlæggelse af retningslinier forudsætter enighed mellem parterne . Hvis  

 der ikke udvises positiv forhandlingsvilje, betragtes det som brud på  

 samarbejdsaftalen.
 Retningslinierne er bindende for både ledelsen og medarbejderne.
OPSIGELSE AF RETNINGSLINIER Begge parter kan opsige fastlagte retningslinier med 3 måneders varsel.  

 Før opsigelsen skal der søges gennemført ændringer af de gældende  

 retningslinier på en for parterne tilfredsstillende måde.
 Den part, som vil opsige retningslinierne, skal fremkomme med en  

 begrundelse for opsigelsen og et rimeligt oplæg, der kan indeholde udkast til  

 nye retningslinier, men som også kan være et motiveret forslag om at afskaffe  

 retningslinier på det pågældende område.
MANGLENDE ENIGHED Hvis drøftelserne ikke resulterer i enighed, følger det af den almindelige  

 ledelsesret , at afgørelsen træffes af ledelsen.
Samarbejdsudvalget kan indhente bistand fra et eventuelt  

 hovedsamarbejdsudvalg, fra Centralrådet for Statens Samarbejdsudvalg eller  

 fra de berørte faglige organisationer.
Vejledning skal indhentes, når en af  

 parterne i samarbejdsudvalget ønsker det.
 Uenighed om fortolkningen af samarbejdsaftalen, som ikke har kunnet  

 afklares i hovedsamarbejdsudvalget, forelægges for Centralrådet for Statens  

 Samarbejdsudvalg til afgørelse.
2.3. HOVEDAFTALE- OG OVERENSKOMSTBESTEMMELSER Foruden de generelle samarbejdsudvalgsregler findes der i hovedaftaler  

 samt i visse overenskomster eller deres følgeskrivelser bestemmelser, der  

 pålægger en særlig pligt til at inddrage tillidsrepræsentanterne eller de  

 pågældende organisationer forud for iværksættelsen af større  

 rationaliseringsforanstaltninger, afgivelse af arbejdet i entreprise o.l.
 Som eksempler kan nævnes akademikeroverenskomsterne samt overenskomsterne  

 for husmedhjælpere og rengøringsassistenter.
3. REDUKTION AF PERSONALEOMKOSTNINGER UDEN  

 AFSKEDIGELSE 3.1. ÆNDRET PERSONALEANVENDELSE Som led i omstillingen kan der i større eller mindre omfang opnås  

 besparelser på personalekontoen, uden at det er nødvendigt at foretage  

 uansøgte afskedigelser.
Dette kan f.eks. ske ved - naturlig afgang kombineret med omplacering/omskoling af tilbageværende  

 personale, i det omfang man ikke herved skaber en uhensigtsmæssig  

 personalesammensætning - reduktion af over- og merarbejde kombineret med honorering i form af  

 afspadsering frem for kontant betaling - imødekommenhed over for eventuelle ønsker om deltidsbeskæftigelse , jf.  

 Finansministeriets cirkulærer om udvidet brug af deltidsbeskæftigelse - revurdering af personalesammensætningen ved eventuelle nyansættelser med  

 henblik på at undgå overkvalificeret - og dermed dyrere arbejdskraft. (I  

 denne forbindelse henvises til mulighederne for omflytning, der er beskrevet  

 under pkt. 5.1 - 5.4 og 6.1 - 6.4).
3.2. TJENESTEFRIHED Imødekommelse af ansøgninger om tjenestefrihed kan i nogen grad fremme  

 tilpasningen, idet ansatte ofte søger tjenestefrihed som en form for  

 sikkerhedsnet i forbindelse med overgang til beskæftigelse andetsteds og  

 derfor i mange tilfælde ikke benytter tilbagegangsretten, men omvendt ikke  

 ville turde binde an med det nye job uden denne sikkerhed.
En velvillig holdning til ansøgninger om tjenestefrihed har en  

 mobilitetsfremmende effekt.
Institutionen må så leve med den usikkerhed, der  

 følger af forpligtelsen til at have en stilling ledig ved den ansattes  

 eventuelle tilbagevenden.
TURNUS Særlige regler om tjenestefrihed findes i Finansministeriets  

 retningslinier om turnustjeneste for fuldmægtige samt i de retningslinier,  

 der i tilknytning hertil er fastlagt inden for det enkelte ansættelsesområde.
Tjenestefrihed efter turnusordningen har samme retsvirkning med hensyn til  

 tilbagevenden til en stilling inden for ansættelsesområdet som anden  

 tjenestefrihed.
En ansat på ekstern turnustjeneste har således ikke krav på  

 at vende tilbage til en stilling inden for sit gamle ansættelsesområde før  

 udløbet af den fastlagte tjenestefrihedsperiode.
AFSKED UNDER TJENESTEFRIHED Med hensyn til reglerne om afsked af medarbejdere, der har tjenestefrihed,  

 herunder ansatte på ekstern turnus, henvises til afsnittene 5.5. og 6.5.
3.3. OMFLYTNING Ved personalereduktioner bør frigjort personale søges omflyttet.
 Med udgangspunkt i tjenestemandslovens §§ 12 og 13 er der fastsat regler  

 om omflytning af tjenestemænd i cirkulæret vedrørende styringen af  

 omflytninger af tjenestemænd.
 For andre ansatte gælder cirkulæret om genbeskæftigelsestilbud til  

 ledigtblivende ikke-tjenestemandsansat personale i staten.
 Genbeskæftigelsesordningen er for tiden under overvejelse.
 På nuværende tidspunkt, hvor stort set alle offentlige institutioner mv.  

 skal indskrænke, vil der imidlertid næppe via disse ordninger være store  

 muligheder for at skaffe beskæftigelsestilbud uden for ministeriets eget  

 område.
 Bestræbelserne bør derfor koncentreres om omflytningsmulighederne inden  

 for ministeriets eget område.
 4. GENERELT OM AFSKEDIGELSE MV.
4.1. AFSKEDSPRINCIPPER Hvis det som led i omstillingen bliver aktuelt at overveje afskedigelser,  

 er det et grundlæggende hensyn, at institutionen også fremover skal være i  

 stand til at varetage sine arbejdsopgaver på kvalificeret måde.
Det er et udslag af ledelsesretten, at arbejdsgiveren bestemmer, hvem der  

 i en konkret situation skal afskediges.
Afskedigelsen skal dog altid være  

 sagligt begrundet .
Der er  ikke fastsat eller aftalt generelle retningslinier om  

 anvendelsen af bestemte afskedsprincipper.
I nogle ganske få overenskomster  

 er der dog regler om afskedsprincipper.
 Det er den enkelte institutions vurdering, om den vil lægge generelle  

 afskedsprincipper til grund, og personaleorganisationerne har ikke noget krav  

 på, at sådanne principper fastlægges.
 Hvilke afskedsprincipper, der i givet fald kan være hensigtsmæssige, vil  

 bero på de konkrete forhold i vedkommende institution, herunder personalets  

 alders- og uddannelsesmæssige sammensætning, arbejdsopgavernes karakter osv.,  

 og det vil ofte være en fordel at kombinere flere afskedsprincipper.
Specielt fra organisationsside peges der ofte på det såkaldte SIFU-princip  

 ( Sidst Ind, Først Ud) på grund af den indbyggede objektivitet.
En anvendelse  

 af dette princip medfører dog som altovervejende hovedregel nogle uønskede  

 konsekvenser.
Dels giver man afkald på den nødvendige fornyelse af  

 medarbejderstaben, dels risikerer man en skævvridning af  

 alderssammensætningen.
Hertil kommer, at sådanne »mekaniske«  

 principper blokerer for den overordnede vurdering af personalestrukturen  

 sammenholdt med den fremtidige opgavevaretagelse, som er et afgørende element  

 i en omstillingsproces.
 Der kan i de enkelte samarbejdsudvalg være fastsat retningslinier for  

 afskedigelse, og en tilsidesættelse heraf vil være et brud på  

 samarbejdsreglerne, jf. dog pkt. 2.2. om bl.a. spørgsmålet om opsigelse af  

 sådanne retningslinier.
 På stort set alle overenskomstområder findes særlige regler om  

 afskedigelse af tillidsrepræsentanter, jf. pkt. 6.5.3.
Der findes ikke generelle retningslinier om, at overenskomstansatte bør  

 afskediges før tjenestemænd.
Afskedigelse på grund af arbejdsmangel mv. kan  

 imidlertid for tjenestemænd udløse ret til rådighedsløn/ventepenge og  

 efterfølgende pension og skal derfor forelægges Finansministeriet.
I  

 forbindelse med afsked af denne årsag skal der endvidere nedlægges et årsværk  

 inden for pågældende stillingskategori.
Disse momenter bør indgå i  

 overvejelserne, men det afgørende er fortsat hensynet til den kvalificerede  

 opgavevaretagelse.
På nogle områder - f.eks. på folkeskoleområdet og inden for etaterne - har  

 man dog parallelt med tjenestemænd ansat personalegrupper på andre vilkår,  

 hvis størrelse netop skal kunne afpasses efter skiftende personalebehov, og  

 som derfor forudsættes afskediget forud for de tjenestemandsansatte.
Nogle af  

 disse personalegrupper - f.eks. civilarbejdere i forsvaret og timelærere i  

 folkeskolen - har pensionsrettigheder svarende til tjenestemændenes, men ikke  

 ret til rådighedsløn/ventepenge ved afsked på grund af stillingsnedlæggelse.
 I det følgende behandles de gældende procedurer og regler for  

 stillingsforandringer, omplaceringer/omflytninger samt afskedigelser for  

 henholdsvis tjenestemænd (afsnit 5) og overenskomstansatte mv. (afsnit 6).
 Nedskæring af bevillingerne, opgaveomlægninger og tilsvarende er en saglig  

 begrundelse for stillingsforandring og afskedigelse.
Ledelsen kan i sådanne situationer foretage de nødvendige afskedigelser,  

 forudsat at de gældende regler om procedurer, varsler mv. overholdes.  

 Ændringer, som må betragtes som væsentlige indgreb i ansættelsesvilkårene , sidestilles formelt med afsked.
 Ifølge forvaltningsloven skal enhver opsigelse begrundes skriftligt over  

 for den ansatte, jf. forvaltningslovens kap. 6 samt Justitsministeriets  

 vejledning fra 1986.
4.2. SÆRLIG LOVGIVNING AFSKEDIGELSER AF STØRRE OMFANG Ud over de allerede omtalte generelle regler, gælder der for afskedigelser  

 af større omfang de særlige regler i kapitel 5 a i lov om arbejdsformidling  

 og arbejdsløshedsforsikring.
Med hensyn til de nærmere retningslinier for,  

 hvilke virksomheder der er omfattet af loven, og hvilke forpligtelser der  

 påhviler arbejdsgiveren, henvises til § 23 a, stk. 3, og Arbejdsministeriets  

 cirkulære i tilknytning hertil.
 Disse regler indebærer en pligt for arbejdsgiveren til at forhandle med  

 personalet og til at varsle afskedigelserne over for Arbejdsmarkedsnævnet.
Reglerne skal anvendes, når antallet af afskedigede personer i en 30-dages  

 periode forventes at udgøre - mindst 10 personer i institutioner med over 20 og færre end 100 ansatte - mindst 10% af de ansatte i institutioner med mindst 100 og færre end 300  

 ansatte - mindst 30 personer i institutioner med mindst 300 ansatte.
 Såvel tjenestemænd som overenskomstansatte indgår i opgørelsen.
VIRKSOMHEDSOVERDRAGELSE Ved ulægning af opgaver til privat regi eller anden overdragelse af  

 offentlig virksomhed gælder lov om lønmodtageres retsstilling ved  

 virksomhedsoverdragelse.
 Loven indebærer, at erhververen af en statslig virksomhed over for  

 medarbejderne indtræder i de forpligtelser og rettigheder, som staten havde  

 på tidspunktet for overdragelsen.
 Både staten og erhververen har pligt til at informere og forhandle med  

 medarbejderne om overdragelsen.
 Anvendelsesområdet for virksomhedsoverdragelsesloven kan i sidste ende  

 være et domstolsspørgsmål, og opstår der tvivl om lovens anvendelse, bør  

 Finansministeriet høres.
Det er Finansministeriets opfattelse, at loven ikke er aktuel i  

 forbindelse med ressortomlægninger af statslig virksomhed inden for det  

 enkelte ministerium eller mellem forskellige ministerier.
Derimod omfatter  

 loven formentlig opgaveomlægninger mellem staten og kommunerne.
På tjenestemandsområdet kan der opstå særlige problemer i forbindelse med  

 opgaveudlægninger.
Disse må løses konkret i samarbejde med APD.
LIGEBEHANDLING I lov om ligebehandling af mænd og kvinder med hensyn til beskæftigelse og  

 barselorlov mv. er det fastslået, at mænd og kvinder skal behandles lige med  

 hensyn til arbejdsvilkår.
Dette gælder også i forbindelse med afskedigelse.
5. PROCEDURER OG REGLER FOR TJENESTEMÆND 5.1. STILLINGSFORANDRINGER.
OMPLACERING/OMFLYTNING.
INDEN FOR ANSÆTTELSESOMRÅDET Inden for ansættelsesområdet er tjenestemænd forpligtet til dels at tåle  

 betydelige ændringer i deres arbejdsopgaver og stilling, dels at overgå til  

 en anden passende stilling.
 For hovedparten af tjenestemænd vil ansættelsesområdet omfatte hele det  

 pågældende ministerium med tilhørende institutioner, og for ansatte i  

 administrative stillinger i hovedstadsområdet tillige de andre ministeriers  

 departementer.
Ved ressortomlægninger, hvor en institution overføres fra et ministerium  

 til et andet, opretholder tjenestemanden sit hidtidige ansættelsesområde,  

 dvs. det tidligere ministerium suppleret med den overførte institution, hvor  

 han aktuelt gør tjeneste.
Tjenestemanden skal ikke have nyt ansættelsesbrev i  

 denne situation.
 I tilfælde, hvor tjenestemanden rejser tvivl om pligten til at tåle  

 bestemte ændringer, forelægges spørgsmålet til afgørelse i APD med en  

 udførlig beskrivelse af tjenestemandens stilling, opgaver, arbejdssituation,  

 bilagt eventuelt organisationsdiagram før og efter ændringen, samt  

 oplysninger om tjenestemandens alder, uddannelse mv.
 Tjenestemænd må bl.a. acceptere ændringer, der følger af den tekniske  

 udvikling og udviklingen i samfundet generelt samt af generelle  

 organisationsomlægninger o.l., når den tilbudte beskæftigelse - den hidtidige  

 stilling med ændringer eller en helt ny stilling - er passende under hensyn  

 til pågældendes alder, helbred, uddannelse, hidtidig beskæftigelse mv.
 Specielt i forbindelse med større, generelle omlægninger, der omfatter  

 grupper af tjenestemænd, antages der at være en meget vid forpligtelse til at  

 tåle ændringer.
 Ændringerne i stillingen kan dog være så indgribende, at de går ud over,  

 hvad tjenestemanden har pligt til at finde sig i  

 (»forflyttelsesgrænsen« overskrides). Tjenestemanden vil i så  

 tilfælde, hvis han har 10 års ansættelsestid, kunne kræve sig afskediget med  

 aktuel pension.
APD træffer den endelige administrative afgørelse af, om den enkelte  

 tjenestemand er forpligtet til at tåle de planlagte eller foretagne  

 forandringer i stillingen.
Det vil derfor være hensigtsmæssigt at inddrage  

 APD i overvejelser om personalemæssige aspekter ved generelle ressort- og  

 opgaveomlægninger mv. på et tidligt tidspunkt.
Tjenestemanden kan indbringe  

 afgørelsen for domstolene.
UDEN FOR ANSÆTTELSESOMRÅDET En tjenestemand har pligt til at overtage en stilling uden for  

 ansættelsesområdet, hvis der er givet pålæg af Omflytningsnævnet, jf.  

 tjenestemandslovens § 13. Dette nævn kan alene behandle sager vedrørende  

 tjenestemænd udnævnt efter 1. juli 1969. Nævnet har hidtil ikke været i  

 funktion.
FRIVILLIGE ORDNINGER I de situationer, hvor forandringerne gennemføres med den enkelte  

 tjenestemands indforståelse, bliver det ikke aktuelt at tage stilling til de  

 retlige begreber, der er nævnt ovenfor.
5.2. GEOGRAFISK FLYTNING Tjenestemænd er som udgangspunkt forpligtet til at acceptere flytninger  

 inden for ansættelsesområdet.
 Ved geografisk flytning af institutionen eller dele heraf vil  

 retsstillingen dog være afhængig af, i hvilket omfang ansættelsesområdet  

 oprindelig har omfattet geografisk spredte tjenestesteder, således at  

 tjenestemanden i forvejen har måttet indstille sig på ændringer i  

 tjenestestedets placering.
 Også i situationer, hvor ændringer i tjenestestedet ikke har kunnet  

 forudses ved ansættelsen, må tjenestemanden dog affinde sig med visse  

 geografiske ændringer.
 Da udviklingen har medført, at man generelt accepterer længere  

 transporttid mellem hjem og arbejde, har dette bevirket en udvidelse af  

 grænsen for, hvor store (uforudseelige) geografiske ændringer en tjenestemand  

 må acceptere.
Geografiske ændringer af arbejdsstedet, der går ud over det ovenfor  

 nævnte, vil indebære, at tjenestemanden ikke har pligt til at acceptere  

 flytningen.
Han vil derfor, hvis han har 10 års ansættelsestid kunne kræve  

 sig afskediget med aktuel pension.
Tjenestemænd er forpligtet til i forbindelse med geografisk flytning inden  

 for ansættelsesområdet at tåle den lønjustering, der følger af en eventuel  

 ændring i stedtillægsområde.
Se i den forbindelse afsnit 7 om mulighed for  

 overgangsordninger.
 I visse situationer vil der kunne udbetales flyttegodtgørelse , hvis den  

 geografiske ændring af arbejdsstedet nødvendiggør bopælsskift.
5.3. ÆNDRING AF ARBEJDSTIDEN ARBEJDSTIDENS PLACERING Tjenestemændenes arbejdstidsaftale indeholder ikke særlige bindinger med  

 hensyn til arbejdstidens placering og daglige længde.
Mere indgribende og  

 væsentlige ændringer af arbejdstidstilrettelæggelsen bør dog normalt - af  

 hensyn til de ansattes mulighed for at indrette sig herpå - iværksættes med  

 et passende varsel.
BESKÆFTIGELSESGRAD  Der kan derimod ikke gennemføres nedsættelse  

 af beskæftigelsesgraden med deraf følgende lønnedgang, medmindre  

 tjenestemanden er indforstået hermed.
Den eneste undtagelse herfra forekommer  

 i forbindelse med de aftalte generelle arbejdstidsforkortelser, hvor der  

 under visse betingelser kan varsles en forholdsmæssig nedsættelse for  

 deltidsansatte.
 En ensidigt gennemført ændring af beskæftigelsesgraden kan i andre  

 situationer være et indgreb i stillingen, der må sidestilles med  

 afskedigelse, og som derfor vil kunne udløse krav på aktuel pension .
5.4. ÆNDRINGER AF DE ØKONOMISKE VILKÅR TVUNGENT STILLINGSSKIFT Som omtalt i afsnit 5.1. kan en tjenestemand som led i en omstrukturering  

 blive pålagt at overtage en anden passende stilling.
At stillingen er  

 passende, forudsætter ikke nødvendigvis, at stillingen er klassificeret i  

 samme lønramme som den tidligere stilling.
Hvis den nye stilling er placeret i en lavere lønramme, følger det  

 imidlertid af tjenestemandslovens § 55, at den pågældende tjenestemand har  

 krav på et personligt tillæg, der udligner lønforskellen.
Tillægget reguleres  

 således, at det til enhver tid udgør forskellen mellem den løn, som  

 vedkommende får i den nye stilling, og den løn, der ved opnåelse af eventuelt  

 alderstillæg ville være opnået ved fortsat ansættelse i den tidligere  

 stilling.
FRIVILLIGT STILLINGSSKIFT I omstruktureringssituationer, hvor der ikke kan anvises tjenestemanden en  

 anden passende stilling, men hvor vedkommende accepterer et tilbud om  

 ansættelse i en stilling, som han ikke er forpligtet til at overtage, vil der  

 ligeledes efter omstændighederne kunne ydes »§ 55-tillæg« til  

 udligning af lønnedgangen.
Sådanne tillæg kan dog kun ydes efter forelæggelse  

 for APD.
 Tillæg, der gives i henhold til tjenestemandslovens § 55 er  

 pensionsgivende i det omfang, de kompenserer pensionsgivende løndele.
 Herudover kan tjenestemænd, der efter ansøgning overgår til en anden  

 tjenestemandsstilling med en lavere pensionsgivende løn, bevare retten til at  

 få pensionen beregnet efter den hidtidige højere pensionsgivende løn, jf.  

 tjenestemandspensionslovens § 5, stk. 2. Dette kan dog kun ske efter  

 forelæggelse for APD.
Overgangen kan ske på grundlag af en retræteaftale.
Sådanne kan indgås for  

 tjenestemænd i lønrammerne 36 til 40 og for tjenestemænd i lønramme 35, der  

 er ansat i egentlige chefstillinger.
 Uanset lønramme kan tjenestemænd, der har fungeret i en lederstilling i en  

 årrække, dvs. omkring 10 år og er fyldt 50 år, bevare retten til at få  

 pensionen beregnet på grundlag af lønnen i den hidtidige højere lønnede  

 stilling.
 ULEMPETILLÆG MV.
Derimod må tjenestemanden som hovedregel acceptere, at overførsel til en  

 ny stilling eller ændringer i den bestående kan indebære, at tillæg, der  

 hidtil har været ydet for bestemte arbejdspræstationer, ulemper eller arbejde  

 på særlige tidspunkter, bortfalder uden særligt varsel.
Som eksempler på  

 tillæg af denne karakter kan nævnes natpenge og rådighedstillæg.
5.5. AFSKEDIGELSE 5.5.1. Opsigelsesvarsler mv.
VARIGT ANSATTE Varigt ansatte tjenestemænd kan afskediges med 3 måneders varsel til  

 udgangen af en måned.
PRØVEANSATTE Prøveansatte tjenestemænd kan i de første 6 måneder afskediges med 14  

 dages varsel og derefter med samme varsel som varigt ansatte.
De særlige regler og procedurer for afskedigelse af prøveansatte anvendes,  

 selv om begrundelsen for afskedigelsen er af bevillingsmæssig art og ikke  

 utilfredsstillende prøvetjeneste.
Det er herved forudsat, at beslutningen om  

 nedlæggelse af tjenestemandsstillingen er truffet inden prøvetidens udløb.
Opsigelsen skal afgives i så god tid, at varslet udløber inden prøvetidens  

 udløb.
I modsat fald skal afskedigelsen ske efter reglerne for varigt ansatte  

 tjenestemænd, og den pågældende kan derfor have krav på rådighedsløn, hvis  

 han ikke får tilbudt anden passende stilling.
ÅREMÅLSANSATTE Åremålsansatte tjenestemænd kan kun afskediges på grund af sygdom eller  

 disciplinære forhold og således ikke på grund af arbejdsmangel.
Hvis  

 tjenestemandens hidtidige funktioner falder bort som led i en omorganisering,  

 og det ikke er muligt at anvise et andet passende arbejdsområde, har  

 tjenestemanden derfor krav på løn mv. åremålsperioden ud.
TJENESTEFRIHED Tjenestemænd, der har tjenestefrihed, kan afskediges i samme omfang, under  

 samme betingelser og med samme rettigheder - herunder rådighedsløn/ventepenge  

 - som andre tjenestemænd.
Det er hensigtsmæssigt at undlade at afskedige  

 tjenestemanden, indtil det er konstateret, at den pågældende ønsker at vende  

 tilbage, og at der på det tidspunkt ikke kan tilbydes den pågældende en  

 passende stilling.
Hvis tjenestemanden afskediges under tjenestefriheden,  

 udbetales rådighedslønnen fra afskedigelsestidspunktet.
 Tjenestemænd, der har tjenestefrihed med henblik på ansættelse i Grønland  

 eller på Færøerne, vil være meget vanskeligt stillet ved jobsøgning, hvis de  

 i tjenestefrihedsperioden afskediges, og afskedigelse bør derfor normalt ikke  

 i sådanne tilfælde ske i tjenestefrihedsperioden, eller eventuelt kun  

 således, at opsigelsesvarslet først regnes fra tjenestefrihedsperiodens  

 udløb.
 5.5.2. Rådighedsløn/ventepenge og pension.
 Hvis en varigt ansat tjenestemand afskediges på grund af arbejdsmangel  

 eller manglende bevillinger, og det ikke er muligt at anvise en anden  

 passende stilling, som den pågældende har pligt til at overtage, har  

 tjenestemanden ret til rådighedsløn eller - hvis udnævnelsen i den nuværende  

 stilling er sket før 1. juli 1969 - ventepenge.
 Rådighedsløn svarer til den sidst udbetalte løn og ydes i 3 år.
Ventepenge svarer til den sidst udbetalte løn i de første 3 måneder,  

 hvorefter der ydes 2/3 af den pensionsgivende løn.
Ventepenge udbetales i 5  

 år i alt.
 Rådighedsløn og ventepenge kan dog ikke ydes ud over den pligtige  

 afgangsalder.
 Perioden med rådighedsløn/ventepenge medregnes i pensionsalderen, og  

 tjenestemanden har i perioden pligt til at overtage en anden passende  

 stilling, hvis en sådan bliver tilbudt.
Hvis tjenestemanden ikke er blevet genansat, inden perioden med  

 rådighedsløn/ventepenge udløber, har han ret til pension efter optjent  

 anciennitet.
Denne pension kommer straks til udbetaling, hvis tjenestemanden  

 har 10 års ansættelsestid.
I modsat fald har han kun ret til opsat pension.  

 Denne kan dog under visse betingelser konverteres til en  

 fratrædelsesgodtgørelse, der skal bruges til pensionsformål, jf.  

 bekendtgørelsen herom.
Den opsatte pension, der følger den generelle regulering af  

 tjenestemandslønninger, kommer til udbetaling, når den pågældende fylder 67  

 år, eller - hvis vedkommende er udtrådt af arbejdsmarkedet - fra det fyldte  

 60. år.
Hvis der tilkendes social førtidspension af helbredsårsager,  

 udbetales den opsatte pension dog fra dette tidspunkt.
Størrelsen af pensionen afhænger af den optjente pensionsalder og udgør  

 for hvert års pensionsalder ca. 1/37 af fuld pension på det pågældende  

 skalatrin.
Pensionens størrelse fremgår af Finansministeriets  

 pensionsoversigter.
 Udgifterne til såvel rådighedsløn/ventepenge som pension afholdes over  

 finanslovens § 36. Pensionsvæsenet.
 Når en tjenestemand afskediges med rådighedsløn/ventepenge, skal styrelsen  

 bevillingsmæssigt afgive et årsværk i den pågældende lønramme.
 5.5.3. Procedureregler.
 De formelle regler og procedurer i forbindelse med afsked af tjenestemænd  

 findes i tjenestemandslovens kap. 5.
HØRING Før afgørelse om afsked træffes, skal tjenestemanden og vedkommende  

 centralorganisation have lejlighed til at udtale sig.
Styrelsen kan fastsætte en frist, inden for hvilken udtalelserne skal  

 afgives.
Denne frist bør normalt ikke overstige 3 uger.
FORELÆGGELSE FOR APD Inden en tjenestemand afskediges uansøgt, skal der endvidere indhentes en  

 udtalelse fra APD om tjenestemandens krav på pension og eventuelt  

 rådighedsløn/ventepenge.
 Ved forelæggelsen for APD skal sagen indeholde samtlige data om  

 tjenestemanden og hans ansættelsesforløb samt udførlige oplysninger om  

 afskedsårsagen, herunder hvordan institutionen i øvrigt har gennemført  

 reduktionen, og hvilke overvejelser, der ligger til grund for udvælgelsen.
Tjenestemænd har i en rådighedslønsperiode pligt til at overtage en anden  

 passende stilling, hvis en sådan bliver anvist.
Ved vurderingen af, om en  

 tjenestemand har ret til rådighedsløn/ventepenge, lægger APD derfor ikke kun  

 vægt på stillingsnedlæggelsen men også på, om det overhovedet vil være muligt  

 at tilbyde den pågældende en anden passende stilling, som han har pligt til  

 at overtage.
Hvis dette ikke er muligt, fordi tjenestemanden er uegnet til at  

 varetage denne eller ikke kan overtage den på grund af sygdom, har den  

 pågældende ikke ret til rådighedsløn/ventepenge.
Dette forhold ændres ikke  

 af, at afskedigelsen sker i forbindelse med nedlæggelsen af tjenestemandens  

 egen eller af flere andre tjenestemandsstillinger.
Tjenestemanden har i  

 sådanne situationer alene krav på pension, eventuelt forhøjet pension, hvis  

 erhvervsevnen er nedsat med mindst 2/3.
AFSKEDSKOMPETENCE Uansøgt afsked foretages for kgl. udnævnte tjenestemænd af dronningen og  

 for andre tjenestemænd af vedkommende minister.
Varsel kan først gives, når  

 afskedigelsen er tiltrådt af dronningen eller vedkommende minister.  

 Vedkommende minister kan internt delegere kompetencen til departementets  

 embedsmænd.
 6. PROCEDURER OG REGLER FOR OVERENSKOMSTANSATTE MV.
Overenskomstansatte kan afskediges, og der kan gennemføres forandringer af  

 de pågældendes ansættelsesforhold, når der er en saglig begrundelse og  

 gældende procedurer følges.
Væsentlige stillingsforandringer kan ikke  

 foretages ensidigt.
Sådanne ændringer gennemføres ved, at det hidtidige  

 ansættelsesforhold bringes til ophør, og at der tilbydes ansættelse på nye  

 vilkår.
Ikke-væsentlige stillingsforandringer kan gennemføres umiddelbart  

 eller med et passende varsel.
6.1. OMPLACERING/OMFLYTNING For overenskomstansatte mv. kan der i overenskomsten eller den enkeltes  

 ansættelsesbrev være angivet et bestemt ansættelsesområde, inden for hvilket  

 den pågældende efter ledelsens bestemmelse har pligt til at overtage en anden  

 tilsvarende stilling.
 I ansættelsesbrevet eller i overenskomsten kan det tillige være beskrevet,  

 hvilket fagligt arbejdsområde - herunder hvilke ledelsesbeføjelser -  

 ansættelsen dækker.
 Inden for disse begrænsninger kan der foretages ændringer i den  

 pågældendes arbejdssted og arbejdsopgaver.
 Ændringer herudover kan kun ske ved, at ansættelsen på de hidtidige vilkår  

 bringes til ophør med det gældende opsigelsesvarsel og erstattes af et nyt.
6.2. GEOGRAFISK FLYTNING Geografisk flytning af arbejdsstedet kan ligeledes indebære så væsentlige  

 ændringer i ansættelsesforholdet, at dette må bringes til ophør og erstattes  

 af et nyt.
 I vurderingen af ændringens væsentlighed indgår lønmodtagerens relevante  

 forudsætninger for at have påtaget sig arbejdet med den nuværende geografiske  

 placering.
Hvis ændringerne ligger ud over, hvad der kan gennemføres inden for det  

 bestående ansættelsesforhold, som derfor må bringes til ophør med  

 overenskomstmæssigt varsel, kan arbejdsgiveren efter omstændighederne pålægge  

 den ansatte at gøre tjeneste på det nye arbejdssted i opsigelsesperioden.
Det  

 forudsættes dog, at de hermed forbundne ulemper afbødes, typisk ved at  

 lønmodtageren får godtgjort ekstraudgifter til transport samt får ekstra  

 rejsetid medregnet i arbejdstiden.
I visse situationer vil der kunne udbetales flyttegodtgørelse, hvis den  

 geografiske ændring af arbejdsstedet nødvendiggør bopælsskift.
Om  

 flyttegodtgørelse kan ydes, afhænger i øvrigt af indholdet af de enkelte  

 overenskomster.
6.3. ÆNDRING AF ARBEJDSTIDEN BESKÆFTIGELSESGRAD En ændring af beskæftigelsesgraden vil som altovervejende hovedregel være  

 et så betydeligt indgreb i ansættelsesforholdet, at dette må bringes til  

 ophør og erstattes af et nyt.
En undtagelse gælder dog for så vidt angår de  

 aftalte generelle arbejdstidsforkortelser, hvor der under visse betingelser  

 kan varsles en forholdsmæssig nedsættelse for deltidsansatte.
DELTIDSHJEMMEL En ændring af beskæftigelsesgraden kan derfor alene ske med et varsel  

 svarende til den pågældendes individuelle opsigelsesvarsel og forudsætter  

 tillige en saglig begrundelse, f.eks. den bevillingsmæssige situation.
Det er  

 endvidere en forudsætning, at der i den konkrete overenskomst er adgang til  

 deltidsansættelse.
En sådan hjemmel findes f.eks. ikke i overenskomsterne for  

 en række håndværker- og specialarbejdergrupper.
FRIGØRELSESATTEST I sådanne situationer, hvor arbejdsgiveren ikke længere har mulighed for  

 at tilbyde den pågældende fuldtidsbeskæftigelse, vil der i forbindelse med  

 overgang til deltidsansættelse kunne udstedes frigørelsesattest til  

 medarbejderen, jf.
Finansministeriets cirkulære herom.
ARBEJDSTIDENS PLACERING I nogle overenskomster er arbejdstidens beliggenhed inden for døgnets 24  

 timer nærmere reguleret.
Dette gælder f.eks. for håndværkere og lager- og  

 handelsarbejdere.
Inden for sådanne eventuelle overenskomstmæssige begrænsninger kan  

 arbejdsgiveren frit tilrettelægge den daglige arbejdstid.
Meget væsentlige  

 ændringer, såsom omlægning fra dag- til aftentjeneste, skal dog iværksættes  

 med et passende varsel, (dvs. ikke nødvendigvis det individuelle  

 opsigelsesvarsel). Efter visse overenskomster kræves endvidere forudgående  

 lokal forhandling.
6.4. ÆNDRINGER AF DE ØKONOMISKE VILKÅR Ændringer i ansættelsesforholdet kan have konsekvenser for den samlede  

 løn, som den ansatte hidtil har fået udbetalt.
FAST LØN Hvis ændringen medfører nedsættelse af den faste løn - f.eks ved  

 nedsættelse eller bortfald af kvalifikationstillæg - kan den kun gennemføres  

 ved, at ansættelsesforholdet bringes til ophør og erstattes af et nyt.
 ULEMPETILLÆG MV.
 Derimod må den ansatte som hovedregel acceptere, at en omlægning af  

 arbejdet kan indebære, at tillæg, der hidtil har været ydet for bestemte  

 arbejdspræstationer, ulemper eller arbejde på særlige tidspunkter, bortfalder  

 uden særligt varsel.
Som eksempler på tillæg af denne karakter kan nævnes forskudttidsbetaling,  

 natpenge, smudstillæg og rådighedstillæg.
Overenskomstansatte juristers og  

 økonomers rådighedstillæg kan dog ikke opsiges, så længe de pågældende er  

 ansat i fuldmægtigstillinger.
6.5. AFSKEDIGELSE Reglerne om afskedigelse er fastsat i overenskomster med tilhørende  

 følgeskrivelser og i hovedaftaler.
 Vedrørende de særlige høringsforskrifter i forbindelse med  

 rationaliseringer mv. henvises til afsnit 2.4.
 Det kan være forbundet med væsentlige udgifter i form af bod eller  

 godtgørelse for institutionen, hvis reglerne, herunder  

 procedureforskrifterne, ikke overholdes.
 6.5.1. Opsigelsesvarsler mv.
 OVERENSKOMSTANSATTE MV.
 For overenskomstansatte, regulativlønnede mv. er opsigelsesvarslerne  

 fastsat enten direkte i overenskomster, regulativer o.l. eller eventuelt  

 indirekte ved en henvisning til funktionærloven.
TJENESTEMANDSLIGNENDE ANSATTE For tjenestemandslignende ansatte, der ikke er omfattet af reglementer,  

 regulativer eller andre generelle ansættelsesgrundlag, gælder for  

 funktionærer som minimum funktionærlovens opsigelsesvarsler, og i øvrigt de  

 opsigelsesvarsler, der måtte være fastsat i den enkelte ansættelseskontrakt.
 Såfremt intet er fastsat, jf. ovenfor, følges samme opsigelsesvarsler som  

 for tjenestemænd.
INDIVIDUELT ANSATTE For andre individuelt ansatte kan opsigelsesvarsler være fastsat i  

 ansættelseskontrakten eller følge direkte af funktionærloven.
PRØVEANSATTE Der kan eventuelt være fastsat særlige opsigelsesvarsler for prøveansatte.
For funktionærer gælder således, at de kan ansættes på prøve i indtil 3  

 måneder.
I denne periode kan de afskediges med et varsel på 14 dage.
TILLIDSREPRÆSNETANTER Ofte er der aftalt forlængede varsler for tillidsrepræsentanter.
Ved  

 afskedigelse på grund af arbejdsmangel kan det forlængede varsel dog være sat  

 ud af kraft.
TJENESTEFRIHED Overenskomstansatte mv., der har tjenestefrihed, kan afskediges i samme  

 omfang og under samme betingelser som andre ansatte, jf. i øvrigt cirkulæret  

 om fortolkningen af bestemmelser om tjenestefrihed i visse overenskomster.
 Ansatte, der har tjenestefrihed med henblik på ansættelse i Grønland eller  

 på Færøerne, vil være meget vanskeligt stillet ved jobsøgning, hvis de i  

 tjenestefrihedsperioden afskediges, og afskedigelse bør derfor normalt ikke i  

 sådanne tilfælde ske i tjenestefrihedsperioden, eller eventuelt kun således,  

 at opsigelsesvarslet først regnes fra tjenestefrihedsperiodens udløb.
 6.5.2. Procedureregler.
AFSKEDIGELSESNÆVN En afskedigelse skal være sagligt begrundet , og på stort set alle  

 overenskomstområder gælder der regler om afskedigelsesnævn, der kan tage  

 stilling til en eventuel indsigelse mod afskedigelsens saglighed.
AFSKEDIGELSESPROCEDURER Som et eksempel på regler om afskedigelsesnævn gennemgås nedenfor i  

 hovedtræk de bestemmelser, der gælder efter hovedaftalerne med Statsansattes  

 Kartel, Statstjenestemændenes Centralorganisation II og Overenskomstansattes  

 Centralorganisation.
Disse regler omfatter bl.a. kontorfunktionærer, håndværkere, store grupper  

 på det ufaglærte område (f.eks.
Kvindeligt Arbejderforbund og  

 Specialarbejderforbundet) samt nogle arbejdsledergrupper.
Hvis den pågældende har været uafbrudt beskæftiget i mere end 12 måneder  

 på det tidspunkt, hvor opsigelsen meddeles, skal der ifølge aftalerne gives  

 underretning om afskedigelsen til organisationens hovedkontor ved kopi af  

 opsigelsesskrivelsen.
Manglende underretning medfører betaling af bod på  

 normalt kr. 20.000-25.000, der skal udredes af vedkommende institution.
 Organisationen kan derefter inden for en frist på 14 dage kræve en lokal  

 forhandling , hvis den anser afskedigelsen for usaglig.
 Opnås der her ikke enighed, kan der inden for en frist af yderligere 14  

 dage kræves en forhandling mellem overenskomstens parter . Opnås der heller  

 ikke her enighed, kan sagen videreføres ad fagretslig vej .
Hvis den ansatte har været beskæftiget i mindre end 12 måneder ved  

 institutionen, er proceduren i forbindelse med en afskedigelse ikke fastlagt  

 i hovedaftalen.
Det bør derfor også i disse situationer undersøges, om der er  

 regler herom i selve overenskomsten.
Af aftalerne fremgår, at for så vidt angår forhold, der er reguleret i  

 aftalerne, er enhver bestemmelse herom i de overenskomster, der er omfattet  

 af aftalerne, bortfaldet.
Dette betyder samtidig, at hvor der måtte være  

 bestemmelser i overenskomsterne om forhold, der ikke er reguleret af  

 hovedaftalebestemmelser, gælder disse regler fortsat.
Som eksempel herpå kan  

 nævnes den særlige forhandlingspligt, der påhviler institutioner i henhold  

 til rengøringsassistentoverenskomsten i forbindelse med rationaliseringer.
På nogle overenskomstområder, f.eks.
AC-området, findes regler om  

 afskedigelsesnævn i overenskomsterne.
 Hvis en afskedigelse kendes saglig , kan  

 afskedigelsesnævnet/voldgiftsretten pålægge arbejdsgiveren at udrede en  

 erstatning .
 Tilsvarende findes der i funktionærloven regler om godtgørelse for usaglig  

 afsked, jf. § 2 b.
 Finansministeriet har forudsat, at de særlige procedureregler og regler om  

 afskedigelsesnævn alene finder anvendelse, hvor ansættelsesforholdet bringes  

 til ophør, men ikke ved stillingsforandringer, såsom ændring af arbejdstid og  

 arbejdsstedets geografiske placering.
 6.5.3. Særlige regler for tillidsrepræsentanter mv.
 Ved afskedigelse af tillidsrepræsentanter, kan der i hovedaftaler eller  

 overenskomster være stillet særligt kvalificerede krav til  

 afskedigelsesgrunden ( »tvingende årsager« ), ligesom der gælder  

 særlige regler og procedurer i denne forbindelse.
 I en situation, hvor afskedigelsesgrunden er arbejdsmangel, er det i  

 retspraksis antaget, at tillidsrepræsentanten som hovedregel ikke kan  

 afskediges som den første inden for en gruppe med ensartede kvalifikationer.
 Det følger ofte af overenskomstens eller hovedaftalens særlige regler for  

 tillidsrepræsentanter mv., at der forud for en påtænkt afskedigelse af en  

 tillidsrepræsentant skal forhandles med den pågældende organisation .
For sikkerhedsrepræsentanter og samarbejdsudvalgsmedlemmer gælder  

 tilsvarende regler som for tillidsrepræsentanter.
Suppleanter har ligeledes  

 samme afskedigelsesbeskyttelse som tillidsrepræsentantsuppleanter.
Det  

 afhænger af reglernes konkrete udformning, om beskyttelsen gælder i hele  

 valgperioden eller kun, når den pågældende rent faktisk fungerer.
 6.6. FRATRÆDELSESGODTGØRELSE OG UNDERSTØTTELSE.
FRATRÆDELSESGODTGØRELSE Funktionærer og andre ansatte, som er tillagt funktionærstatus, har under  

 visse betingelser ret til en fratrædelsesgodtgørelse, der ved afsked efter  

 henholdsvis 12, 15, og 18 års ansættelse udgør et beløb svarende til 1, 2 og  

 3 måneders løn, jf. funktionærlovens § 2 a.
 Retten til fratrædelsesgodtgørelse bortfalder dog, hvis den ansatte  

 accepterer at fortsætte i stillingen på de ændrede vilkår.
 Der er ikke ret til fratrædelsesgodtgørelse, hvis funktionæren i  

 forbindelse med sin fratræden vil få udbetalt folkepension eller pension fra  

 arbejdsgiveren, herunder understøttelse.
UNDERSTØTTELSE Ansatte, der er omfattet af reglerne i cirkulæret om understøttelse til  

 ikke-pensionssikret personale i statens tjeneste, kan få udbetalt aktuel  

 understøttelse, hvis de er fyldt 67 år på fratrædelsestidspunktet og opfylder  

 betingelserne i øvrigt.
 Ansatte under 67 år kan bevilges en opsat understøttelse, hvis de  

 afskediges på grund af rationalisering eller strukturændringer.  

 Understøttelsen kan kun bevilges efter forelæggelse for APD.
OVERGANGSORDNING Ved overenskomstforhandlingerne i 1989 blev det aftalt, at der på visse  

 overenskomstområder skulle opbygges pensionsordninger for ansatte, der ikke i  

 forvejen var omfattet af en pensionsordning.
 Personale, der omfattes af de nye pensionsordninger, har efter gældende  

 retningslinier ikke adgang til understøttelse efter pensionsordningens start.
 Udbetalingen fra pensionsordningen ved f.eks. alders- eller  

 sygdomspensionering kan i en overgangsperiode være mindre end den  

 understøttelse, som de pågældende havde ret til efter hidtil gældende regler.
 Der vil derfor blive etableret en overgangsordning, så der kan ydes et  

 beløb til udligning af forskellen mellem understøttelse og pension.
7. FLEKSIBILITETSMULIGHEDER OG INITIATIVER I  

 FORBINDELSE MED OMSTILLINGEN Omstilling og reducerede økonomiske ressourcer medfører ofte en ændret  

 opbygning af institutionen eller ministerområdet.
Der vil i den forbindelse  

 normalt tillige være behov for at gennemføre tilpasninger af  

 stillingsstrukturen .
KLASSIFICERING AF NYE STILLINGER Etableres der helt nye stillinger, sker oprettelsen og lønfastsættelsen i  

 overensstemmelse med reglerne i Finansministeriets budgetvejledning,  

 cirkulæret om klassificering af nyoprettede tjenestemandsstillinger mv. og de  

 enkelte overenskomster.
OMKLASSIFICERING Foretages der andre stillingsmæssige dispositioner, der medfører, at  

 eksisterende stillingers (personers) klassificering (aflønning) ikke længere  

 harmonerer med stillingsindholdet, skal eventuelle lønmæssige justeringer ske  

 ved omklassificering mv. i henhold til pulje, jf.
Finansministeriets  

 cirkulære om ministeriepuljer.
 OVERGANGSORDNINGER  Undertiden kan det være hensigtsmæssigt at  

 etablere personlige overgangsordninger.
Som alternativ til afsked ved strukturændringer kan det f.eks. være  

 aktuelt at tilbyde en overenskomstansat ansættelse i en anden stilling, der  

 er lavere klassificeret/aflønnet.
I så fald kan der gennemføres en personlig,  

 eventuelt tidsbestemt omklassificering eller ydes et personligt, eventuelt  

 tidsbestemt tillæg til hel eller delvis imødegåelse af lønnedgangen.
 Ved geografiske flytninger giver det gældende puljesystem mulighed for, at  

 der aftales udligningstillæg til imødegåelse af lønnedgang ved lavere  

 stedtillæg til tjenestemænd og visse overenskomstansatte.
 Til medarbejdere, der i forbindelse med f.eks. en strukturændring har ydet  

 en særlig indsats eller har været særlig omstillingsparate, kan der ydes  

 engangsvederlag af ministeriepuljerne.
(Vedrørende »§ 55-tillæg« til tjenestemænd henvises til afsnit  

 5.4.) ANDRE INITIATIVER Der er mulighed for som led i den lokale personalepolitik at iværksætte  

 forskellige initiativer over for det personale, som det måtte blive  

 nødvendigt at afskedige som følge af omstillingen.
Sådanne ordninger skal dog  

 holdes inden for rammerne af bestående bevillinger og gældende overenskomster  

 mv.
 Som eksempler kan nævnes:
- meddelelse om afsked tidligere end påkrævet i henhold til  

 overenskomstens bestemmelser om opsigelsesvarsler - udfærdigelse af anbefalinger (funktionærer har som minimum ret til den  

 tjenesteattest, der er nævnt i funktionærlovens § 17) - tjenestefrihed til jobsøgning (funktionærer har i henhold til  

 funktionærloven en egentlig ret til sådan tjenestefrihed) - støtte til omskoling/efteruddannelse i opsigelsesperioden - bistand (konsulentbistand) ved vurdering af den afskedigedes  

 kvalifikationer, jobsituation og jobmuligheder - oplysning om efterløn, social delpension, pension mv.
 - fortrinsstilling for afskedigede ved besættelse af fremtidige ledige  

 stillinger, herunder vikariater.
 EFTERLØN, DELPENSION MV.
 Ansatte, der er fyldt 60 år, har mulighed for at få efterløn eller  

 delpension.
 Efterløn ydes til personer mellem 60 og 66 år under forudsætning af, at  

 pågældende bl.a.
- har været medlem af en A-kasse i 10 år inden for de seneste 15 år - forpligter sig til ikke at have mere end højst 200 timers  

 erhvervsarbejde pr. år i efterlønsperioden.
Efterløn udgør 90 pct. af den hidtidige indtægt, dog højst A-kassens  

 maksimale dagpengesats.
Efter 2 1/2 år ydes højst 80 pct. af den maksimale  

 dagpengesats.
 Yderligere oplysning om efterløn kan fås ved henvendelse til A-kassen,  

 hvortil også ansøgning om efterløn skal indsendes.
 Lønmodtagere i alderen 60 til 67 år kan få delpension , hvis arbejdstiden  

 samtidig nedsættes, under bl.a. følgende betingelser:
- fast bopæl her i landet - fuldt ATP-bidrag i mindst 10 år inden for de sidste 20 år - mindst 8 timers/eller mindst 1/4 gennemsnitlig nedsættelse af  

 arbejdstiden pr. uge - mindst 20 timers gennemsnitlig ugentlig arbejdstid.
 Der skal foreligge en aftale mellem lønmodtager og arbejdsgiver om  

 deltidsbeskæftigelse.
Delpension kan højst udgøre 90 pct. af forskellen mellem arbejdsindtægten  

 før og efter overgang til delpension.
Pensionen beregnes som et fast beløb  

 for hver time, arbejdstiden nedsættes.
Dette beregnes og reguleres efter den  

 maksimale sygedagpengesats.
Efter 2 1/2 år aftrappes delpensionen, så den  

 maksimalt kan udgøre 80 pct. af forskellen mellem arbejdsindtægten før og  

 efter overgang til delpension.
 Henvendelse om delpension kan ske til bopælskommunens sociale forvaltning,  

 hvortil også ansøgning om delpension skal indsendes.
 Ved nedsættelse af erhvervsevnen er der endvidere mulighed for at søge  

 social førtidspension . Der er efter de nugældende regler følgende former for  

 førtidspension:
- højeste førtidspension, hvor erhvervsevnen er ubetydelig.
Kan tilkendes  

 mellem 18. og 60. år - mellemste førtidspension, hvor erhvervsevnen er nedsat med omkring 2/3.  

 Kan søges mellem 18. og 60. år - forhøjet almindelig førtidspension, der tilkendes personer under 60 år  

 og - almindelig førtidspension, der tilkendes personer i alderen fra 18 til  

 67 år, hvis erhvervsevne er varigt nedsat med mindst halvdelen.
 Nærmere oplysning om social førtidspension fås ved henvendelse til de  

 sociale forvaltninger.
FØRTIDSPENSION TJENESTEMÆND Tjenestemænd er berettigede til afsked på grund af alder fra udgangen af  

 den måned, hvor pågældende fylder 60 år.
Pensionen skal i så fald beregnes  

 med et fradrag på mellem 1 og 3 pct. - afhængig af opnået pensionsalder - for  

 hvert år, pågældende er under 67 år.
 Hvis tjenestemanden forpligter sig til højst at have 200 timers  

 beskæftigelse pr. år indtil det 67. år, nedsættes fradraget dog til 1/2 pct.  

 pr. år.
 Ved pensionering på grund af sygdom efter det 60. år skal der dog ikke ske  

 fradrag i pensionen.
8. DE ØKONOMISKE RAMMER De økonomiske dispositioner, der foretages i forbindelse med tilpasningen,  

 skal afholdes inden for de bestående bevillinger.
 Herudover gælder den begrænsning, at nogle af dispositionerne kun kan  

  gennemføres ved aftale med organisationerne og under forudsætning af, at der  

 er puljemidler til rådighed . Dette gælder således samtlige  

 omklassificeringer og de under afsnit 7. nævnte overgangsordninger.
 Merudgiften ved klassificering af nyoprettede stillinger indebærer derimod  

 ikke nogen puljebelastning.
 De puljemidler, der her kan være tale om, er primært ministeriepuljerne.
Hvis omstruktureringen indebærer en rationalisering, kan der imidlertid  

 også blive tale om at udlodde et effektiviseringsoverskud.
Der henvises i  

 denne forbindelse til rammeaftalerne om udlodning af andele af  

 rationaliserings- og effektiviseringsoverskud.
 Grundprincippet for sådanne udlodninger er, at dele af den opnåede  

 besparelse/forbedring skal komme de medarbejdere til gode, der ved deres  

 indsats har haft afgørende betydning for resultatet af effektiviseringen.  

 Udlodningen kan f.eks. ske i form af omklassificeringer.
9. INDIVIDUELT BEGRUNDET AFSKED Individuelle afskedigelser begrundet i mangelfuld udfyldelse af jobbet på  

 grund af sygdom, utilstrækkelige evner mv. kan på sagligt grundlag  

 gennemføres uafhængigt af institutionens aktuelle personalereduktion.
APD vil  

 kunne indgå i rådgivningen i sådanne sager.
For tjenestemænd gælder specielt, at uansøgt afsked altid skal forelægges  

 for APD, inden afsked varsles.
Denne forelæggelse er begrundet bl.a. i  

 hensynet til ligelighed og ensartethed i afgørelserne og hensynet til, at  

 sådan uansøgt afsked medfører en løbende pensionsforpligtelse for staten.
Ved forelæggelsen af sådanne sager lægger APD vægt på at få detaljerede  

 oplysninger om det konkrete grundlag for den påtænkte afsked.
Det har i den  

 forbindelse også betydning, at tjenestemanden - helst skriftligt - er blevet  

 bedt om at forbedre den utilstrækkelige og ikke tilfredsstillende  

 arbejdsindsats, og at det er sagt til tjenestemanden, at manglende forbedring  

 af arbejdsindsatsen kan føre til afsked.
Spørgsmålet om, hvorvidt der  

 foreligger et sagligt afskedigelsesgrundlag, vil dog altid skulle afgøres ud  

 fra en samlet vurdering af omstændighederne i sagen.
BILAG 1 OVERSIGT OVER RELEVANTE LOVE, BEKENDTGØRELSER, CIRKULÆRER MV.
(i parentesen er angivet bilagsnummeret i Finansministeriets  

 Personaleadministrative Vejledning) Afsnit 2.2:
Cirkulære af 29. november 1990 om aftale om samarbejde og samarbejdsudvalg  

 i statens virksomheder og institutioner, APD.nr. 132/90 (7.1) Afsnit 3.2:
Cirkulære af 6. december 1985 om omflytning af overenskomstansatte  

 sekretærer og fuldmægtige i staten (turnusordning), LP.nr. 131/85 (17.24) Cirkulære af 23. oktober 1989 om turnusordning for tjenestemandsansatte  

 fuldmægtige, APD.nr. 90/89 (17.11) Afsnit 3.3:
Bekendtgørelse nr. 563 af 15. november 1977 om omflytningsnævn i henhold  

 til tjenestemandslovens § 13 (37.1) Cirkulære af 28. september 1983 om genbeskæftigelsestilbud til  

 ledigtblivende ikke-tjenestemandsansat personale i staten (37.3) Afsnit 4.2:
 Lovbekendtgørelse nr. 510 af 19. juli 1989 om arbejdsformidling og  

 arbejdsløshedsforsikring mv.
 Lov nr. 111 af 21. marts 1979 om lønmodtageres retsstilling ved  

 virksomhedsoverdragelse.
 Afsnit 5.4:
Aftale af 26. marts 1987 om lønvilkår for visse tjenestemænd i lønramme 35  

 - 40, der i forbindelse med retræte udnævnes i en lavere klassificeret  

 tjenestemandsstilling (38.2) Afsnit 5.5.2:
Bekendtgørelse nr. 238 af 14. april 1989 om fratrædelsesgodtgørelse mv.  

 (39.23) Cirkulæreskrivelse af 3. maj 1989 om bekendtgørelse om  

 fratrædelsesgodtgørelse for tjenestemænd, LP. nr. 035/89 (39.24) Cirkulæreskrivelse af 5. maj 1989 om fratrædelsesgodtgørelse mv., LP.nr.  

 036/89 (39.25) Afsnit 6.3:
Cirkulære af 30. december 1987 om retningslinier for udstedelse af  

 frigørelsesattester til deltidsansatte, LP.nr. 205/87 (36.5) Afsnit 6.5.1:
Cirkulære af 13. april 1984 om fortolkningen af bestemmelse om  

 tjenestefrihed i visse overenskomster, LP.nr. 072/84 (36.6) Afsnit 6.6:
Cirkulære af 26. januar 1972 om ændrede regler om ydelse af understøttelse  

 til ikke-pensionssikret personale i statens tjeneste (40.1) Afsnit 7:
Cirkulære af 28. februar 1979 om førtidspensionering (39.7) Cirkulære af 21. marts 1985 om klassificering af nyoprettede  

 tjenestemandsstillinger mv., LP.nr. 16/85 (12.2) Cirkulære af 22. maj 1989 om ministeriepuljer, LP.nr. 40/89 (15.1) Afsnit 8:
Cirkulære af 8. februar 1988 om aftaler om udlodning af rationaliserings-  

 og effektiviseringsoverskud, LP.nr. 19/88 (12.12) Cirkulære af 22. marts 1988 om aftale om udlodning af rationaliserings- og  

 effektiviseringsoverskud (overenskomstansatte akademikere), LP.nr. 49/88  

 (12.13) BILAG 2 HVOR HENVENDER MAN SIG I APD OM PERSONALE OG OMSTILLING? Nendenfor gives en oversigt over opgaverne i APD's kontorer med hensyn til  

 personale og omstilling.
For at lette ministeriernes kontakt til APD kan APD  

 ved større omstillingsprojekter mv. stille fast(e) kontaktperson(er) til  

 rådighed.
 Omstilling og afskedigelsesretlige spørgsmål på AC's overenskomstområde.  

 Konkrete retræteaftaler og retræteordninger på AC-området (1. kontor).
 Omstilling og afskedigelsesretlige spørgsmål på undervisnings- og  

 forskningsområdet, herunder folkeskolen, bortset fra rådighedsløn og pension  

 (2. kontor).
Omstilling og afskedigelsesretlige spørgsmål på Statsansattes Kartels og  

 Statstjenestemændenes Centralorganisation II's overenskomstområde.
Generelle  

 arbejdsretlige og funktionærretlige spørgsmål (3. kontor).
 Spørgsmål om omstilling og afskedigelse af tjenestemænd, herunder  

 spørgsmål om rådighedsløn og aktualisering af pensionsforpligtelsen, også i  

 forbindelse med opgaveomlægninger og privatiseringer. Øvrige spørgsmål om  

 pension og efterindtægt (5. kontor).
Generelle spørgsmål om tjenestemandsloven og aftaler på  

 tjenestemandsområdet, bortset fra løn- og pensionsspørgsmål.
Den generelle  

 retræteaftale. »§ 55-tillæg«.
Udgiftsdækkende ydelser mv.  

 Samarbejdsaftalen.
Centralrådet for Statens Samarbejdsudvalg (7. kontor).
Personalepolitik og konsulentfirmaregister.
Modernisering og  

 administrative spørgsmål vedrørende: Socialministeriet,  

 Undervisningsministeriet, Indenrigsministeriet, Arbejdsministeriet,  

 Finansministeriet, Sundhedsministeriet og Kulturministeriet (8. kontor).
Ledelses- og organisationsudviklingsprojekter.
Modernisering og  

 administrative spørgsmål vedrørende: Boligministeriet, Forsvarsministeriet,  

 Justitsministeriet, Skatteministeriet, Statsministeriet, Udenrigsministeriet  

 og Økonomiministeriet (9. kontor).
Moderniserings- og afbureaukratiseringsprojekter.
Modernisering og  

 administrative spørgsmål vedrørende: Landbrugsministeriet,  

 Fiskeriministeriet, Trafikministeriet, Kirkeministeriet, Industriministeriet,  

 Miljøministeriet og Energiministeriet (10. kontor).
 Modernisering og administrative spørgsmål vedrørende  

 Kommunikationsministeriet (11. kontor).
