Fremsat den 2. februar 2000 af  

 undervisningsministeren (Margrethe Vestager) Forslag til Lov om Danmarks Pædagogiske  

 Universitet Kapitel 1 Almindelige bestemmelser § 1. Danmarks Pædagogiske Universitet (DPU) er et  

 selvejende universitet under Undervisningsministeriet.
Stk. 2. Universitetet har til opgave at drive forskning og  

 give videregående uddannelse indtil det højeste videnskabelige  

 niveau inden for hele det pædagogiske felt.
Det skal endvidere  

 værne om forskningsfriheden og bidrage til at udbrede kendskab til  

 videnskabens arbejdsmetoder og resultater.
Universitetet skal herunder  

 medvirke til at sikre, at den nyeste viden inden for dets fagområder  

 gøres tilgængelig for Centre for Videregående Uddannelse  

 (CVU er) samt Danmarks Erhvervspædagogiske Læreruddannelse.
 Stk. 3. Universitetet beslutter selv, hvilke uddannelser det  

 vil udbyde, jf. dog § 2, stk. 5, og § 11, stk. 8.  

 Universitetets udbud skal godkendes af undervisningsministeren.
 Stk. 4. Universitetet træffer selv afgørelse om  

 den forskning, der skal drives.
 Stk. 5. Universitetets forelæsninger og mundtlige  

 eksaminer er offentlige med de begrænsninger, der fastsættes af  

 universitetet selv.
 § 2. Undervisningsministeren fastsætter regler om  

 uddannelserne og om adgang til uddannelserne.
 Stk. 2. Undervisningsministeren kan fastsætte regler  

 om:
 1)	Kvalitetskontrol, herunder censorinstitutionen.
 2)	Erhvervelse af doktorgrader.
 3)	Ansættelse af lærere og videnskabelige medarbejdere.
 4)	Klager til universitetet fra de studerende, herunder om klagefrist,  

 i forbindelse med eksaminer og prøver.
 5)	Tilskud og lokaler til de studerendes organisationer.
 Stk. 3. Undervisningsministeren kan indgå samlede  

 aftaler med universitetet om målene for dets virksomhed, herunder den i  

 § 1, stk. 2, 3. pkt., nævnte forpligtelse, og udvikling.
 Stk. 4. Før undervisningsministeren fastsætter  

 regler i henhold til stk. 1 og 2, skal universitetet have lejlighed til  

 at udtale sig, hvis forslagene ikke hidrører fra dette.
 Stk. 5. Undervisningsministeren kan tilbagekalde godkendelser  

 givet efter § 1, stk. 3, hvis der ikke længere er behov for,  

 at uddannelser gennemføres af universitetet, eller hvis universitetet  

 ikke overholder reglerne om uddannelserne eller påbud om at  

 gennemføre konkrete foranstaltninger til opretholdelse af forsvarlige  

 uddannelses- eller undervisningsmæssige forhold.
Kapitel 2 Styrelsesregler Bestyrelse § 3. Danmarks Pædagogiske Universitets overordnede  

 ledelse varetages af en bestyrelse.
Bestyrelsen varetager universitetets  

 interesser som uddannelses- og forskningsinstitution og fastlægger  

 retningslinier for dets langsigtede virksomhed og udvikling.
Stk. 2. Bestyrelsen ansætter og afskediger rektor.
Et af  

 akademisk råd nedsat udvalg udarbejder en begrundet bedømmelse  

 til bestyrelsen af ansøgernes kvalifikationer i henhold til  

 stillingsbeskrivelsen, jf. § 6, stk. 2, nr. 6.
 Stk. 3. Bestyrelsen godkender efter indstilling fra  

 rektor:
 1)	Ansættelse og afskedigelse af forskningschef, uddannelseschef  

 og administrationschef.
 2)	Universitetets organisation, herunder institutstrukturen.
 3)	Universitetets budget.
4)	Forslag til vedtægt.
I vedtægten fastsættes de  

 nærmere regler om universitetets styrelse, de kollegiale organers  

 virksomhed, regler om valg m.v.
Valggruppen for heltidsansatte videnskabelige  

 medarbejdere skal omfatte de ph.d.-stipendiater, der er fuldtidsansat  

 på institutionen, jf. dog § 7, stk. 5, nr. 2.  

 Valgmåderne skal fastsættes med henblik på at sikre en  

 rimelig repræsentation af mindretalsgrupper.
Hvis det i vedtægten  

 fastlægges, at deltidsansatte medarbejdere har stemmeret og er valgbare  

 til bestyrelsen, kan det samtidig besluttes, at ph.d.-studerende i denne  

 relation er at betragte som deltidsansatte.
Vedtægten godkendes af  

 undervisningsministeren.
 5)	Forslag til aftaler, jf. § 2, stk. 3.
 Stk. 4. Bestyrelsen består af en udefra kommende  

 formand, der udpeges af undervisningsministeren, og 10 medlemmer, der udpeges  

 på følgende måde:
 1)	1 udefra kommende medlem udpeges af undervisningsministeren.
 2)	1 udefra kommende medlem udpeges af forskningsministeren.
 3)	1 udefra kommende medlem udpeges af Statens Humanistiske  

 Forskningsråd.
 4)	1 udefra kommende medlem udpeges i fællesskab af Statens  

 Samfundsvidenskabelige Forskningsråd og Statens Naturvidenskabelige  

 Forskningsråd.
 5)	1 udefra kommende medlem udpeges i fællesskab af de organer,  

 der rådgiver undervisningsministeren om pædagogiske  

 universitetsuddannelser.
 6)	1 udefra kommende medlem udpeges i fællesskab af de organer,  

 der rådgiver undervisningsministeren om uddannelser til lærer i  

 folkeskolen og til pædagog.
 7)	1 medlem som repræsentant for de videnskabelige medarbejdere  

 og lærere valgt af og blandt disse.
 8)	1 medlem som repræsentant for det teknisk-administrative  

 personale valgt af og blandt disse.
 9)	2 medlemmer som repræsentanter for de studerende valgt af og  

 blandt medlemmerne af de studerendes råd, jf. § 9.
Stk. 5. De udefra kommende medlemmer skal være kyndige i  

 spørgsmål vedrørende forskning og uddannelse.
Bestyrelsen  

 vælger en næstformand blandt disse medlemmer.
 Stk. 6. Ved stemmelighed er formandens eller i dennes  

 fravær næstformandens stemme udslaggivende.
 § 4. Bestyrelsen er over for undervisningsministeren ansvarlig  

 for universitetets virksomhed, herunder for forvaltningen af de statslige  

 tilskud m.v., jf. § 11.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 undervisningsministeren beslutte, 1)	at bestyrelsens opgaver eller dele heraf i en periode varetages af  

 personer, der udpeges af undervisningsministeren, eller 2)	at bestyrelsen træder tilbage, således at en ny  

 bestyrelse skal vælges.
 Stk. 3. Hvis bestyrelsen ved sine dispositioner bringer  

 universitetets videreførelse i fare, kan undervisningsministeren  

 beslutte, at bestyrelsen straks træder tilbage, og kan i forbindelse  

 hermed indsætte et midlertidigt styre, indtil der er udpeget en ny  

 bestyrelse.
Rektor § 5. Den daglige ledelse af universitetet varetages af rektor,  

 og denne træffer afgørelse i alle sager, jf. dog § 6,  

 stk. 2, § 7, stk. 2, og § 8, stk. 4-6.
Stk. 2. Rektor fordeler det budget for universitetet, som  

 bestyrelsen har godkendt.
Fordelingen til institutter sker på grundlag  

 af akademisk råds godkendelse af grundforskningsbudgettet, jf.  

 § 6, stk. 2, nr. 1.
 Stk. 3. Rektor deltager i bestyrelsens møder og stiller  

 sekretariatsbistand til rådighed for denne.
 Stk. 4. Rektor fastsætter nærmere regler om  

 disciplinære foranstaltninger over for de studerende.
Stk. 5. Rektor kan i særlige tilfælde beslutte, at  

 der inden valgperiodens udløb skal udskrives nyvalg til akademisk  

 råd, institutbestyrelser og studienævn.
Rektor kan endvidere i  

 særlige tilfælde overtage akademisk råds,  

 institutbestyrelsers og studienævns opgaver, hvorved § 6,  

 stk. 2, § 7, stk. 2, og § 8, stk. 4-6, fraviges.
Akademisk råd § 6. Ved universitetet oprettes et akademisk råd.
 Stk. 2. Akademisk råd har følgende  

 opgaver:
 1)	Godkendelse af universitetets grundforskningsbudget inden for de  

 rammer, bestyrelsen har fastlagt i henhold til § 3, stk. 3, nr.  

 3.
 2)	Godkendelse af studieordninger.
 3)	Nedsættelse af sagkyndige udvalg, der skal bedømme  

 videnskabelige arbejder med henblik på erhvervelse af ph.d.- og  

 doktorgrader.
 4)	Tildeling af ph.d.- og doktorgrader.
 5)	Indstilling til rektor om sammensætningen af sagkyndige  

 udvalg, der skal bedømme ansøgere til videnskabelige  

 stillinger.
6)	Nedsættelse af et udvalg, der udarbejder en begrundet  

 bedømmelse til bestyrelsen om ansøgerne til stillingen som  

 rektor.
Rektor kan ikke indgå i udvalget.
 Stk. 3. Akademisk råd har i øvrigt ret til at  

 udtale sig om alle akademiske forhold af væsentlig betydning for  

 universitetet og har pligt til at drøfte de akademiske forhold, rektor  

 forelægger for det.
 Stk. 4. Akademisk råd består af rektor, der er  

 født formand, universitetets institutledere, jf. § 7,  

 stk. 1, universitetets studieledere, jf. § 8, stk. 2 og 7, 2  

 repræsentanter for de videnskabelige medarbejdere og lærere valgt  

 af og blandt disse og 2 studerende valgt af og blandt medlemmerne af de  

 studerendes råd.
Institutter og institutledelse § 7. Forskning og aktiviteter i tilknytning hertil  

 foregår ved institutter.
Ved hvert institut vælges en  

 institutleder og en institutbestyrelse.
Hvis der er færre end 10  

 videnskabelige medarbejdere på instituttet, kan valg af en  

 institutbestyrelse undlades.
 Stk. 2. Institutbestyrelsen fastlægger generelle  

 retningslinier for instituttets virksomhed og udvikling og godkender  

 instituttets budget inden for de rammer, bestyrelsen og rektor har  

 fastlagt.
 Stk. 3. Institutlederen varetager efter bemyndigelse fra  

 rektor og efter retningslinier fastlagt af institutbestyrelsen instituttets  

 daglige ledelse, herunder planlægning og fordeling af arbejdsopgaver.  

 Institutlederen kan pålægge medarbejdere at løse bestemte  

 opgaver med respekt for deres frie valg af videnskabelige metoder.
Stk. 4. Institutlederen vælges blandt professorer og  

 heltidsansatte lektorer ved instituttet for normalt 3 år med mulighed  

 for genvalg.
Institutlederen vælges af alle videnskabelige medarbejdere  

 og de teknisk-administrative medarbejdere med hovedstilling ved instituttet,  

 dog således at de videnskabelige medarbejderes stemmeandel udgør  

 mindst 50 pct.
Rektor godkender den valgte institutleder.
 Stk. 5. Institutbestyrelsen, der består af en formand og  

 4 medlemmer, sammensættes på følgende måde:
 1)	Institutlederen er født formand.
 2)	2 medlemmer vælges blandt professorer og heltidsansatte  

 lektorer af instituttets videnskabelige medarbejdere med hovedstilling ved  

 instituttet, bortset fra ph.d.-stipendiater.
 3)	1 medlem vælges af og blandt ph.d.-stipendiater og  

 ph.d.-studerende ved instituttet.
 4)	1 medlem vælges af og blandt de teknisk-administrative  

 medarbejdere ved instituttet.
 Stk. 6. På institutter med 30 videnskabelige  

 medarbejdere og derover kan institutbestyrelsen ud over formanden være  

 på 8 medlemmer, der vælges og fordeles efter samme forholdstal  

 som i stk. 5.
 Stk. 7. Ved stemmelighed er formandens stemme  

 udslaggivende.
 Stk. 8. Hvis mindst 2/3 af institutbestyrelsens medlemmer  

 mener, at institutlederen i væsentligt omfang ikke handler i  

 overensstemmelse med de beslutninger, der er truffet efter stk. 2, kan  

 de indstille til rektor, at institutlederens hverv bringes til  

 ophør.
Studienævn og studieleder § 8. Der nedsættes studienævn for universitetets  

 uddannelser.
Stk. 2. Hvert studienævn består af et lige stort  

 antal lærere og studerende, i alt højst 10. I forhold til et  

 studienævn for forskeruddannelsen regnes ph.d.-stipendiater, der er  

 fuldtidsansat på institutionen, for ph.d.-studerende.
Lærerne  

 vælges for 3 år ad gangen af og blandt de lærere, der  

 underviser inden for det pågældende studienævns  

 område.
Mindst halvdelen af lærerne skal være  

 heltidsansatte videnskabelige medarbejdere.
De studerende vælges for 1  

 år ad gangen af og blandt de studerende, der studerer inden for det  

 pågældende studienævns område.
Studienævnet  

 vælger af sin midte blandt de heltidsansatte videnskabelige  

 medarbejdere en formand.
Studienævnet vælger af sin midte blandt  

 de studerende en næstformand.
Næstformanden deltager i  

 tilrettelæggelsen af studienævnets arbejde.
 Stk. 3. Ved stemmelighed træffer rektor  

 afgørelsen.
Stk. 4. Studienævnet godkender undervisningsplanen,  

 herunder rekvirering af undervisning, og udarbejder forslag til  

 studieordning.
Studienævnet behandler endvidere alle former for  

 evaluering inden for studienævnets område.
 Stk. 5. Universitetet skal høre studienævnet  

 om:
 1)	Forslag til uddannelsesbekendtgørelser.
 2)	Forslag til generelle regler for eksamen, karaktergivning og  

 undervisning.
 3)	Forhold, der i øvrigt vedrører undervisningen inden  

 for det pågældende studienævns område.
 Stk. 6. Studienævnet kan inden for de fastsatte  

 generelle retningslinier dispensere fra uddannelsesbekendtgørelsens  

 bestemmelser efter regler fastsat heri og fra studieordningens bestemmelser  

 inden for bekendtgørelsens rammer.
Stk. 7. Formanden for studienævnet er tillige  

 studieleder.
Studielederen forestår efter bemyndigelse fra rektor den  

 praktiske tilrettelæggelse af den pågældende uddannelse og  

 disponerer de tildelte undervisningsressourcer.
Rektor godkender  

 studielederen.
 Stk. 8. Hvis mindst 2/3 af studienævnets medlemmer  

 bortset fra formanden mener, at studielederen i væsentligt omfang ikke  

 handler i overensstemmelse med de beslutninger, der er truffet efter  

 stk. 4, kan de indstille til rektor, at studielederens hverv bringes til  

 ophør.
Andre organer § 9. Ved universitetet oprettes et råd, der  

 repræsenterer de studerende.
De studerendes råd er  

 rådgivende for universitetets ledelse i alle spørgsmål om  

 universitetets virksomhed, som forelægges dette af ledelsen, eller som  

 rådet selv ønsker at tage op over for ledelsen.  

 Spørgsmål af væsentlig betydning for de studerende skal  

 forelægges for rådet.
Rådet vælger blandt sine  

 medlemmer de studerendes repræsentanter i bestyrelsen og akademisk  

 råd, jf. § 3, stk. 4, nr. 9, og § 6, stk. 4.
 Stk. 2. Nærmere regler om rådets  

 sammensætning og virkemåde fastsættes i universitetets  

 vedtægt.
§ 10. Bestyrelsen nedsætter et repræsentantskab,  

 der drøfter universitetets forskning, uddannelse og øvrige  

 virksomhed og afgiver udtalelser herom til bestyrelsen og til  

 Undervisningsministeriet.
Repræsentantskabet har indtil 40 medlemmer og  

 sammensættes af repræsentanter for kredse med interesse i  

 universitetets virksomhed.
 Stk. 2. Nærmere regler om repræsentantskabets  

 sammensætning og virkemåde fastsættes i universitetets  

 vedtægt.
Kapitel 3 Økonomiske forhold § 11. Undervisningsministeren yder Danmarks Pædagogiske  

 Universitet et grundtilskud, der fastsættes på de årlige  

 finanslove.
 Stk. 2. Undervisningsministeren yder tilskud til  

 universitetets forsknings-, undervisnings- og formidlingsvirksomhed, til  

 Danmarks Pædagogiske Universitetsbibliotek, jf. § 20, og til andre  

 opgaver, som er henlagt til universitetet.
 Stk. 3. Tilskuddet til universitetets godkendte  

 undervisningsvirksomhed, til bygningsdrift og til administration, ledelse  

 m.v. fastlægges ud fra takster fastsat på de årlige  

 finanslove for grupper af uddannelser og antal årsstuderende.  

 Undervisningsministeren fastsætter regler for opgørelse af antal  

 årsstuderende.
 Stk. 4. Undervisningsministeren yder tilskud til  

 universitetets erhvervelse og opretholdelse af lokaler, bygninger og arealer.  

 Tilskuddet fastlægges ud fra takster fastsat på de årlige  

 finanslove, antal årsstuderende samt forskningsaktiviteten og  

 biblioteksaktiviteten.
 Stk. 5. Undervisningsministeren kan yde lån til  

 forskellige institutionsformål, herunder til køb af  

 apparatur.
 Stk. 6. Undervisningsministeren kan yde lån eller  

 tilskud til universitetet, hvis det efter undervisningsministerens  

 skøn er kommet i en særlig vanskelig økonomisk situation.  

 Lånet eller tilskuddet er betinget af, at universitetet følger  

 undervisningsministerens krav til omlægning af universitetets aktivitet  

 med henblik på genopretning af universitetets økonomi.
Stk. 7. Universitetet disponerer frit inden for sit  

 formål ved anvendelse af de statslige tilskud og øvrige  

 indtægter under ét.
Det er dog en betingelse, at den  

 undervisning, hvortil tilskud er ydet, gennemføres i overensstemmelse  

 med gældende regler og for det antal studerende, der er ydet tilskud  

 for, og at tilskud i øvrigt anvendes inden for universitetets  

 formål og i overensstemmelse med gældende regler.
Universitetet  

 kan opspare tilskud til anvendelse til universitetets formål i  

 følgende finansår.
 Stk. 8. Undervisningsministeren kan ved fuldtidsstudier  

 fastlægge minimums- og maksimumsrammer for den tilgang, der  

 udløser bevillinger til uddannelserne.
 Stk. 9. Universitetet kan for ph.d.-studerende, hvis  

 uddannelse finansieres af eksterne midler, og for visse udenlandske  

 studerende opkræve betaling for deltagelse i undervisning og  

 eksamen.
Stk. 10. Undervisningsministeren kan indhente oplysninger fra  

 universitetet om uddannelserne, de studerende, udstyr, personale og  

 universitetets drift til brug for beregning af tilskud, gennemgang af  

 årsregnskaber og udarbejdelse af statistik.
Undervisningsministeren kan  

 bestemme, at sådanne oplysninger afleveres i elektronisk form.
 Stk. 11. Undervisningsministeren godkender og fastlægger  

 myndighedskrav til universitetets administrative systemer og kan herunder  

 beslutte, at universitetet anvender fælles administrative systemer med  

 andre institutioner.
 Stk. 12. Undervisningsministeren kan efter drøftelse  

 med finansministeren pålægge universitetet for en periode at  

 udskyde igangsættelse af planlagte byggerier af en vis størrelse  

 under hensyn til landsdækkende eller regional konjunkturregulering af  

 bygge- og anlægsvirksomheden.
 § 12. Undervisningsministeren kan fastsætte  

 nærmere regler om vilkår og betingelser for tilskud og lån  

 efter § 11. Undervisningsministeren fastsætter efter forhandling  

 med finansministeren nærmere regler om universitetets budget- og  

 bevillingssystem og om udbetaling af tilskud, herunder forskudsvis  

 udbetaling, til universitetet.
§ 13. Hvis universitetet ikke følger bestemmelserne i  

 denne lov, de regler eller aftaler, der er fastsat eller indgået i  

 henhold til loven, eller undervisningsministerens påbud, kan  

 undervisningsministeren tilbageholde tilskud, lade tilskud bortfalde helt  

 eller delvis eller kræve tilskud tilbagebetalt helt eller delvis.  

 Tilsvarende gælder, hvis universitetet begæres erklæret  

 konkurs, standser sine betalinger, eller der i øvrigt er fare for, at  

 universitetets virksomhed må indstilles.
Undervisningsministeren kan  

 desuden kræve tilskud tilbagebetalt, hvis grundlaget for  

 tilskudsberegningen eller tilskudsberegningen i øvrigt har været  

 fejlagtig.
For meget udbetalt tilskud kan modregnes i kommende  

 tilskudsudbetalinger.
 § 14. Efter regler fastsat af undervisningsministeren kan  

 universitetet indgå aftaler af ikke-kommerciel karakter med selvejende  

 institutioner og organisationer, der har tilknytning til universitetet, og  

 hvis hovedformål er knyttet til universitetets formål.
§ 15. Universitetet skal følge de af finansministeren  

 fastsatte eller aftalte regler om løn- og  

 ansættelsesvilkår, herunder om pensionsforhold, for det  

 personale, der er ansat ved universitetet.
Universitetet skal endvidere  

 følge de af finansministeren fastsatte eller aftalte regler om  

 særskilt vederlæggelse.
 Stk. 2. Bestemmelserne i § 10 og §§ 19-25 i lov om  

 tjenestemænd finder anvendelse på det personale ved  

 universitetet, der er ansat på vilkår svarende til  

 tjenestemandsvilkår. § 21, stk. 4, i tjenestemandsloven  

 gælder for medlemmer af bestyrelsen.
 Stk. 3. Beslutning om suspension, iværksættelse af  

 tjenstlig undersøgelse, udpegning af forhørsleder, ikendelse af  

 disciplinærstraf og anlæggelse af injuriesøgsmål  

 træffes af bestyrelsen.
 § 16. Bestyrelsen skal forvalte universitetets midler,  

 så de bliver til størst mulig gavn for universitetets  

 formål.
 Stk. 2. Universitetet er forpligtet til at vedligeholde sine  

 bygninger på et forsvarligt niveau i overensstemmelse med en af  

 bestyrelsen godkendt flerårig plan og til at sikre en forsvarlig  

 standard af udstyr m.v. til de tilskudsberettigede aktiviteter.
 Stk. 3. Undervisningsministeren kan efter forhandling med by-  

 og boligministeren fastsætte nærmere regler om universitetets  

 byggevirksomhed.
 Stk. 4. Universitetet skal under størst mulig  

 hensyntagen til sikkerheden anbringe de likvide midler på en eller  

 flere af følgende måder:
 1)	I fondsaktiver eller gældsbreve, for hvilke den danske stat  

 eller en dansk kommune står som udsteder eller garant.
 2)	I fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn.
 3)	Som indestående i pengeinstitutter hjemmehørende i  

 Danmark eller i et andet land inden for Det Europæiske  

 Økonomiske Samarbejdsområde (EØS).
 4)	I værdipapirer, bortset fra aktier, som i øvrigt efter  

 deres art og sikkerhed kan stilles i klasse med de i nr. 1 og 2 nævnte  

 aktiver.
 § 17. Universitetets regnskabsår er finansåret.  

 Ved regnskabsårets afslutning udarbejdes et årsregnskab  

 omfattende resultatopgørelse, balance og anlægsoversigt.  

 Regnskabet skal underskrives af bestyrelsen og af rektor.
 Stk. 2. Universitetets regnskab revideres af rigsrevisor i  

 henhold til lov om revisionen af statens regnskaber m.m.
Stk. 3. Regnskabet opstilles efter regler, der  

 fastsættes af undervisningsministeren.
Universitetets  

 regnskabsføring skal være i overensstemmelse med regler fastsat  

 af undervisningsministeren.
 Stk. 4. Rigsrevisor kan med undervisningsministeren aftale, at  

 revisionsopgaver i henhold til stk. 2 varetages i et nærmere  

 fastlagt samarbejde mellem rigsrevisor og en institutionsrevision.  

 Institutionsrevisionen udføres af en statsautoriseret eller  

 registreret revisor.
§ 18. Hvis det af revisionen fremgår, at der foreligger  

 lovovertrædelser eller andre uacceptable forhold i forbindelse med  

 forvaltningen af universitetets midler, skal undervisningsministeren snarest  

 iværksætte foranstaltninger til genoprettelse af en lovlig og  

 forsvarlig forvaltning.
Det samme gælder, hvis undervisningsministeren  

 på anden måde bliver gjort bekendt med de nævnte  

 forhold.
 § 19. Nedlægges universitetet som selvejende  

 institution, overgår dets arealer, egne bygninger og anlæg samt  

 formue i øvrigt til staten.
Kapitel 4 Forskellige bestemmelser § 20. Danmarks Pædagogiske Universitetsbibliotek (DPUB)  

 er en enhed under Danmarks Pædagogiske Universitet.
 Stk. 2. Danmarks Pædagogiske Universitetsbibliotek  

 varetager opgaver som nationalt pædagogisk informationscenter og  

 forskningsbibliotek for Danmarks Pædagogiske Universitet.
Stk. 3. Danmarks Pædagogiske Universitetsbibliotek ledes  

 af en bibliotekschef efter bemyndigelse fra rektor.
Bestyrelsen godkender en  

 langsigtet udviklingsplan for biblioteket efter indstilling fra rektor.
 Stk. 4. I tilknytning til biblioteket oprettes et  

 rådgivende biblioteksudvalg, der sammensættes af bestyrelsen  

 efter indstilling fra akademisk råd, de studerendes råd samt  

 eksterne samarbejdspartnere og brugere af biblioteket.
 Stk. 5. De nærmere regler om bibliotekets formål  

 og virksomhed og om biblioteksudvalget fastsættes i universitetets  

 vedtægt.
 § 21. Efter nærmere regler fastsat af  

 undervisningsministeren kan klager over universitetets afgørelser  

 indbringes for ministeren eller for et af undervisningsministeren oprettet  

 særligt klagenævn, hvis afgørelse ikke kan indbringes for  

 anden administrativ myndighed.
 Stk. 2. Retlige spørgsmål ved afgørelser  

 om en studerendes retsstilling kan altid indbringes for  

 undervisningsministeren.
 § 22. Beslutning om at anlægge retssag mod  

 bestyrelsesmedlemmer, rektor eller andre i anledning af tab  

 påført institutionen kan træffes af bestyrelsen eller af  

 undervisningsministeren.
 § 23. Undervisningsministeren kan fastsætte  

 særlige regler for dele af universitetet, der varetager særlige  

 opgaver, eller hvor særlige forhold tilsiger det.
Stk. 2. Undervisningsministeren kan i forbindelse med et  

 samarbejde mellem universitetet og institutioner omfattet af  

 universitetsloven eller andre forskningsinstitutioner samt Centre for  

 Videregående Uddannelse (CVU er) godkende undtagelser fra lovens  

 bestemmelser og fastsætte særlige regler herfor efter indstilling  

 fra de berørte institutioner.
Godkendelsen sker, når det drejer  

 sig om samarbejde med institutioner omfattet af universitetsloven, efter  

 forhandling med forskningsministeren, og når det drejer sig om  

 samarbejde med sektorforskningsinstitutioner, efter forhandling med  

 vedkommende minister.
Kapitel 5 Overgangs- og ikrafttrædelsesbestemmelser § 24. Loven træder i kraft den 1. juli 2000.
Stk. 2. Danmarks Pædagogiske Universitet oprettes ved  

 sammenlægning af Danmarks Lærerhøjskole, Danmarks  

 Pædagoghøjskole og Danmarks Pædagogiske Institut og  

 overtager de pågældende institutioners aktiver og gæld som  

 helhed.
Staten overdrager på nærmere aftalte vilkår til  

 universitetet de statsejendomme, som er stillet til rådighed for  

 Danmarks Lærerhøjskole.
Udstyr og lignende, der til brug for de  

 sammenlagte institutioner er stillet til rådighed af staten, samt  

 opsparing overgår til universitetets ejendom.
Stk. 3. Rektor overdrager under ansvar over for  

 undervisningsministeren og efter ministerens nærmere bestemmelse ved  

 spaltning den del af universitetets aktiver og gæld, der knytter sig  

 til efter- og videreuddannelsesaktiviteter til og med diplomniveau, til  

 Centre for Videregående Uddannelse (CVU er), jf. lov om Centre for  

 Videregående Uddannelse og andre selvejende institutioner for  

 videregående uddannelse m.v., med henblik på, at forpligtelsen  

 til at udbyde efter- og videreuddannelse for lærere i folkeskolen og  

 pædagoger efter henholdsvis lov om Danmarks Lærerhøjskole,  

 jf. lovbekendtgørelse nr. 58 af 29. januar 1987, og §§ 23 a og 23  

 b i lov om uddannelse af pædagoger overtages af de  

 pågældende CVU er.
Ministeren påser, at overdragelse sker  

 til CVU er med en faglig profil, en økonomisk og institutionel  

 bæredygtighed, en regional forankring m.v., der sætter dem i  

 stand til at varetage denne forpligtelse på nærmere vilkår  

 eller efter regler, der efter lov om Centre for Videregående Uddannelse  

 og andre selvejende institutioner for videregående uddannelse m.v.  

 fastsættes af ministeren.
Overdragelse af alle de nævnte  

 aktiviteter gennemføres inden udløbet af opbygningsperioden i  

 stk. 8.
 Stk. 4. Sammenlægningen efter stk. 2 og  

 efterfølgende spaltning efter stk. 3 kan gennemføres uden  

 kreditorernes samtykke.
 Stk. 5. Undervisningsministeren fastsætter regler,  

 hvorefter aktieselskabslovens kapitel 15 med de fornødne tilpasninger  

 finder anvendelse på sammenlægningen i stk. 2 og spaltning efter  

 stk. 3.
 Stk. 6. Tjenestemænd, der er ansat ved eller gør  

 tjeneste ved Danmarks Lærerhøjskole, Danmarks  

 Pædagoghøjskole eller Danmarks Pædagogiske Institut, og  

 som får tilbudt tjeneste i en tilsvarende stilling ved Danmarks  

 Pædagogiske Universitet, ved et Center for Videregående  

 Uddannelse (CVU), jf. lov om Centre for Videregående Uddannelse og  

 andre selvejende institutioner for videregående uddannelse m.v., eller  

 eventuelt ved anden statsinstitution eller andre selvejende institutioner for  

 videregående uddannelser, har ikke krav på ventepenge,  

 rådighedsløn eller pension som følge af de tre  

 institutioners nedlæggelse, men kan ved overgang til tjeneste ved en af  

 de nævnte institutioner vælge at opretholde deres  

 ansættelsesforhold som statstjenestemænd.
Stk. 7. Den institution, som de i stk. 6 nævnte  

 tjenestemænd overgår til tjeneste ved, afholder udgifterne til  

 løn og pensionsbidrag for de pågældende, herunder  

 eventuelle udgifter til ventepenge, rådighedsløn og  

 efterindtægt af løn.
Udgifterne til aktuel pension afholdes af  

 staten.
 Stk. 8. I en opbygningsperiode, der løber fra lovens  

 ikrafttræden, jf. stk. 1, til 1. juli 2005, gælder kapitel 2  

 med de tilpasninger, der følger af følgende  

 undtagelser:
 1)	Undervisningsministeren udpeger på baggrund af opslag  

 universitetets rektor forud for nedsættelse af de styrende organer,  

 herunder bestyrelsen og akademisk råd.
 2)	Rektor udpeger institutledere og studieledere.
3)	Rektor forestår under ansvar over for undervisningsministeren  

 og efter ministerens nærmere bestemmelse de i stk. 3 nævnte  

 efter- og videreuddannelsesaktiviteter, indtil ministeren har truffet  

 beslutning om aktiviteternes overdragelse til Centre for Videregående  

 Uddannelse.
Rektor kan delegere sin kompetence vedrørende disse  

 aktiviteter.
 4)	Medlemmer af Danmarks Lærerhøjskoles  

 institutbestyrelser og studienævn samt institutledere og studieledere  

 fortsætter deres hverv og træffer alene de beslutninger, der er  

 nødvendige for driften, indtil valg er afholdt efter regler fastsat i  

 universitetets vedtægt, og indtil rektor har udpeget nye institutledere  

 og studieledere.
 5)	De studerendes råd på Danmarks  

 Lærerhøjskole fortsætter, indtil valg af de studerendes  

 råd, jf. § 9, er afholdt efter regler fastsat i universitetets  

 vedtægt.
 Stk. 9. Hvis Danmarks Lærerhøjskole og Danmarks  

 Pædagogiske Institut pr. 31. december 1999 har et akkumuleret udsving  

 henholdsvis opsparing, udbetaler Undervisningsministeriet beløbet til  

 institutionerne ved overgangen til Danmarks Pædagogiske Universitet pr.  

 1. juli 2000. Hvis Danmarks Lærerhøjskole og Danmarks  

 Pædagogiske Institut har et underskud pr. 1. januar 2000 modregnes  

 dette i tilskuddet for 2000. Den endelige regulering af et akkumuleret  

 udsving henholdsvis opsparing samt underskud foretages, når  

 statsregnskabet for 1999 er godkendt.
 Stk. 10. Ved overgangen pr. 1. juli 2000 gennemføres en  

 opgørelse og afregning over Danmarks Lærerhøjskoles og  

 Danmarks Pædagogiske Instituts mellemregning med staten for perioden 1.  

 januar 2000 til 30. juni 2000.
 Stk. 11. Danmarks Pædagoghøjskole aflægger  

 et afsluttende årsregnskab pr. 30. juni 2000.
 § 25. Følgende love og bestemmelser  

 ophæves:
 1)	Lov om Danmarks Lærerhøjskole, jf.  

 lovbekendtgørelse nr. 58 af 29. januar 1987.
 2)	§ 2, stk. 4, § 10, stk. 2, 2. pkt., og  

§ 12, stk. 4, i lov om universiteter m.fl.  

 (universitetsloven), jf. lovbekendtgørelse nr. 1177 af 22. december  

 1999.
 § 26. I § 17, stk. 2, i lov om uddannelse af  

 lærere til folkeskolen, jf. lovbekendtgørelse nr. 608 af 10.  

 juli 1997, ændres »Danmarks Lærerhøjskole« til: »Danmarks  

 Pædagogiske Universitet«.
 § 27. I lov om uddannelse af pædagoger, jf.  

 lovbekendtgørelse nr. 796 af 3. september 1996, foretages  

 følgende ændringer:
 1. I § 22, stk. 2, ændres »Danmarks  

 Pædagoghøjskole« til: »Danmarks Pædagogiske  

 Universitet«.
 2. § 23 og § 23 a ophæves, og i  

§ 23 b udgår: »og Danmarks  

 Pædagoghøjskole«.
 3. I § 24, stk. 1, udgår: »og Danmarks  

 Pædagoghøjskoles«.
 § 28. I lov nr. 290 af 12. maj 1999 om Danmarks  

 Evalueringsinstitut foretages følgende ændringer:
 1. I § 11, stk. 2, udgår: »bortset fra  

 Danmarks Lærerhøjskole«.
 2. I bilag 1, nr. 4, ændres »Lov om Danmarks  

 Lærerhøjskole, jf. lovbekendtgørelse nr. 58 af 29. januar  

 1987« til: »Lov nr. .. ... af ..... 2000 om Danmarks Pædagogiske  

 Universitet«.
 § 29. Følgende bekendtgørelser  

 ophæves:
 1)	Undervisningsministeriets bekendtgørelse nr. 402 af 20. maj  

 1994 om regionale udvalg for læreres efteruddannelse.
 2)	Undervisningsministeriets bekendtgørelse nr. 38 af 2. marts  

 1965 om Danmarks Pædagogiske Institut.
 Stk. 2. De ved lovens ikrafttræden nedsatte regionale  

 udvalg fungerer dog videre, indtil der er nedsat efter- og  

 videreuddannelsesudvalg for området.
Bemærkninger til lovforslaget Almindelige bemærkninger Internationalt og nationalt erkendes nødvendigheden  

 af et bredt og højt kompetenceniveau i hele befolkningen.
Det er af  

 vital betydning for den enkelte, arbejdsmarkedet og samfundet som helhed.
Det  

 betyder, at der er behov for uddannelser af høj kvalitet og relevans  

 samt styrkede efter- og videreuddannelsesmuligheder for undervisere og  

 pædagoger, som er baseret på et tæt og dynamisk samspil  

 mellem forskning, uddannelse og den praktiske virkelighed på  

 uddannelsesinstitutioner, pædagogiske institutioner samt andre  

 offentlige og private arbejdspladser.
Der vil derfor i stigende grad blive stillet nye og  

 øgede krav til den pædagogiske forskning, herunder  

 uddannelsesforskning.
Den pædagogiske forskning må bidrage til at  

 vise nye veje, og resultater fra forskningen må føres ud i  

 livet, så de kan forbedre praksis.
Dette stiller store krav også  

 til den empiriske side af forskning i pædagogik, uddannelse og livslang  

 læring.
Det er i dag afgørende at have en stærk og  

 omfattende pædagogisk forskning og tilsvarende uddannelse opbygget  

 på baggrund af nyeste forskningsbaserede viden og resultater, der kan  

 bidrage til en fortsat udvikling af det danske samfund til gavn for hele  

 befolkningen.
Etablering af et pædagogisk universitet har til  

 formål at bidrage til et samlet kvalitetsløft af dansk forskning  

 og uddannelse i pædagogik og læring.
Det er visionen, at  

 universitetet - gennem opbygning over en årrække - skal blive et  

 internationalt førende universitet og dynamisk kraftcenter for  

 forskning og uddannelse i pædagogik, læring og  

 kompetenceudvikling.
Heri ligger også et krav om, at det  

 pædagogiske universitet skal ligge kvalitetsmæssigt i front, og  

 at forskningen skal kunne måle sig med den bedste danske og udenlandske  

 forskning inden for området.
 En belysning og afdækning af omfanget og karakteren  

 af dansk forskning i pædagogik og uddannelse gennemført af  

 Danmarks Pædagogiske Institut (DPI) viser, at en samling af betydelige  

 dele af dansk forskning ved Danmarks Pædagogiske Universitet (DPU) ved  

 sammenlægning af Danmarks Lærerhøjskole (DLH), Danmarks  

 Pædagogiske Institut (DPI) og Danmarks Pædagoghøjskole  

 (DPH) vil betyde, at universitetet inden for det brede pædagogiske  

 forskningsområde vil repræsentere et betydeligt samlet volumen af  

 forskerårsværk.
Danmarks Pædagogiske Universitet vil som en af sine  

 hovedopgaver også have fagdidaktisk forskning i relation til  

 folkeskolens fag og undervisningsfag på øvrige  

 uddannelsesniveauer.
Denne fagdidaktiske forskning forudsætter en  

 høj faglig standard på universitetet.
Et samarbejde mellem  

 Danmarks Pædagogiske Universitet og øvrige universiteter inden  

 for relevante forskningsområder og om relevante uddannelsesopgaver,  

 hvor de hver især bidrager med deres særlige forskningskompetence  

 inden for henholdsvis fagdidaktik og videnskabsfag bag undervisningsfagene,  

 kan bidrage til en samlet udvikling af samspillet mellem pædagogik og  

 disse videnskabsfag til gavn for såvel det pædagogiske  

 universitet som de andre universiteter.
Også andre former for faglighed  

 i pædagogers og underviseres arbejdsfelter vil blive tilgodeset,  

 herunder social- og specialpædagogik samt pædagogik rettet mod  

 børn, unge og voksne.
Et tæt samspil mellem DPU og de  

 øvrige universiteter er derfor også et nødvendigt element  

 i en oprustning og et samlet kvalitetsløft af dansk pædagogisk  

 forskning og uddannelse som helhed og på udvalgte fagdidaktiske  

 områder.
Skal Danmarks Pædagogiske Universitet inden for en  

 relativ kort tidshorisont bidrage til et samlet løft af  

 pædagogisk forskning og uddannelse indtil højeste videnskabelige  

 niveau, er det nødvendigt, at universitetet i sin styrelsesform bliver  

 baseret på klare kompetencer og en handlekraftig ledelse på alle  

 niveauer samt stærke institutter med forskningsmæssig autonomi og  

 frihed.
Kun derved kan der opbygges et nyt universitet med nye opgaver, en  

 bredere forskningsprofil, en helt ny institutstruktur, nye  

 forskningsprogrammer og nye uddannelser og et universitet, der indgår i  

 tætte samarbejdsrelationer med de øvrige universiteter og  

 forskningsmiljøer samt Centre for Videregående Uddannelse (CVU  

 er), jf. nedenfor.
Etablering af Danmarks Pædagogiske Universitet er  

 led i de senere års bestræbelser på at styrke og opruste  

 dansk pædagogisk forskning, herunder uddannelsesforskning.
Denne proces  

 har bl.a. omfattet etablering af centre ved Syddansk Universitet og Aalborg  

 Universitet samt en række prioriterede forskningsprogrammer inden for  

 det fagdidaktiske område som f.eks. naturfagsdidaktik og  

 læsning.
I forbindelse med en evaluering af Danmarks  

 Lærerhøjskole blev der givet udtryk for et behov for at styrke  

 den pædagogiske forskning, for at koncentrere indsatsen om denne opgave  

 samt for at sikre forbindelsen mellem forskning og uddannelse.
I samme  

 evaluering blev det foreslået, at lærerhøjskolens enheder,  

 der udbyder efter- og videreuddannelse, fik større  

 selvstændighed.
Lovforslaget skal ses i sammenhæng med det samtidig  

 hermed fremsatte forslag til lov om ændring af lov om selvejende  

 institutioner for videregående uddannelser m.v. og en række andre  

 love (Etablering af sektor for Centre for Videregående Uddannelse (CVU  

 er)). Et af hovedformålene med CVU-lovforslaget er at skabe hjemmel til  

 dannelse af CVU er, der er tilstrækkeligt fagligt brede og
stærke til at kunne overtage lærerhøjskolens og  

 pædagoghøjskolens nuværende forpligtelse til efter-  

 og videreuddannelse af folkeskolelærere og pædagoger til og med  

 diplomniveau.
Herved styrkes både grunduddannelsen og efter- og  

 videreuddannelsen af lærere og pædagoger samtidig med, at  

 centrenes forpligtelse til forskningstilknytning - jf. neden for under  

 »Forskningstilknytning og udviklingsforpligtelse« - også kan  

 understøtte centrenes udviklingsforpligtelse.
De bliver således  

 i stand til bl.a. at knytte den nyeste forskning på området til  

 grund-, efter- og videreuddannelsen og udvikle uddannelserne og deres indhold  

 med udgangspunkt i denne forskning og udviklingen inden for professioner og  

 erhvervsområder.
Danmarks Pædagogiske Universitets forskningsprofil og  

 formidlingsforpligtelse Forskning ved Danmarks Pædagogiske Universitet skal  

 som nævnt kunne måle sig med den bedste udenlandske og danske
forskning.
Universitetet skal bygge bro mellem teori og praksis, og  

 forskningen skal være bestemmende for udviklingen af universitetets  

 uddannelser.
Det er et centralt mål, at universitetet skal udvikle den  

 pædagogiske forskning, herunder metodik inden for uddannelsesforskning,  

 og bidrage til at synliggøre dansk pædagogisk forskning  

 både nationalt og internationalt.
Det pædagogiske universitet er forpligtet til  

 empirisk forskning, undersøgelser og dokumentation af praksisformer,  

 der er udvalgt på teoretisk grundlag og med henblik på at belyse  

 tilsigtede og utilsigtede effekter af den førte uddannelsespolitik,  

 herunder voksen- og efteruddannelsespolitik.
Det er afgørende, at det  

 pædagogiske universitet formidler sin forskningsbaserede viden til en  

 bredere kreds uden for den videnskabelige verden, herunder til Centre for  

 Videregående Uddannelse.
Danmarks Pædagogiske Universitet skal forske inden  

 for hele det pædagogiske område, herunder hele  

 uddannelsessystemet og pædagogers arbejdsområder.
Universitetet  

 skal også forske i læring og kompetenceudvikling i bl.a. private  

 og offentlige virksomheder.
Det er opfattelsen, at der vil være store  

 synergieffekter ved i forbindelse med forslaget om et videreuddannelsessystem  

 for voksne at etablere en platform for en samlet satsning på udvikling  

 af forskning i pædagogik og læring for voksne.
På baggrund  

 af den store betydning, der generelt tillægges livslang læring,  

 forudsættes forskning i pædagogik med særlig henblik  

 på voksne at blive et væsentligt satsningsområde for  

 universitetet, bl.a. med henblik på udvikling og udbud af nye efter- og  

 videreuddannelsestilbud til medarbejdere i bl.a. virksomheder,  

 pædagogiske institutioner og uddannelsesinstitutioner.
Som led i den  

 samlede satsning på forskning i pædagogik og læring  

 opprioriteres den nuværende Danmarks Pædagoghøjskoles  

 uddannelsesområder som f.eks. social- og specialpædagogik og  

 institutionsledelse som forskningsfelt.
Dette sker bl.a. med henblik på  

 at sikre en større sammenhængende forskning på tværs  

 af lærer- og pædagogsektoren og for herigennem at bidrage til at  

 skabe en sammenhæng mellem lærere og pædagogers  

 forståelse af menneskers udvikling og læring i forskellige  

 aldre.
I forhold til Danmarks Lærerhøjskoles  

 forskningsfelt, der har været koncentreret om folkeskolen, udvides  

 forskningfeltet for Danmarks Pædagogiske Universitet til at omfatte  

 alle uddannelsesområder, herunder efter- og videreuddannelse, samt  

 pædagogers arbejdsområder.
Danmarks Pædagogiske Institut  

 har i princippet dækket alle disse forskningsfelter, men har,  

 begrænset af sin størrelse, været tvunget til at sprede  

 sine ressourcer og kompetencer.
Samlingen af ressourcer og kompetencer inden  

 for Danmarks Pædagogiske Universitet betyder, at der bliver skabt  

 rammer for, at forskningen kan fastholde sit brede perspektiv på samme  

 ensartede niveau.
Universitetet forudsættes at udvide og udvikle sin  

 kompetence og sin forskning inden for områder som f.eks. fagdidaktik i  

 forhold til naturfag og dansk, pædagogisk filosofi, moderne  

 kognitionsforskning, antropologi, ledelsesteori, uddannelsessociologi,  

 uddannelsesøkonomi, sammenhæng mellem organisations- og  

 institutionskultur og kompetenceudvikling.
Universitetet forventes dermed  

 ikke alene at udvikle nye og bredere forskningskompetencer, der rækker  

 ud over fagdidaktiske områder, men også at skabe  

 forskningsmæssig basis for at udvikle nye uddannelser, der ikke  

 nødvendigvis retter sig mod lærere og pædagoger, og nye  

 uddannelser med nyt indhold for lærer- og pædagogsektoren.
Med  

 henblik på at sikre den højeste videnskabelige kvalitet og  

 maksimal praksisrelevans i forskningen ved Danmarks Pædagogiske  

 Universitet forventes det, at universitetets forskningsprogrammer får  

 både en grundvidenskabelig forankring og en tematisk, praksisrelateret  

 forankring.
Universitetet skal gennem formidling af den  

 forskningsbaserede viden og gennem sine uddannelsesaktiviteter og sin  

 medvirken i udviklingsinitiativer bidrage til yderligere at ruste undervisere  

 på alle typer af institutioner til at undervise og udvikle kompetencer  

 hos børn, unge og voksne.
Det er herunder centralt for regeringens  

 målsætning om at styrke det professionsrettede og  

 praksisnære videregående uddannelsesniveau, at universitetet  

 bidrager til den løbende kompetenceudvikling af  

 lærerkræfter på disse niveauer.
 Endelig skal Danmarks Pædagogiske Universitet  

 udføre såkaldte »3. søjleaktiviteter«, dvs. anvendelses-  

 og praksisorienterede forsknings- og udviklingsprojekter, som  

 efterspørges og finansieres af virksomheder, lokale og regionale  

 offentlige myndigheder, CVU er, organisationer, foreninger m.v.
Uddannelsesprofil Med udgangspunkt i Danmarks Pædagogiske Universitets  

 forskning skal universitetet give forskningsbaseret videregående  

 uddannelse indtil det højeste videnskabelige niveau inden for det  

 pædagogiske område.
Uddannelserne skal rettes mod personer med en  

 forudgående videregående grunduddannelse, som ønsker en  

 forskningsbaseret uddannelse på ph.d.-, kandidat- og masterniveau inden  

 for pædagogik, pædagogisk psykologi, læring og  

 kompetenceudvikling.
Det er centralt, at uddannelsesprofilen og -udbuddet ved  

 Danmarks Pædagogiske Universitet udvikles og udbydes med udgangspunkt i  

 universitetets forskningskompetence og de nye tværgående  

 forskningsprogrammer, der forventes etableret.
Udviklingen af uddannelser  

 forventes at ske i tæt dialog med aftagerne, så uddannelsernes  

 indhold m.v. bliver tidssvarende og får en kvalitet og relevans for  

 disse.
Desuden forventes en inddragelse af de øvrige universiteter  

 gennem samarbejdsaftaler med Danmarks Pædagogiske Universitet om  

 egentlige uddannelsessamarbejder, herunder om forskeruddannelser.
Det betyder  

 bl.a., at alle eksisterende ph.d.- og kandidatuddannelser og den  

 nuværende uddannelsesprofil ved Danmarks Lærerhøjskole  

 afvikles over en kortere periode, men sådan at de nuværende  

 studerende kan færdiggøre deres uddannelse.
Det nye universitet  

 forventes at udvikle og udbyde ph.d.-uddannelse på internationale  

 præmisser og en række nye kandidat- og masteruddannelser inden  

 for det pædagogiske og pædagogisk-psykologiske område.
Ved definition og udvikling af de nye uddannelser skal  

 Danmarks Pædagogiske Universitet have for øje, at de  

 færdige forskere, kandidater og masters skal kunne bruges i mange og  

 forskelligartede funktioner på både det private og det offentlige  

 arbejdsmarked.
Det pædagogiske universitet vil være et  

 universitet, der udbyder ph.d.-, kandidat- og masteruddannelser, men ikke  

 bacheloruddannelser, idet universitetet modtager personer med kvalifikationer  

 på bachelorniveau fra andre videregående  

 uddannelsesinstitutioner.
De nye IT-højskoler i Øst- og  

 Vestdanmark er eksempler på, at det er muligt at udvikle  

 kandidatoverbygningsuddannelser, der gennemføres som  

 fuldtidsuddannelser, og masteruddannelser, der gennemføres som  

 deltidsuddannelser, hvor begge uddannelsestyper kan tiltrække  

 studerende til velkendte fagområder, som gives en ny profil.
Adgang til universitetets kandidatuddannelser  

 forudsætter, at ansøgere har gennemført en relevant  

 uddannelse på mindst følgende niveauer: En bacheloruddannelse  

 eller en mellemlang videregående uddannelse, herunder en  

 professionsbacheloruddannelse, som godkendes i henhold til lov om mellemlange  

 videregående uddannelser, jf. det samtidig med nærværende  

 lovforslag fremsatte forslag herom.
Med relevans menes, at der for at sikre  

 kvalitet og progression i uddannelsesforløbet skal være en  

 sammenhæng mellem den adgangsgivende uddannelse og den uddannelse, der  

 søges om optagelse på.
Det er derfor nødvendigt, at det  

 pædagogiske universitet afdækker, om der undtagelsesvist er  

 særlige behov for faglig videreuddannelse eller anden supplering inden  

 for et område som f.eks. pædagogisk psykologi forud for optagelse  

 til en kandidatuddannelse af ansøgere med f.eks. en  

 læreruddannelse.
Adgang til masteruddannelser forudsætter, at  

 ansøgeren har gennemført en relevant uddannelse på mindst  

 følgende niveau: En mellemlang videregående uddannelse, en  

 professionsbacheloruddannelse, som godkendes i henhold til lov om mellemlange  

 videregående uddannelser, en bacheloruddannelse eller en  

 diplomuddannelse.
De forskellige kvalifikationsprofiler ved indgangen til  

 overbygningsuddannelser fordrer studieordninger og en tilrettelæggelse  

 af uddannelserne, der rummer fleksible muligheder for den enkelte studerende,  

 herunder IT-baserede undervisningsformer og nye intensive kursusformer,  

 ligesom den individuelle vejledning både ved optagelse og under studiet  

 må vægtes højt.
Hvilke nye uddannelser, der skal udvikles og udbydes af  

 det pædagogiske universitet, afgøres af den kommende ledelse og  

 bestyrelse.
Da de pædagogiske kandidatuddannelser i sin tid blev  

 etableret ved Danmarks Lærerhøjskole, var de »skolefagsvendte«  

 uddannelser bl.a. beregnet på at give et generelt løft til den  

 danske lærerstand gennem uddannelsen på den enkelte skole og i  

 det enkelte fag.
Denne opgave er nu delvist løst gennem et generelt  

 højere uddannelsesniveau hos lærerne, og det  

 tilbageværende og måske mere individuelt betonede behov for  

 yderligere at kvalificere sig inden for et bestemt fag eller fagområde  

 kan i vid udstrækning tilgodeses af de kommende CVU er gennem  

 etablering af relevante diplomuddannelser for pædagoger, lærere  

 m.v.
Der vil dog stadig være mulighed for at gennemføre en  

 folkeskolevendt fagdidaktisk kandidatuddannelse ved DPU, hvor den  

 færdige kandidat vil kunne ansættes som lærer ved CVU er,  

 men også som f.eks. kommunale, amtslige eller ministerielle  

 konsulenter.
Det pædagogiske universitetet skal kunne udbyde  

 kandidatuddannelser, der retter sig mod kvalificering af folkeskolens indhold  

 gennem forskning og videreuddannelse.
Universitetet skal imidlertid  

 også som hovedregel kunne udbyde kandidatuddannelser med en vis bredde.  

 Man kunne således forestille sig, at DPU kunne udbyde  

kandidatuddannelser i f.eks. pædagogisk psykologi, almen  

 pædagogik med vægt på forskellige emner, herunder f.eks.  

 curriculumudvikling og socialpædagogik, men også et antal  

 tværfaglige fagdidaktiske kandidatuddannelser (inden for  

 undervisningsfaglige områder som f.eks. fremmedsprog, praktisk/musiske  

 fag, naturvidenskabelige fag eller inden for områder som miljø  

 og sundhed på tværs af traditionelle fagopdelinger og rettet mod  

 alle dele af uddannelsessystemet).
Masteruddannelser skal (som specialiserede,  

 erhvervsrettede videregående uddannelser) primært være  

 defineret som svar på behov i samfundet, i den private og offentlige  

 sektor, herunder i uddannelsesinstitutioner og på pædagogiske  

 institutioner.
Det forventes, at masteruddannelser udvikles i tæt  

 dialog med aftagere på såvel det private som det offentlige  

 arbejdsmarked og med inddragelse af Centre for Videregående Uddannelse  

 for bl.a. at sikre sammenhængen til kompetencer ved disse, herunder  

 deres udbud af diplomuddannelser.
Nogle af masteruddannelserne kunne  

 indeholde mulighed for specialiseringer inden for det fag eller de  

 fagområder, som den studerende har en forudgående uddannelse  

 inden for, herunder en forudgående diplomuddannelse.
Eksempelvis kunne  

 endemålet for en master fra det pædagogiske universitet  

 være en uddannelse i et bredt område som f.eks.  

 institutionsledelse, naturfag eller fremmedsprogsundervisning.
De af det nye  

 universitets uddannelser, der har en betydelig vægt på samspillet  

 mellem videnskabsfagene bag undervisningsfagene, ønskes  

 gennemført i samarbejde med andre universiteter på forpligtende  

 basis.
Dette samarbejde kan også bidrage til en udvikling af  

 pædagogik og formidling i universitetsuddannelser.
Denne type  

 forpligtende samarbejder kan være forskellige fra fagområde til  

 fagområde, og det pædagogiske universitet kan indgå aftaler  

 med forskellige universiteter afhængig af fag og fagområder.
Der  

 forventes reserveret økonomiske ressourcer til etablering af disse  

 samarbejder, således at universiteter, der samarbejder med Danmarks  

 Pædagogiske Universitet omkring varetagelsen af primært den  

 fagdidaktiske undervisning og forskning, kan tilføres særlige  

 midler for flerårige perioder.
Et led heri kan også være,  

 at forskere ved Danmarks Pædagogiske Universitet i en længere  

 periode forsker og underviser på et andet universitet, som det  

 pædagogiske universitet har en samarbejdsaftale med.
Samarbejdet mellem  

 DPU og de andre universiteter ønskes således baseret på en  

 kombination af konkrete samarbejdsaftaler og tilførslen af yderligere  

 økonomiske ressourcer.
De konkrete samarbejdsaftaler indgås  

 mellem DPU og de enkelte universiteter, og der kan udbetales midler på  

 det tidspunkt, hvor der foreligger sådanne konkrete samarbejdsaftaler,  

 der kan danne baggrund for udbetalingen.
Danmarks Pædagogiske Universitet skal ikke - som den  

 nuværende lærerhøjskole - have selvstændige  

 afdelinger uden for København.
Derimod kan Danmarks Pædagogiske  

 Universitet udbyde forlagt undervisning uden for København af  

 forsker-, kandidat- og masteruddannelser samt evt. anden åben  

 uddannelse.
Det forventes herunder, at der fortsat vil blive udbudt  

 kandidatuddannelser i Århus på denne måde.
Forlagt  

 undervisning forudsættes at ske i henhold til samarbejdsaftaler med  

 enten andre universiteter eller med Centre for Videregående Uddannelse.  

 Det pædagogiske universitet er fagligt ansvarlig for den forlagte  

 undervisning, der kan gennemføres helt eller delvist med  

 lærerkræfter fra bl.a. det universitetet, der varetager den  

 konkrete undervisning.
I forbindelse med den forlagte undervisning bør  

 medtænkes mulighederne for fjernundervisning og de fleksible  

 undervisningsformer, som informationsteknologi giver, herunder det Virtuelle  

 Universitet.
Disse muligheder forventes kombineret med intensive  

 undervisningsformer.
Aftaler om anvendelse af lærere ved andre  

 universiteter og ved CVU er - som nævnt ovenfor - kan indgå som  

 led i forlagt undervisning, hvor det pædagogiske universitet bevarer  

 ansvaret for den samlede uddannelse.
Learning Lab Danmark I tilknytning til Danmarks Pædagogiske Universitet  

 etableres et forsknings- og udviklingscenter benævnt Learning Lab  

 Danmark (LLD), som en tværministeriel arbejdsgruppe med eksterne  

 medlemmer har udarbejdet forslag til.
Learning Lab Danmark skal være en  

 selvstændig enhed under det pædagogiske universitet med egen  

 bestyrelse, direktør, repræsentantskab, budget, vedtægt  

 m.v.
Bestyrelsen forventes at bestå af 6-8 medlemmer, der udpeges  

 på baggrund af deres personlige viden og erfaring af  

 undervisningsministeren efter samråd med bl.a. erhvervsministeren og  

 forskningsministeren.
Bestyrelsens sammensætning skal afspejle bredden  

 i virkefeltet for Learning Lab Danmark, hvorfor der skal være en  

 repræsentation af kompetencer inden for erhvervs-, forsknings- og  

 uddannelsesområdet, herunder voksen- og efteruddannelsesområdet,  

 samt inden for det sociale område.
Den 5-årige periode for Center  

 for Teknologistøttet Uddannelse (CTU) udløber med udgangen af  

 år 2000, men den nuværende IT-videncenterfunktion ved CTU  

 videreføres og varetages i styrket og ændret form inden for  

 rammerne af Learning Lab Danmark med henblik på, at viden om og  

 erfaringer med bl.a.
IT-læring bliver et centralt forsknings-,  

 formidlings- og udviklingsfelt.
Learning Lab Danmark skal være et eksperimentarium,  

 der udfører forskning og udvikling på tværs af forskellige  

 discipliner som f.eks. antropologi, politologi, psykologi, organisations- og  

 kulturteori og pædagogik samt på tværs af uddannelses- og  

 erhvervssektoren.
Learning Lab Danmark skal være en bro for udvikling,  

 formidling og gensidig inspiration mellem erhvervs- og uddannelsessektoren og  

 kan bidrage til en systematisk opsamling og udvikling af viden om  

 læring og kompetenceudvikling i både virksomheder, organisationer  

 og uddannelsesinstitutioner.
Learning Lab kan på den baggrund  

 også deltage i udvikling af master- og kandidatuddannelser.
Forskningen og udviklingen skal gennemføres  

 på konkrete institutioner, virksomheder og organisationer - gerne  

 således, at der parallelt gennemføres udviklingsforsøg og  

 forskningsinitiativer på både en uddannelsesinstitution og en  

 virksomhed om samme emne.
Learning Lab Danmark skal konkret gennemføre  

 sin forskning og udvikling i form af forsknings- og udviklingskonsortier.  

 Disse konsortier, der kan etableres af og helt eller delvist finansieres af  

 eksterne parter, skal beskæftige sig med konkrete eksperimenter.  

 Sådanne forsknings- og udviklingskonsortier kan bl.a. omfatte  

 IT-læring, læring inden for natur-teknikområdet,  

 læring i udviklingsteams og netværk, læring i praktik,  

 videndannelse og kompetenceudvikling i forskellige professioner og  

 erhvervsområder m.v.
Forskningstilknytning og udviklingsforpligtelse Samtidig med fremsættelsen af dette lovforslag  

 fremsættes som nævnt lovforslag om Centre for Videregående  

 Uddannelse (CVU er). Overførelsen af Danmarks  

 Lærerhøjskoles og Danmarks Pædagoghøjskoles efter-  

 og videreuddannelse til og med diplomniveau til de CVU er, der dannes ved  

 sammenlægning af fortrinsvis lærer- og pædagogseminarier,  

 kan i sig selv bidrage til et kvalitetsløft ved samling af grund-,  

 efter- og videreuddannelsen.
Dette lovforslag pålægger Danmarks  

 Pædagogiske Universitet en særlig forpligtelse til at sikre CVU  

 ernes forskningstilknytning og understøtte centrenes  

 selvstændige udviklingsforpligtelse.
Det gælder primært
centre, der udbyder grunduddannelse samt efter- og videreuddannelse til  

 og med diplomniveau for lærere og pædagoger.
Det indebærer  

 også, at universitetet skal medvirke til at styrke CVU-lærernes  

 viden om pædagogik, fagdidaktik, læring og kompetenceudvikling.  

 DPU skal indtage en rolle som brobygger mellem forskning, uddannelse og den  

 praktisk-pædagogiske virkelighed på alle typer af institutioner  

 for børn, unge og voksne.
Danmarks Erhvervspædagogiske Læreruddannelse  

 (DEL) er en selvejende uddannelsesinstitution under Undervisningsministeriet,  

 som udbyder efter- og videreuddannelse primært for  

 erhvervsskolesektorens lærere, og som varetager udviklingsopgaver og  

 deltager i forskningsprojekter, bl.a. i samarbejde med Danmarks  

 Lærerhøjskole og andre universitetslovsinstitutioner.
Det er  

 forventningen, at Danmarks Erhvervspædagogiske Læreruddannelse i  

 lighed med Centre for Videregående Uddannelse skal have et nært  

 samarbejde med Danmarks Pædagogiske Universitet, der også  

 får en forpligtelse til at sikre forskningstilknytningen for Danmarks  

 Erhvervspædagogiske Læreruddannelse.
 CVU ernes forskningstilknytning og udviklingsforpligtelse  

 kan bl.a. udmøntes gennem:
 At Danmarks Pædagogiske Universitet indgår  

 samarbejdsaftaler med de enkelte CVU er inden for det pædagogiske  

 område om, hvilke uddannelses-, forsknings- og udviklingsydelser m.v.  

 universitetet leverer.
 At undervisere på CVU er med fornøden faglig baggrund  

 gennemfører en forskeruddannelse ved Danmarks Pædagogiske  

 Universitet.
 At undervisere på CVU er gennemfører en kandidat- eller  

 masteruddannelse på Danmarks Pædagogiske Universitet.
 At undervisere på CVU er deltager i  

 efteruddannelsesforløb på Danmarks Pædagogiske Universitet  

 efter aftale med det aktuelle CVU.
 At CVU er kan inddrage Danmarks Pædagogiske Universitet i  

 udviklingsprojekter.
 At undervisere ved CVU er kan deltage i relevante forsknings- og  

 udviklingsprojekter ved universiteter, herunder DPU, eller  

 sektorforskningsinstitutioner.
 At der i tilknytning til CVU er etableres udviklingsråd med  

 deltagelse af universiteter, herunder Danmarks Pædagogiske Universitet,  

 og sektorforskningsinstitutioner.
For ansatte på Centre for Videregående  

 Uddannelse, der gennemfører en forskeruddannelse, bør der  

 være mulighed for, at denne gennemføres som en  

 anvendelsesorienteret forskeruddannelse i lighed med sektor- og  

 erhvervsforskerordninger.
Heri ligger, at uddannelsen tager udgangspunkt i et  

 konkret forsknings- eller udviklingsprojekt på den  

 pågældendes uddannelsesinstitution, men således at dette  

 skal være defineret af CVU ets ledelse og indgå i en handleplan  

 for CVU ets egen udvikling.
Det kan også være, at projektet er  

 rettet mod konkrete udviklingsinitiativer iværksat af lokale/regionale  

 offentlige myndigheder eller af lokale/regionale uddannelsesinstitutioner  

 samt pædagogiske institutioner.
Der forventes opstillet krav om, at  

 forskeruddannelsen gennemføres inden for et bestemt tidsrum.
Forskningsbiblioteket ved Danmarks Pædagogiske  

 Universitet - jf. nedenfor - skal åbne mulighed for, at det enkelte  

 Center for Videregående Uddannelse og dets medarbejdere har adgang til  

 forskningsbiblioteksdatabaser og internationale søgeregistre, samt at  

 det enkelte CVU s medarbejdere kan få skræddersyet on-line  

 information om den nyeste forskning, nye undervisningsmaterialer m.v. inden  

 for den pågældendes område.
En sådan on-line basering  

 vil også være en understøttelse af CVU ernes funktion som  

 lokale udviklings- og videncentre.
Danmarks Pædagogiske Universitetsbibliotek (DPUB) Det pædagogiske universitet skal have et  

 forskningsbibliotek.
Der vil blive tale om et bibliotek i lighed med andre  

 fagbiblioteker med landsdækkende forpligtelser, som retter sig mod  

 ét bestemt fagområde.
Det drejer sig om bibliotekerne ved  

 Danmarks Tekniske Universitet og Den Kgl.
Veterinær- og  

 Landbohøjskole.
Danmarks Lærerhøjskole har i dag Europas  

 største fagbibliotek, Danmarks Pædagogiske Bibliotek (dpb),  

 inden for det pædagogiske område med bogsamlinger m.v. tilbage  

 fra Statens Lærerhøjskoles Bibliotek og Statens  

 Pædagogiske Studiesamling, grundlagt i hhv. 1895 og 1887. Biblioteket  

 er Danmarks femtestørste forskningsbibliotek målt på  

 samlingsstørrelse og udlån i forhold til dets størrelse  

 og er en del af Danmarks Elektroniske Forskningsbibliotek.
Biblioteket har  

 desuden en betydelig fagvidenskabelig samling inden for hele folkeskolens  

 fagkreds.
I alt skønnes bogsamlingen ved det nuværende bibliotek  

 at være på ca. 1 mio. bind, hvoraf halvdelen skønnes  

 udlånt på årsbasis.
Biblioteket har i dag integrerede  

 biblioteksdatabaser med nogle lærer- og pædagogseminarier samt  

 indkøbs- og låneaftaler og aftaler om standarder og  

 efteruddannelse med disse.
 De nuværende fem afdelinger i Esbjerg, Haderslev,  

 Skive, Vordingborg og Aalborg, som ligger ved eksisterende lærer- eller  

 pædagogseminarier, samt afdelingerne i Århus og Odense  

 overføres til kommende Centre for Videregående Uddannelse.  

 Tilsvarende forudsættes de af bibliotekets nuværende aktiver og  

 aktiviteter, der er placeret ved hovedbiblioteket i København, og som  

 er knyttet til den nuværende efter- og videreuddannelsesaktivitet ved  

 lærerhøjskolen i København, overført til  

 CVU-dannelser på det pædagogiske område i  

 København.
Ved centerdannelserne forventes opbygget  

 selvstændige biblioteker, som overtager den del af det nuværende  

 biblioteks bogsamlinger, som er placeret ved dens filialer eller  

 lærerhøjskolens provinsafdelinger, og som fortrinsvis er  

 relevant for CVU ernes aktiviteter.
Disse bogsamlinger skal dog være en  

 del af det forventede samarbejde mellem DPU- og CVU-bibliotekerne.
Dermed forudsættes opretholdt et centralt bibliotek for det samlede  

 pædagogiske område og en fælles biblioteksdatabase,
som kan bruges af alle pædagogiske forsknings- og  

 uddannelsesinstitutioner.
Centre, der overtager afdelinger, vil blive  

 forpligtet til at indgå et samarbejde med universitetets bibliotek om  

 opretholdelse og vedligeholdelse af en fællesdatabase m.v.
I  

 forbindelse med etablering af Danmarks Pædagogiske Universitet  

 ændres bibliotekets navn til Danmarks Pædagogiske  

 Universitetsbibliotek (DPUB). Biblioteket ydes et særskilt tilskud, som  

 også skal dække landsdækkende forpligtelser.
Samarbejde med andre universiteter og med Centre for Videregående  

 Uddannelse Det nye pædagogiske universitet vil have gode  

 forudsætninger for at opfylde den ambitiøse  

 målsætning, der er opstillet for universitetet, idet den  

 føromtalte afdækning af dansk forskning i pædagogik og  

 uddannelse har vist, at ca. halvdelen af de nuværende  

 årsværk rettet mod pædagogisk forskning samles på det  

 nye universitet.
Dette forskervolumen samt de yderligere tiltag, som  

 foreslås i dette lovforslag, herunder tilførsel af ekstra  

 ressourcer, kan tilsammen bidrage både til den kvalitative oprustning  

 af Danmarks Pædagogiske Universitet og til at styrke den samlede  

 pædagogiske forskning, således at også  

 forskningsmiljøer ved andre universiteter kan blive bedre rustet inden  

 for fagdidaktik.
Lovforslaget forudsætter en styrkelse af den  

 fagdidaktiske forskning ved andre universiteter, herunder særlige  

 økonomiske incitamenter med henblik på dels at etablere  

 forpligtende samarbejde mellem det pædagogiske universitet og de  

 øvrige universiteter om fagdidaktikken, dels at fastholde de  

 øvrige universiteters fokus på den pædagogiske formidling  

 i forhold til deres egne uddannelser.
Centre for Videregående  

 Uddannelse skal også medtænkes i dette udviklingsperspektiv, og  

 centrene forudsættes at iværksætte og deltage i  

 udviklingsprojekter, således at de kan udvikle sig som regionale  

 videncentre og samarbejdspartnere på udviklingssiden i forhold til  

 myndigheder og virksomheder.
Centrene kan også inddrages i konsortier  

 inden for rammerne af Learning Lab Danmark, ligesom forsknings- og  

 udviklingsprojekter konkret kan gennemføres på centrene.
Etablering af Centre for Videregående Uddannelse  

 åbner for en række nye opgaver for alle universiteter - ikke kun  

 Danmarks Pædagogiske Universitet.
En bredere  

 forskningstilknytning for ét center til flere universiteter kan  

 bidrage til et kvalitetsløft og en tættere forbindelse mellem  

 den pædagogiske forskning og praksis.
Et led i udviklingen af forskningsprofil og -kompetence  

 ved Danmarks Pædagogiske Universitet vil dels være samarbejde med  

 andre danske og udenlandske universiteter og sektorforskningsinstitutioner,  

 dels at universitetet vil kunne opslå et antal professor- og  

 lektorstillinger og gennemføre individuelle  

 kompetenceudviklingsforløb for ansatte medarbejdere, der  

 hidrører fra de nuværende institutioner, herunder  

 gennemførelse af ph.d.-forløb for en gruppe ansatte ved DPH.  

 Endvidere kan nogle forskere ved Danmarks Pædagogiske Universitet i en  

 periode forske og undervise ved et andet universitet, og forskere fra andre  

 danske og udenlandske universiteter kan i en tidsbegrænset periode  

 arbejde som forskningsledere ved Danmarks Pædagogiske Universitet.
Til  

 understøttelse af universitetets forskningsprofil og etablering af  

 forskningsnetværk mellem Danmarks Pædagogiske Universitet og  

 andre universiteter samt sektorforskningsinstitutioner planlægger  

 Undervisningsministeriet at afsætte særlige forsknings- og  

 udviklingsmidler til de universiteter, som indgår samarbejdsaftaler med  

 Danmarks Pædagogiske Universitet om udvikling og gennemførelse  

 af bl.a. fagdidaktisk undervisning.
 De etablerede miljøer på andre forsknings- og  

 uddannelsesinstitutioner skal fortsat virke og udvikle sig i et konstruktivt  

 samspil - herunder samarbejde, men også konkurrere - med Danmarks  

 Pædagogiske Universitet.
Struktur og organisering Lovforslaget udformes i vidt omfang med universitetsloven  

 som forlæg, idet specielle forhold ved det pædagogiske  

 universitet gør, at modellen foreslås fraveget på visse  

 punkter.
Grundpræmisserne for lovforslaget - og hermed også  

 begrundelsen for fravigelsen på visse punkter - er:
Danmarks Pædagogiske Universitet etableres som en selvejende  

 institution med de fordele mht. økonomi- og kapitalforvaltning, dette  

 indebærer.
Styrelsesmæssigt forudsætter selvejeformen en  

 bestyrelse og ansat rektor.
 Universitetet vil være et forskningstungt universitet, og det  

 skal sikres den fornødne forskningsfrihed og uafhængighed i  

 akademiske anliggender.
Universitetet vil uddannelsesmæssigt bygge ovenpå  

 videregående uddannelseskvalifikationer erhvervet ved institutioner med  

 mellemlang videregående uddannelse eller andre universiteter.
Det  

 indebærer et nødvendigt og nært formaliseret samarbejde  

 med de øvrige universiteter bl.a. om nyudvikling og udbud af kandidat-  

 og masteruddannelser.
 Universitetet gives med baggrund i den forskningsmæssige  

 profil, der bl.a. omfatter pædagogik i forhold til hele  

 uddannelsessystemet, en særlig forpligtelse til at sikre  

 forskningstilknytningen for især CVU er med pædagogisk grund-,  

 efter- og videreuddannelse samt til at bistå dem med deres  

 udviklingsbasering.
 Danmarks Pædagogiske Universitet etableres ved en  

 sammenlægning af tre meget forskellige institutioner, nemlig en  

 institution omfattet af lov om sektorforskningsinstitutioner (Danmarks  

 Pædagogiske Institut), en universitetslovsinstitution (Danmarks  

 Lærerhøjskole) samt en efter- og videreuddannelsesinstitution  

 (Danmarks Pædagoghøjskole), og tænkes at skulle varetage  

 en lang række af de rekvirerede forskningsopgaver, som bl.a. offentlige  

 myndigheder og den kommunale sektor hidtil har fået varetaget af DPI og  

 lærerhøjskolen.
Universitetets opgaver adskiller sig således  

 på flere punkter fra opgaveprofilen på de øvrige  

 universiteter, og der påhviler universitetet en række  

 særlige forpligtelser til samarbejde med andre uddannelsesinstitutioner  

 og med offentlige og private efterspørgere efter universitetets  

 ydelser, herunder ikke mindst den amts- og primærkommunale sektor, som  

 har haft tradition for tæt kontakt med de institutioner, der skal  

 indgå i universitetet.
Der må altså, ud over en helt  

 afgørende forskningsmæssig uafhængighed, gives  

 universitetet en organisation, herunder opgavefordeling og ledelse, der  

 sikrer mulighed for effektivt at kunne gå ind i samarbejde og  

 påtage sig særlige forpligtelser.
På den baggrund foreslås en styrelsesmodel  

 baseret på en bestyrelse med flertal af udefra kommende  

 forsknings- og uddannelseskyndige - men med deltagelse af medarbejdere og  

 studerende.
De tre institutioner, der skal indgå i det  

 pædagogiske universitet, er principielt også alle  

 bestyrelsesledede institutioner.
Bestyrelsen ansætter rektor efter  

 eksternt opslag og på baggrund af en begrundet bedømmelse fra et  

 akademisk råd, jf. nedenfor.
Modellen er valgt for at muliggøre,  

 at rektor kan rekrutteres fra hele det pædagogiske forskningsfelt -  

 herunder særligt universiteterne - som Danmarks Pædagogiske  

 Universitet skal samarbejde med.
Bestyrelsen varetager i øvrigt den  

 overordnede ledelse af universitetet.
Rektor har som i universitetsloven den daglige  

 ledelse, herunder alle kompetencer, der ikke specifikt er henlagt til andre  

 organer.
Til støtte for rektor ansættes en forskningschef, en  

 uddannelseschef og en administrationschef.
Forskningschefen får  

 især ansvaret for rekvireret forskning, rekvireret udvikling,  

 programmidler m.v.
Desuden ansætter rektor en bibliotekschef, som efter  

 delegation fra rektor varetager den daglige ledelse af DPUB, herunder  

 ansættelse af personalet ved universitetsbibliotetet.
Bibliotekschefen  

 har ansvaret for opkoblingen til det elektroniske forskningsbibliotek.
Der foreslås etableret et begrænset antal  

 institutter med institutbestyrelser og institutledere som i  

 universitetsloven, idet de studerende ved kandidat- og masteruddannelser dog  

 ikke bliver medlemmer af institutbestyrelserne.
Det skyldes, at uddannelserne  

 tænkes organiseret tværgående i forhold til  

 institutstrukturen, som i høj grad bør være  

 forskningsbestemt.
De studerendes indflydelse på forskningen  

 tænkes i stedet kanaliseret via det foreslåede medlemskab af  

 bestyrelsen og akademisk råd.
En sådan struktur vil  

 medføre, at undervisere rekvireres på tværs af  

 institutterne.
Der vil blive oprettet  studienævn ledet af  

studieledere og med repræsentation af de studerende som i  

 universitetsloven.
Til uddannelserne vil være afsat særlige  

 samlede budgetter, som disponeres af studielederne efter bemyndigelse fra  

 rektor i henhold til studieplaner, som godkendes af studienævnene.
Der foreslås oprettet et akademisk råd  

 - bestående af rektor og i øvrigt med valgbaseret medlemskab,  

 herunder institutledere, studieledere samt repræsentanter for det  

 videnskabelige personale og studerende.
Rådet tillægges centrale  

 beføjelser i forhold til sikring af den akademiske autonomi: De fra  

 fakultetsråd/konsistorium kendte kompetencer i forhold til  

 nedsættelse af bedømmelsesudvalg, godkendelse af studieordninger  

 og tildeling af ph.d.- og doktorgrader.
Rådet godkender  

 grundforskningsbudgettet inden for de rammer, bestyrelsen lægger.
Det  

 teknisk-administrative personale er ikke repræsenteret i akademisk  

 råd, da hovedopgaven bliver at sikre den akademiske uafhængighed.  

 Personalets indflydelse skal i stedet kanaliseres via medlemskabet i  

 universitetets bestyrelse og via normale samarbejdsudvalg.
 Der foreslås endelig oprettet et råd for de  

 studerende, der dels rådgiver ledelsen om forhold vedr.  

 universitetets virksomhed af betydning for de studerende, dels vælger  

 de studerendes repræsentanter i bestyrelsen og akademisk råd.  

 Ledelsen får pligt til at høre rådet om  

 spørgsmål, der er af væsentlig betydning for de  

 studerende, f.eks. oplæg til en informations- og kommunikationsstrategi  

 for universitetet el.lign.
 Universitetets brede aftagerkreds foreslås givet en  

 platform for indflydelse gennem et repræsentantskab, jf. de  

 specielle bemærkninger til forslagets § 10.
Opbygningsperiode For at få gennemført udskillelsen af efter-  

 og videreuddannelsesopgaverne til og med diplomniveau til Centre for  

 Videregående Uddannelse samt en hurtig og effektiv integrationsproces i  

 nye institutdannelser, hvoraf der kan udspringe et nyt og frugtbart  

 videnskabeligt miljø og en faglig og institutionel opbygning af det  

 nye universitet, er det i en opbygningsperiode særligt vigtigt  

 med en stærk og enstrenget ledelse.
Af denne grund foreslås, at  

 universitetets rektor for en opbygningsperiode på 5 år udpeges af  

 undervisningsministeren, samt at institut- og studieledere i denne periode  

 udpeges af rektor.
 Som led i udarbejdelsen af forslaget om Danmarks  

 Pædagogiske Universitet er der gjort overvejelser i og uden for  

 Undervisningsministeriets regi om en nærmere præcisering af den  

 forsknings- og uddannelsesmæssige profil for universitetet.  

 Spørgsmålet har bl.a. været drøftet med en lang  

 række interessenter, og en såkaldt faglig styregruppe med  

 deltagelse af repræsentanter fra pædagogiske  

 forskningsmiljøer i universitetssektoren og de tre involverede  

 institutioner samt af pædagogiske forskere fra de øvrige  

 nordiske lande har udarbejdet et forslag til en faglig profil.
Der har været udbredt enighed om, at hvis Danmarks  

 Pædagogiske Universitet skal indfri de ambitiøse mål, kan  

 universitetet ikke allerede fra starten varetage og løfte alle sine  

 forsknings- og uddannelsesopgaver på samme høje, ensartede  

 niveau.
Derfor er det nødvendigt, at universitetet opbygges over en  

 årrække.
Den centrale betydning, som forskningen har for  

 udviklingen af nye uddannelser på forsker-, kandidat- og masterniveau,  

 betyder, at ledelsen og forskerne ved Danmarks Pædagogiske Universitet  

 hurtigt efter etableringen skal udvikle, definere og prioritere strategiske  

 forskningsprojekter og -programmer, der går på tværs af det  

 antal institutter, som etableres på universitetet.
Som konsekvens af  

 nedlæggelsen af Danmarks Lærerhøjskole nedlægges de  

 nuværende 7 institutter samt nuværende centre, mens Center for  

 Børnelitteratur videreføres som en selvstændig enhed i  

 tilknytning til Danmarks Pædagogiske Universitet.
Sekretariatet for  

 Børnekulturnetværket videreføres også ved  

 universitetet.
Forskningssamarbejder, som Danmarks Lærerhøjskole  

 og Danmarks Pædagogiske Institut kontraktligt er forpligtet på,  

 videreføres.
 Et moment i opbygningsfasen bliver også, at der  

 opbygges uddannelsesdatabaser, og at der opstilles  

 kompetenceudviklingsforløb for nogle af de nuværende  

 medarbejdere ved de eksisterende institutioner som led i universitetets  

 institutopbygning og i udviklingen af universitetets forskningskvalitet og  

 profil, hvilket bl.a. kan indebære, at de pågældende i en  

 periode arbejder på et andet dansk eller udenlandsk universitet.
 Den såkaldte »3. søjle« i universitetets  

 virke er allerede en del af de nuværende institutioners virksomhed.  

 Denne virksomhed fortsætter, men en videreudvikling af denne virksomhed  

 må ske i en senere fase ud fra hensynet til, at tiden og ressourcerne  

 prioriteres til udvikling af forsknings- og uddannelsesprofilen, herunder den  

 fagdidaktiske kompetence og samarbejdet herom med øvrige universiteter  

 og Centre for Videregående Uddannelse.
Nuværende medarbejdere I forbindelse med etablering af Danmarks Pædagogiske  

 Universitet ophører som nævnt Danmarks  

 Lærerhøjskole, inkl. dens afdelinger og bibliotek, Danmarks  

 Pædagogiske Institut og Danmarks Pædagoghøjskole.
Alle  

 medarbejdere ved de tre institutioner med tilhørende afdelinger  

 følger som hovedprincip deres nuværende opgaver ved overgang til  

 ansættelse eller tjeneste ved enten Danmarks Pædagogiske  

 Universitet, Centre for Videregående Uddannelse eller evt.  

 undtagelsesvist til anden statsinstitution eller selvejende institution.
Med  

 hensyn til det tjenestemandsansatte personale, herunder tjenestemandsansatte  

 pædagogiske konsulenter, henvises til bestemmelsen i lovforslagets  

 § 24, stk. 6, med tilhørende bemærkninger.
For de  

 øvrige medarbejdere anvendes reglerne i lov om lønmodtageres  

 retsstilling ved virksomhedsoverdragelse (virksomhedsoverdragelsesloven). Ved  

 lovens ikrafttræden pr. 1. juli 2000 overgår alle medarbejdere  

 fra Danmarks Lærerhøjskole, Danmarks  

 Pædagoghøjskole og Danmarks Pædagogiske Institut til  

 ansættelse eller tjeneste ved Danmarks Pædagogiske  

 Universitet.
 I løbet af opbygningsperioden og snarest muligt,  

 jf. lovforslagets § 24, stk. 8, med tilhørende  

 bemærkninger, tilkommer det herefter Danmarks Pædagogiske  

 Universitet - efter undervisningsministerens nærmere bestemmelse - at  

 tage stilling til personalets fordeling på henholdsvis Danmarks  

 Pædagogiske Universitet og Centre for Videregående Uddannelse  

 m.v., herunder at vurdere hvilke nuværende lektorer m.fl. der opfylder  

 betingelserne for ansættelse i videnskabelige stillinger ved Danmarks  

 Pædagogiske Universitet efter de højere læreanstalters  

 ordinære stillingsstruktur og  

 ansættelsesbekendtgørelse.
 Fordelingen af adjunkt- og lektorstillinger mellem  

 henholdsvis Danmarks Pædagogiske Universitet og Centre for  

 Videregående Uddannelse vil ske efter følgende principper:  

 Videnskabeligt personale i stillinger med forskningspligt ansat efter den  

 ordinære stillingsstruktur i Undervisningsministeriets notat af 22.  

 juni 1993 med tilføjelser af 17. december 1996 om stillingsstruktur  

 for videnskabeligt personale med forskningsopgaver og undervisningsopgaver  

 ved de højere uddannelsesinstitutioner (eller tilsvarende tidligere  

 regler) forbliver med ansættelse eller tjeneste ved Danmarks  

 Pædagogiske Universitet.
Adjunkter og lektorer ansat i stillinger uden  

 forskningspligt efter den supplerende stillingsstruktur overgår med  

 uændrede ansættelsesvilkår til ansættelse eller  

 tjeneste ved et Center for Videregående Uddannelse, uanset at de  

 pågældende fremtidigt rent formelt ikke længere vil  

 være omfattet af den supplerende stillingsstruktur gældende for  

 universiteter.
For lektorer ansat efter positiv lektorbedømmelse efter  

 den ordinære stillingsstruktur med tjeneste i stillinger uden  

 forskningspligt ved lærerhøjskolens afdelinger holdes som  

 udgangspunkt muligheden åben for såvel overflytning til et Center  

 for Videregående Uddannelse som forbliver ved Danmarks  

 Pædagogiske Universitet.
I forbindelse hermed kan bl.a. den ansattes  

 egne ønsker bevirke, at man vælger den ene løsning frem  

 for den anden.
Tilsvarende er der mulighed for, at videnskabelige  

 medarbejdere ansat efter den ordinære stillingsstruktur ved  

 lærerhøjskolen efter eget ønske kan overgå til  

 ansættelse ved et Center for Videregående Uddannelse.
For lærere ved Danmarks  

 Pædagoghøjskole, der er positivt lektorbedømte efter de  

 højere læreanstalters ordinære stillingsstruktur, er der  

 mulighed for fortsættelse med ansættelse ved Danmarks  

 Pædagogiske Universitet. Øvrige lærere, herunder  

 pædagogiske konsulenter, overgår til ansættelse eller  

 tjeneste ved et Center for Videregående Uddannelse.  

 Ph.d.-studerende og kandidatstipendiater ved de tre institutioner ansat i  

 henhold til aftale mellem Finansministeriet og Akademikernes  

 Centralorganisation forbliver med ansættelse eller stilling ved  

 Danmarks Pædagogiske Universitet, og der forventes yderligere  

 tilvejebragt mulighed for, at ansatte ved DPH efter eget ønske kan  

 overgå til forskeruddannelse ved DPU efter universitetets nærmere  

 beslutning herom.
Personale ved Danmarks Pædagogiske Institut forbliver  

 med ansættelse eller tjeneste ved Danmarks Pædagogiske  

 Universitet, men muligheden for evt. ansættelse ved en centerdannelse  

 holdes åben, såfremt ansatte måtte ønske dette.
Ansættelser efter den 1. juli 2000 af videnskabelige  

 medarbejdere ved DPU vil ske efter tilsvarende regler som i  

 Forskningsministeriets ansættelsesbekendtgørelse af 31. august  

 1998 og stillingsstrukturnotatet af 22. juni 1993 med tilføjelser ved  

 notat af 17. december 1996. Undervisningsministeriet udsteder  

 bekendtgørelse herom.
For ansættelser efter 1. juli 2000 af  

 pædagogiske undervisere i opbygningsperioden, jf. lovforslagets  

 § 24, stk. 8, der skal varetage undervisningsopgaver knyttet til  

 efter- og videreuddannelsesaktiviteter, og som skal overføres til CVU  

 er, vil de nuværende ansættelsesvilkår blive taget op til  

 vurdering.
Økonomiske konsekvenser Der er på Finansloven for finansåret 2000  

 afsat ekstra forsknings- og udviklingsbevillinger til Danmarks  

 Pædagogiske Universitet samt en forsknings- og udviklingsbevilling til  

 Learning Lab Danmark.
Derudover er forslaget i hovedtræk  

 udgiftsneutralt, idet der tages udgangspunkt i de nuværende ressourcer  

 ved Danmarks Lærerhøjskole, Danmarks Pædagogiske Institut  

 og Danmarks Pædagoghøjskole.
Dog vil der være en mindre  

 merudgift i forbindelse med overgangen til bygningstaxameterordningen.
Til grund for lovforslaget er der foretaget en gennemgang  

 af de samlede nuværende ressourcer ved de tre institutioner med henblik  

 på en fordeling mellem DPU og Centre for Videregående Uddannelse.  

 Hovedprincippet ved denne fordeling har været, at bevillinger ved de  

 nuværende institutioner er fordelt efter formål.
Det vil sige, at  

 bevillinger, årsværk og øvrige indtægter knyttet til  

 efter- og videreuddannelsesaktiviteter til og med diplomniveau - med enkelte  

 undtagelser   forudsættes fordelt til CVU-niveau.
Tilsvarende  

 forudsættes overført en mindre andel af den nuværende  

 bevilling til Danmarks Pædagogiske Bibliotek til CVU er inden for det  

 pædagogiske område, der overtager de nuværende regionale  

 biblioteksafdelinger.
Danmarks Lærerhøjskole har i dag internt  

 overført en andel af sin samlede forskningsbevilling til de  

 nuværende provinsafdelinger.
Derfor er der forudsat overført en  

 udviklingsbevilling til CVU-niveau på ca. 12 mio. kr. med henblik  

 på at sikre og understøtte forskningstilknytningen inden for det  

 pædagogiske område.
De ca. 12 mio. kr. forudsættes  

 øremærket til køb af forsknings-, uddannelses- og  

 udviklingsydelser ved et universitet, men således at der bliver tale om  

 en aftrapningsordning, hvor centrene på det pædagogiske  

 område de første 3 år skal købe for henholdsvis 75,  

 50 og 25 pct. ved det pædagogiske universitet.
Herefter kan centrene  

 frit købe ydelser ved alle universiteter og  

 sektorforskningsinstitutioner for disse 12 mio. kr.
 Desuden er der til Learning Lab Danmark henført 8  

 mio. kr. til videreførelse og opprioritering af den nuværende  

 IT-videncenterfunktion ved Center for Teknologistøttet Uddannelse  

 (CTU) på nye præmisser og inden for den bredere  

 videncenterfunktion, der ønskes opbygget inden for rammerne af  

 Learning Lab Danmark.
 Det forventede og på nuværende tidspunkt  

 skønnede budget for universitetet fremgår af nedenstående  

 tabel:
Skønnet bevillingsramme for Danmarks  

 Pædagogiske Universitet Mio. kr.
2000 2001 2002 2003 Forskningsbevilling 51,8 67,8 71,8 71,8 Tilskudsfinansieret forskning og  

 kontraktforskning 13,8 18,9 18,6 19,1 Uddannelse 24,8 29,9 32,2 36,4 Bibliotekstilskud 23,5 23,5 23,5 23,5 Fælles formål, inkl.  

 adm.1) 30,3 32,2 31,9 31,7 Learning Lab Danmark 15,0 15,0 15,0 15,0 Formidling og videncenter ved  

 Learning Lab 8,0 8,0 8,0 I alt 159,2 195,3 201,0 205,5 1)	Ekskl. merudgift ved omlægning til  

 bygningstaxameter.
Endelig er der reserveret forsknings- og  

 udviklingsmidler, svarende til ca. 10 mio. kr. fra 2001, til at etablere et  

 samarbejde mellem det pædagogiske universitet og andre universiteter  

 med henblik på at styrke sammenhængen mellem fag og  

 pædagogik i universitetssektoren under ét.
Andre universiteter  

 kan dermed få særlige ressourcer på baggrund af  

 forpligtende samarbejdsaftaler med Danmarks Pædagogiske Universitet med  

 henblik på udvikling af samspillet mellem fag og pædagogik i  

 tilknytning til bl.a. det pædagogiske universitets ph.d.-, kandidat- og  

 masteruddannelser.
Disse aftaler indgås for en flerårig periode  

 inden for udvalgte områder som f.eks. naturfagsdidaktik,  

 IT-læring og fremmedsprog.
Der udbetales midler på baggrund af en  

 konkret samarbejdsaftale mellem Danmarks Pædagogiske Universitet og et  

 andet universitet.
År 2000-budgettet er et beregnet helårsbudget  

 for DPU baseret på de nuværende ressourcer ved de tre  

 institutioner efter fordeling af de relevante økonomiske ressourcer  

 til CVU-niveau.
Beregningen danner alene udgangspunkt for aktuelt at kunne  

 skønne universitetets bevillingsramme i årene 2001-3. Den  

 såkaldte tilskudsfinansierede forskning og kontraktforskning er baseret  

 på den nuværende eksternt finansierede forskning ved  

 lærerhøjskolen og Danmarks Pædagogiske Institut, men  

 forventes dog at stige som følge af bl.a.
CVU ers køb af  

 forsknings-, uddannelses- og udviklingsydelser ved det pædagogiske  

 universitet.
Danmarks Pædagogiske Universitet forventes etableret  

 med et samlet antal forskerårsværk i størrelsesordenen  

 130-140, inkl. et antal nye forskerstillinger og nye ph.d.-stipendiater.  

 Danmarks Pædagogiske Universitet skal samles i  

 lærerhøjskolens nuværende bygninger.
I forbindelse med  

 etableringen af universitetet som en selvejende institution skal det  

 pædagogiske universitet overtage nuværende statsejendomme, jf.  

 § 24, stk. 2. Ved overtagelsen af statsejendommene forventes  

 Danmarks Pædagogiske Universitet at indbetale et beløb til  

 staten svarende til 50 pct. af den offentlige ejendomsvurdering.  

 Indbetalingen kan finansieres ved optagelse af realkreditlån.  

 Universitetets udgifter til renter og afdrag på lån vil blive  

 finansieret af det bygningstaxameter, som institutionen vil modtage til  

 finansiering af kapitaludgifter.
Merudgiften til bygningstaxameter forventes  

 finansieret dels ved et rammeløft svarende til udgifterne af renten  

 på den toneangivende 30 årige realkreditobligation på  

 overdragelsestidspunktet, dels ved besparelser på anlægskontiene  

 og de kapitalbevillinger som de sammenlæggende institutioner hidtil har  

 modtaget inden for Undervisningsministeriets ramme.
Det er endvidere  

 forudsat, at provenuet fra salg af den statsejendom, hvor Danmark  

 Pædagogiske Institut i dag har til huse, tilfalder  

 Undervisningsministeriet og kan anvendes til etableringsudgifter i  

 forbindelse med oprettelsen af Danmarks Pædagogiske Universitet og  

 flytning af aktiviteter til Centre for Videregående Uddannelse.
Administrative konsekvenser Det administrative merarbejde i forbindelse med  

 oprettelsen af Danmarks Pædagogiske Universitet afholdes inden for  

 Undervisningsministeriets samlede rammer.
Administrative og økonomiske konsekvenser for  

 erhvervslivet Forslaget har ingen administrative og økonomiske  

 konsekvenser for erhvervslivet.
Miljømæssige konsekvenser Forslaget har ingen miljømæssige  

 konsekvenser.
Administrative konsekvenser for borgerne Forslaget har ingen administrative konsekvenser for  

 borgerne.
Forholdet til EU-retten Forslaget indeholder ikke EU-retlige aspekter.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Konsekvenserne afhænger bl.a. af midler fra de tre  

 sammenlagte institutioner samt takten for dannelse af CVU er.
Der henvises  

 til lovforslagets økonomiske bemærkninger.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte bestemmelser Til § 1 Danmarks Pædagogiske Universitet bliver selvejende  

 med de fordele mht. bl.a. økonomiforvaltning og tilskudsfinansiering  

 af drift og investeringer, dette indebærer.
Selvejeformen giver  

 universitetet en høj grad af økonomisk autonomi i forbindelse  

 med det selvstyre vedr. forskning og uddannelse m.v., som universitetsstatus  

 indebærer.
Selvejeformen betyder bl.a., at universitetet får  

 udbetalt tilskud og i forbindelse hermed ansvar for egen likviditet og  

 mulighed for frit at disponere over tilskud, hvis formålet med  

 tilskuddene opfyldes.
Samtidig får universitetet i forbindelse med  

 overdragelse af de statslige bygninger selv ansvaret for disse, herunder for  

 vedligeholdelse og reinvesteringer.
Styrelsesmæssigt forudsætter  

 selvejeformen en model med en bestyrelse og en ansat rektor.
Selvejeformen  

 indebærer også, at bestyrelsen selv ansætter den  

 øverste ledelse.  Universitetet, der oprettes ved lov, bliver  

 omfattet af lov om offentlighed i forvaltningen, forvaltningsloven og lov om  

 Folketingets Ombudsmand.
 Universitetet bliver på baggrund af dets  

 særlige faglige profil i sin helhed en del af undervisningsministerens  

 ressort.
Som universitet har det pædagogiske universitet  

 på linie med institutioner omfattet af lov om universiteter m.v.  

 (universitetsloven) til opgave at drive forskning og give undervisning til  

 højeste videnskabelige niveau, og det kan tildele ph.d.- og  

 doktorgrader.
Der henvises til de almindelige bemærkninger for så  

 vidt angår det forhold, at det pædagogiske universitet ikke  

 udbyder bacheloruddannelser.
Udgangspunktet er, at universitetet selv  

 bestemmer, hvilke uddannelser det vil udbyde inden for det pædagogiske  

 fagområde i bred forstand.
Undervisningsministeren skal dog godkende de  

 enkelte uddannelser.
Danmarks Pædagogiske Universitet har samme  

 forskningsfrihed som institutioner omfattet af universitetsloven.
Den enkelte  

 forsker har en forskningsfrihed inden for sit faglige  

 ansættelsesområde med de forpligtelser, der følger af et  

 ansættelsesforhold, jf. herved § 7, stk. 3, om  

 institutlederens forskningsledelsesbeføjelser.
Forholdet mellem den  

 enkelte ansatte ved et institut og institutlederen forudsættes på  

 universitetet at være som på institutioner, der er omfattet af  

 universitetsloven.
Den foreslåede § 1, stk. 2, 3. pkt.,  

 fastslår, at opgaven med at sikre forskningstilknytning for  

 uddannelses- og udviklingsaktiviteter ved institutioner, der godkendes som  

 Centre for Videregående Uddannelse, jf. det samtidig fremsatte  

 lovforslag om disse, er en egentlig forpligtelse for Danmarks  

 Pædagogiske Universitet - en del af universitetets formål.  

 Ansvaret for at etablere og overholde aftaler med CVU er om  

 forskningstilknytning påhviler altså det pædagogiske  

 universitet, ligesom det påhviler CVU er.
Universitetets løsning  

 af opgaven kan også blive inddraget i udviklingskontrakter mellem  

 Undervisningsministeriet og universitetet.
Til § 2 Forslaget til § 2, stk. 1-4, svarer i det  

 væsentlige til universitetsloven.
 Som nævnt under de almindelige bemærkninger  

 forudsættes Danmarks Pædagogiske Universitet at udvikle nye  

 kandidatuddannelser inden for det pædagogiske område.
Studerende, der aktuelt er i gang med, eller som optages  

 efter de gældende studieordninger ved de nuværende  

 kandidatuddannelser på Danmarks Lærerhøjskole, vil kunne  

 færdiggøre disse.
Undervisningsministeriet vil udstede  

 bekendtgørelse, hvorefter reglerne i bekendtgørelse nr. 620 af  

 10. juli 1997 om de pædagogiske kandidatuddannelser ved Danmarks  

 Lærerhøjskole indtil videre kommer til at gælde for det  

 pædagogiske universitet.
Universitetet fastsætter nærmere  

 regler for studerende, der er begyndt på de eksisterende  

 kandidatuddannelser pr. 1. september 2000 og tidligere, og afgør,  

 hvornår der sidste gang afholdes prøver efter de hidtidige  

 regler, dog senest inden 1. september 2004.
 I konsekvens af Danmarks Pædagogiske  

 Universitets ressortplacering indgås eventuelle udviklingskontrakter i  

 deres helhed mellem universitetet og Undervisningsministeriet, jf. § 2, stk.  

 3.
 Undervisningsministeren får med den foreslåede  

 stk. 5 en mulighed for at tilbagekalde godkendelsen af et  

 uddannelsesudbud ved universitetet eller at begrænse optaget til det,  

 hvis en evaluering af udbuddet viser, at det ikke opfylder kravene i  

 uddannelsesreglerne, jf. også bemærkningerne til § 28, eller  

 hvis der ikke længere er samfundsmæssigt behov for udbuddet.
Til § 3 Universitetet ledes af en bestyrelse.
Bestyrelsen har, jf.  

 forslagets § 3, stk. 1-3, bl.a. de samme beføjelser, som  

 konsistorium har i henhold til universitetsloven.
Bestyrelsen  

 fastlægger de overordnede mål for universitetets virksomhed.
Bestyrelsens opgave vil naturligvis aldrig være at foruddiskontere,  

 hvilke resultater der skal komme ud af universitetets forskning.
 Bestyrelsen ansætter rektor og forudsættes at  

 opslå stillingen på en sådan måde, at også  

 egnede kandidater uden for institutionen har anledning til at søge.  

 Bestyrelsen ansætter derudover tre sideordnede chefer - en  

 forskningschef, en uddannelseschef og en administrationschef - der  

 bistår rektor med dennes daglige ledelse af universitetet, jf.  

 bemærkningerne til § 5.
Af bestyrelsens 11 medlemmer skal 7 være eksterne,  

 herunder formanden.
De eksterne medlemmer skal være forskningskyndige  

 og/eller uddannelseskyndige.
Det ligger ikke heri, at der nødvendigvis  

 skal være tale om aktive forskere eller undervisere.
Der kan  

 ligesåvel være tale om personer - herunder fra den videnstunge  

 del af det private erhvervsliv eller den offentlige sektor - som f.eks. har  

 erfaring med ledelse og organisering af forsknings- og  

 udviklingsprojekter.
I henhold til forslagets § 3, stk. 4, nr. 4,  

 udpeger Statens Samfundsvidenskabelige Forskningsråd og Statens  

 Naturvidenskabelige Forskningsråd i fællesskab 1 medlem til  

 bestyrelsen.
Hensigten hermed er at give mulighed for, at der i bestyrelsen  

 bl.a. repræsenteres kompetencer inden for naturfag, da dette  

 forudsættes at blive et centralt forsknings- og uddannelsesområde  

 ved det pædagogiske universitet.
I henhold til forslagets § 3,  

 stk. 4, nr. 5, udpeger de organer, der rådgiver ministeren om  

 pædagogiske universitetsuddannelser, et medlem i fællesskab.
Det  

 drejer sig aktuelt om Humanistisk Uddannelsesråd og  

 Samfundsuddannelsesrådet.
I henhold til forslagets § 3,  

 stk. 4, nr. 6, udpeger de organer, der rådgiver ministeren om  

 uddannelser til lærer i folkeskolen og til pædagog, et medlem i  

 fællesskab.
Det drejer sig aktuelt om de to seminarieråd.
Ved konstitution af den første bestyrelse udpeges 3  

 af de eksterne medlemmer, nemlig formanden og de i den foreslåede  

 § 3, stk. 4, nr. 1 og 2, nævnte, for 4 år.
De  

 øvrige 4 eksterne medlemmer, nemlig de i den foreslåede  

 § 3, stk. 4, nr. 3, 4, 5 og 6, nævnte, udpeges for 2  

 år.
Ved udløb af perioderne udpeges alle nye eksterne medlemmer  

 for perioder af 4 år.
På denne måde sikres en vis  

 kontinuitet i bestyrelsen.
Udpegningsperioderne kan ikke deles op,  

 således at der f.eks. aftales udskiftning midtvejs.
Begrundelsen er  

 igen hensynet til bestyrelsens kontinuitet.
De ministerudpegede medlemmer  

 vælges ligesom de øvrige eksterne medlemmer på grundlag af  

 deres personlige kvalifikationer og handler ikke efter mandat fra  

 ministrene.
 Bestyrelsen har 4 medlemmer, der repræsenterer  

 grupper inden for universitetet, nemlig 2 medarbejderrepræsentanter,  

 der for 2 år vælges af og blandt henholdsvis det videnskabelige  

 og det teknisk-administrative personale, samt 2 repræsentanter for de  

 studerende, der for 1 år vælges af og blandt de studerende, der  

 sidder i de studerendes råd.
Til § 4 Bestyrelsen er over for undervisningsministeren ansvarlig  

 for universitetets virksomhed.
Ansvaret omfatter spørgsmålet, om  

 universitetet varetager de opgaver, som det får tilskud til, med den  

 forudsatte kvalitet, idet bestyrelsen dog ikke kan gøres ansvarlig for  

 indhold og kvalitet af den drevne forskning.
Bestyrelsen skal også  

 økonomisere med universitetets tilskud og overholde de  

 disponeringsregler, der gælder, m.v.
 I forslagets § 4, stk. 2 og 3, foreslås,  

 at undervisningsministeren, hvis bestyrelsen ikke efterkommer påbud fra  

 ministeren om berigtigelse af nærmere angivne forhold af  

 økonomisk-administrativ karakter, kan beslutte at sætte  

 universitetet under administration i større eller mindre  

 udstrækning og dermed fratage bestyrelsen dens opgaver eller dele  

 heraf.
Hvis universitetets økonomiske situation på  

 grund af bestyrelsens handlinger eller undladelser er blevet af en  

 sådan karakter, at institutionen trues af lukning, vil ministeren uden  

 varsel kunne gribe ind og afsætte bestyrelsen, jf. stk. 3.  

 Undervisningsministeren vil have mulighed for at sætte universitetet  

 under direkte administration af ministeriet, således at ministeriet  

 påtager sig ansvaret for institutionens videreførsel, indtil en  

 ny bestyrelse er nedsat.
Ministeren kan dog også benytte den i  

 stk. 2, nr. 1 og 2, nævnte fremgangsmåde.
Valg af ny  

 bestyrelse skal ske, så snart det midlertidige styre har udført  

 sin opgave.
Undervisningsministeren træffer beslutning herom.
 Bestemmelserne i § 4, stk. 2 og 3, tænkes  

 kun brugt i helt ekstraordinære tilfælde og svarer til  

 bestemmelserne i anden lovgivning om selvejende institutioner under  

 Undervisningsministeriet, hvor institutionerne varetager opgaver, der er  

 bestemt i lovgivningen og af undervisningsministeren.
Til § 5 Rektor skal være en kvalificeret forsker på  

 professorniveau inden for universitetets fagområde og ansættes af  

 bestyrelsen - jf. dog forslagets § 24, stk. 8 - på  

 åremål efter opslag.
Rektor har ansvaret for den daglige  

 pædagogiske, forskningsmæssige, administrative og  

 økonomiske ledelse af universitetet.
Til at bistå rektor med  

 disse opgaver ansætter bestyrelsen en administrationschef,  

 forskningschef og uddannelseschef efter dennes indstilling.
Rektor skal betjene bestyrelsen og deltager i dens  

 møder personligt eller ved stedfortræder.
Rektor udarbejder  

 bl.a:
 Oplæg til bestyrelsen om forskningsstrategiske sigtelinier og  

 indsatsområder samt om forskningsprogrammer på tværs af  

 institutter.
 Udkast til institutstruktur.
 Udkast til universitetets vedtægt.
 Udkast til budget for universitetet.
Rektor ansætter og afskediger formelt hele  

 universitetets personale, som det i dag gælder for ansættelser og  

 afskedigelser efter universitetslovens § 4, stk. 1. De tre  

 assisterende chefer ansættes og afskediges - som rektor - af  

 bestyrelsen.
Der forudsættes en udpræget grad af delegation til  

 forsknings-, uddannelses- og administrationschefen samt til bibliotekschefen  

 og til institut- og studielederne.
Mht. besættelse af videnskabelige  

 stillinger nedsætter rektor bedømmelsesudvalg efter indstilling  

 fra akademisk råd, jf. forslagets § 6, stk. 2, nr. 5. Rektor  

 forudsættes at konferere med det institut og det studienævn, som  

 den pågældende stilling er tilknyttet, inden valg blandt de  

 egnede kandidater.
 Det er rektors opgave på grundlag af det af  

 bestyrelsen godkendte budget endeligt at fordele de afsatte midler.  

 Fordelingen til institutter sker efter akademisk råds godkendelse af  

 grundforskningsbudgettet.
Det er op til rektor selv at delegere opgaver til de tre  

 assisterende chefer.
Administrationschefen vil kunne stå for den  

 økonomiske og personalemæssige forvaltning og kan bl.a.  

 forestå:
 Udarbejdelse af udkastet til samlet budget.
 Ansættelse og afskedigelse af teknisk-administrativt personale  

 til universitetets fællesområde, der på tværs af  

 institutopdelingen omfatter universitetets uddannelsesforvaltning og  

 administration.
 Den interne IT-struktur.
 Forskningschefen kunne bl.a. stå for:
 Koordinering af den rekvirerede forskning og forskningsprogrammer  

 på tværs af institutter.
 Aftaler om forsknings- og udviklingsopgaver.
 Oprettelse og drift af en uddannelses- og  

 forskningsdatabase.
 Uddannelseschefen kunne endelig bl.a. stå  

 for:
 Varetagelse af samarbejdet med andre universiteter om  

 uddannelsesforhold, herunder om f.eks. rekvirering af undervisning (sammen  

 med den relevante studieleder) og udbud af kurser ved universiteterne som en  

 del af det pædagogiske universitets uddannelser.
 Tilrettelæggelse og koordinering af forlagt undervisning.
 Den direkte kontakt til brugere, aftagere m.fl. om uddannelsernes  

 kvalitet og relevans.
 Opbygning af IT-baserede undervisningsforløb.
 Systemudvikling af uddannelsers opbygning og indhold.
 Bestemmelsens stk. 5 giver mulighed for, at rektor  

 kan bringe akademisk råds, en institutbestyrelses eller et  

 studienævns funktion til ophør inden valgperiodens udløb.  

 Som ved universitetslovinstitutioner forudsættes dette kun at ske i  

 undtagelsestilfælde, nemlig hvor hvervene alvorligt har været  

 misrøgtet, f.eks. hvis et studienævn og akademisk råd har  

 undladt at tage skyldigt hensyn til de af bestyrelsen udstukne  

 økonomiske rammer ved godkendelse af studieordninger.
Til § 6 Der henvises til de almindelige bemærkninger  

 (afsnittet »Struktur og organisering«) for så vidt angår  

 akademisk råds begrundelse og kompetence.
Til § 7 Forslaget svarer i vidt omfang til § 7 i  

 universitetsloven, idet de studerende ved Danmarks Pædagogiske  

 Universitet dog ikke foreslås repræsenteret i  

 institutbestyrelserne, jf. de almindelige bemærkninger (afsnittet  

 »Struktur og organisering«). Forskerstuderende er imidlertid sikret en  

 plads.
Institutlederne vælges af instituttets personale og  

 godkendes af rektor.
I universitetets opbygningsperiode udpeges  

 institutlederne dog af rektor, jf. forslaget til § 24, stk. 8.
Institutterne får tildelt midler af rektor til  

 grundforskning inden for de rammer, der fastsættes af universitetets  

 bestyrelse, og et budget, der godkendes af akademisk råd. Øvrige  

 midler, herunder midler til rekvireret forskning og udvikling og  

 programforskningsmidler, fordeles af rektor.
Rektor fordeler  

 undervisningsressourcer til studienævn (evt. som en kombination af  

 faktiske pengemidler og trækningsrettigheder på institutterne),  

 og studielederen er sammen med studienævnet på denne baggrund med  

 til at bestemme institutternes samlede økonomi gennem rekvirering af  

 undervisere fra institutterne og deltidslærere, jf. § 8,  

 stk. 7, 2. pkt.
Hvis en studieleder og en institutleder ikke kan  

 blive enige om omfanget af den undervisning, der skal leveres af lærere  

 fra det pågældende institut, træffer rektor  

 afgørelse.
2/3 af medlemmerne af institutbestyrelsen kan anmode  

 rektor om at udskrive nyvalg til posten som institutleder (eller - i  

 universitetets opbygningsperiode - udpege en ny institutleder). Indstillingen  

 skal begrundes.
I tilfælde, hvor rektor bringer institutlederens hverv  

 til ophør, og det vil være uhensigtsmæssigt at udskrive  

 nyvalg før næste ordinære valg, kan rektor overtage  

 institutlederens opgaver.
 Det fastsættes i vedtægten, hvordan der  

 træffes beslutning efter stk. 1, 2. pkt., og stk. 6.
Til § 8 Forslaget svarer til § 8 i universitetsloven.
Der  

 forventes kun etableret et begrænset antal studienævn ved  

 Danmarks Pædagogiske Universitet, f.eks. ét for  

 kandidatuddannelser, ét for masteruddannelser og ét for  

 ph.d.-uddannelser.
 Der henvises til de almindelige bemærkninger  

 (afsnittet »Struktur og organisering«) samt til bemærkningerne til den  

 foreslåede § 7.
Studielederne vælges af studienævnenes midte  

 blandt de heltidsansatte videnskabelige medarbejdere, der er medlemmer af det  

 pågældende studienævn, og godkendes af rektor.
I  

 universitetets opbygningsperiode udpeges studielederne dog af rektor, jf.  

 forslaget til § 24, stk. 8. Studielederne forudsættes at  

 indgå i et nært samarbejde med uddannelseschefen, jf.  

 bemærkningerne til den foreslåede § 5.
2/3 af de øvrige medlemmer af et studienævn  

 kan anmode rektor om at udskrive nyvalg til posten som studieleder (eller - i  

 universitetets opbygningsperiode - udpege en ny studieleder). Indstillingen  

 skal begrundes.
I tilfælde, hvor rektor bringer studielederens hverv  

 til ophør, og det vil være uhensigtsmæssigt at udskrive  

 nyvalg før næste ordinære valg, kan rektor overtage  

 studielederens opgaver.
Til § 9 Der henvises til de almindelige bemærkninger  

 (afsnittet »Struktur og organisering«).
Til § 10 Der foreslås etableret et eksternt  

 repræsentantskab, der sammensættes bredt med repræsentanter  

 for brugere, aftagere, samarbejdspartnere og evt. andre interesser i forhold  

 til Danmarks Pædagogiske Universitet.
Repræsentantskabet skal  

 være rådgivende og interesseformidlende over for universitetet og  

 skal drøfte universitetets virksomhed i bred forstand - både  

 universitetets aktuelle og dets mulige fremtidige aktivitet.  

 Repræsentantskabet kan afgive udtalelser til universitetet selv og  

 adressere dem til bestyrelsen, der er forpligtet til at indkalde  

 repræsentantskabet med jævne mellemrum.
Det kan også afgive  

 udtalelser til Undervisningsministeriet, f.eks. med henblik på, at  

 ministeriet kan tage initiativ til at ændre de rammevilkår,  

 universitetet virker under.
Der er med bestemmelsen alene fastsat en  

 øvre grænse for, hvor mange medlemmer repræsentantskabet  

 kan have, idet det tilsigtes, at repræsentantskabet skal kunne  

 være en velfungerende kanal for formidling af eksterne ønsker,  

 behov m.v. til universitetet.
Det fastsættes i universitetets vedtægt, hvem  

 der konkret kan udpege til repræsentantskabet.
Følgende  

 interesser bør som minimum repræsenteres: Amts- og  

 primærkommuner og andre aftagere, Centre for Videregående  

 Uddannelse, øvrige universiteter og forskningsinstitutioner, andre  

 uddannelsesinstitutioner, faglige lærerorganisationer,  

 dimittendorganisationer og studenterorganisationer.
Til § 11 Statens tilskud til universitetets driftsudgifter vil  

 blive givet som et bloktilskud og vil efter forslaget bestå af et  

 grundtilskud samt tilskud til a) forskning, b) uddannelse, c) formidling i  

 øvrigt, d) biblioteksdrift (DPUB), e) bygningsdrift og øvrige  

 fællesudgifter, dvs. ledelse, administration m.v., f) til andre  

 opgaver, der måtte blive henlagt til universitetet, og til g)  

 kapitaludgifter, der følger af universitetets selvstændige  

 forpligtelse til at sikre bygningskapacitet og vedligeholdelse af bygninger i  

 tidssvarende stand til undervisnings- og forskningsformål.
Tilskuddene  

 til b), e) og g) vil blive beregnet efter de generelle taxameterprincipper,  

 dvs. med et tilskud pr. årsstuderende, der fastsættes på de  

 årlige finanslove.
Tilskuddene til g) i henhold til § 11,  

 stk. 4, vil desuden afhænge af forskningsaktiviteten og  

 biblioteksaktiviteten.
 Tilsvarende bestemmelser som stk. 5 og 6, hvori der  

 etableres hjemmel til at yde lån og tilskud i særlige  

 tilfælde, kendes også fra anden lovgivning om selvejende  

 uddannelsesinstitutioner under Undervisningsministeriet.
Stk. 8-9 kendes fra universitetsloven.
Stk. 8 ændrer ikke ved hovedprincippet om, at universitetet  

 som det klare udgangspunkt selv bestemmer, hvem og hvor mange studerende  

 inden for en given pladsramme det vil optage, jf. den foreslåede  

 § 1, stk. 3. Bestemmelsen giver imidlertid hjemmel for ministeren  

 til at fravige dette princip ved at fastsætte minimumstal for at sikre,  

 at kapaciteten - herunder bygningskapaciteten - kan udnyttes.
Hjemlen til at  

 kunne fastsætte maksimumtal giver mulighed for, at der kan  

 fastsættes en maksimal samlet pladsramme, eller at der kan  

 fastsættes et maksimalt optagelsestal for den enkelte uddannelse.
Et  

 maksimumtal for den enkelte uddannelse kan f.eks. være begrundet i, at  

 uddannelsen ikke skønnes at leve op til de kvalitetsmæssige  

 krav, der stilles efter uddannelsesreglerne, jf. § 2, men kan også  

 fastsættes af andre grunde, primært beskæftigelsesforhold.  

 Med stk. 9 gives universitetet adgang til at modtage  

 undervisningsafgifter fra udenlandske studerende på ordinære  

 uddannelser samt udenlandske ph.d.-studerende, hvor dette ikke strider imod  

 Danmarks internationale forpligtelser, herunder de EU-retlige forpligtelser.  

 Endvidere giver bestemmelsen adgang til at modtage studieafgifter fra danske  

 ph.d.-studerende, hvis uddannelse finansieres af eksterne midler.
 Stk. 10 giver ministeren den nødvendige adgang  

 til universitetets data, herunder at bestemme, at disse oplysninger afleveres  

 i elektronisk form.
 Beslutningen om udskydelse af planlagt byggeri, jf. den  

 foreslåede § 11, stk. 12, vil naturligvis blive truffet under  

 hensyn til helt akutte behov for etablering af undervisningslokaler m.v.  

 Udsættelsen vil være tidsbegrænset og ske med udgangspunkt  

 i den gældende regulering af statsligt byggeri.
Til § 12 Tilsvarende bestemmelser kendes også fra anden  

 lovgivning om selvejende uddannelsesinstitutioner under  

 Undervisningsministeriet.
Det er i Finansministeriets Budgetvejledning  

 forudsat, at Budgetvejledningen normalt gælder for selvejende  

 institutioner, der modtager mere end 50 pct. i offentlige tilskud.
Det  

 faktiske antal årsstuderende vil være det væsentligste  

 grundlag for Undervisningsministeriets regulering af  

 tilskudsudbetalinger.
Undervisningsministeren vil efter forhandling med  

 finansministeren i henhold til den foreslåede bestemmelse kunne  

 fastsætte nærmere regler om universitetets budget- og  

 bevillingssystem, og der vil herunder, efter forelæggelse af  

 spørgsmålet for Finansudvalget, kunne fastlægges  

 fravigelser fra Finansministeriets Budgetvejledning under hensyntagen til  

 universitetets særlige forhold.
For at sikre universitetet den  

 nødvendige selvstændighed også for så vidt  

 angår erhvervelse og opretholdelse af lokaler, bygninger og arealer vil  

 undervisningsministeren forelægge Folketingets Finansudvalg et  

 aktstykke omfattende universitetet med tilsvarende indhold som i aktstykke  

 226 af 26. maj 1999, der omfatter institutioner efter lov nr. 311 af 24.  

 april 1996 om selvejende institutioner for videregående uddannelser  

 m.v. (»selvejeloven«). Endvidere vil det være muligt at fastlægge  

 omfanget af universitetets pligt til at anvende udliciteringsreglerne efter  

 Finansministeriets cirkulære om udlicitering af statslige drifts- og  

 anlægsopgaver.
I denne forbindelse bemærkes, at universitetet vil  

 være omfattet af EF-direktivet fra 1993 om tjenesteydelser, der bl.a  

 regulerer det offentliges udbud af større tjenesteydelser m.v.
Til § 13 Hvis universitetet ikke følger loven, de regler  

 eller aftaler, der fastsat eller indgået i henhold til loven, herunder  

 om løn- og ansættelsesforhold, eller undervisningsministerens  

 påbud om at lovliggøre et forhold, kan ministeren rejse krav om  

 tilbagebetaling af tilskud helt eller delvist, og hele tilskuddet kan i  

 grovere tilfælde tilbageholdes, indtil lov, regler, aftaler eller  

 påbud følges.
Endvidere kan ministeren bestemme, at adgangen til  

 tilskud skal bortfalde helt eller delvis, samt at tilskud kan udelukkes for  

 en periode.
Der kan evt. fastsættes frist for universitetet til at  

 rette op på forholdet, således at tilskuddet først  

 standses eller bortfalder, når fristen er udløbet.
I nogle  

 tilfælde vil Undervisningsministeriet ikke straks gøre brug af  

 sanktionerne i § 13, men udstede et påbud.
Efterkommes  

 påbuddet ikke, kan tilskud tilbageholdes, bortfalde eller kræves  

 tilbagebetalt.
Dette kan eksempelvis være tilfældet, hvis  

 universitetet efter at have modtaget påbud fortsat ikke overholder  

 aftaler, vilkår eller regler om løn- og  

 ansættelsesforhold.
Det præciseres endvidere, at staten - i  

 overensstemmelse med dansk rets almindelige principper - kan foretage  

 modregning i statens tilskud, når der er udbetalt for meget i  

 statstilskud til universitetet.
Modregningsadgangen gælder i alle  

 tilfælde, hvor staten har et krav over for universitetet i henhold til  

 § 13. Modregningen gennemføres hurtigst muligt.
Retten til  

 modregning påvirker ikke statens adgang til at kræve  

 tilbagebetaling på anden måde, f.eks. øjeblikkelig kontant  

 tilbagebetaling, når dette skønnes mest rigtigt, eller i form af  

 anmeldelse af kravet i universitetets konkursbo.
Reglen gælder uanset,  

 om det for meget udbetalte tilskud skyldes en fejl fra universitetets eller  

 fra statens side.
Universitetet er forpligtet til at have nøje  

 kendskab til tilskudsreglerne, og det findes derfor rimeligt, at  

 universitetet normalt må tilbagebetale (som regel via modregning)  

 beløb, selvom fejlen for udbetalingen ikke kan henføres til  

 universitetet.
Statens tilbagebetalingskrav er undergivet den 5-årige  

 forældelse.
Til § 14 Den foreslåede bestemmelse hjemler universitetets  

 samarbejde med forskerparker, studenterboghandler, forlag og  

 kantinevirksomheder m.v., jf. den tilsvarende bestemmelse i  

 universitetslovens § 10, stk. 2. Bestemmelsen i universitetsloven  

 blev ændret ved lov nr. 348 af 2. juni 1999, hvorved den  

 daværende ordning, baseret på konkret godkendelse i hvert enkelt  

 tilfælde, blev afløst af en hjemmel til at fastsætte et  

 generelt regelsæt, der skulle opstille grænserne for sådant  

 samarbejde.
Det er intentionen, at de regler, som forskningsministeren  

 fastsætter med hjemmel i den nævnte bestemmelse, også kan  

 gøres anvendelige på Danmarks Pædagogiske Universitet.
Til § 15 Tilsvarende bestemmelser kendes også fra anden  

 lovgivning om selvejende uddannelsesinstitutioner under  

 Undervisningsministeriet.
 Det er fortsat en generel tilskudsbetingelse, at  

 universitetet følger de af Finansministeriet fastsatte og aftalte  

 bestemmelser om løn, ansættelsesvilkår og pension for  

 personalet.
 Henvisningen i § 15, stk. 1, 2. pkt., til  

 Finansministeriets bestemmelser om særskilt vederlæggelse - for  

 nærværende Finansministeriets cirkulære nr. 186 af 2.  

 november 1998 om særskilt vederlag mv. - markerer, at dette  

 regelsæt vil finde anvendelse i forhold til et evt. vederlag til  

 formanden for Danmarks Pædagogiske Universitets bestyrelse.
Til § 16 Stk. 2-3 vedrører universitetets bygninger  

 m.v.
Det forudsættes, at undervisningsministeren efter forhandling med  

 by- og boligministeren kan fastsætte nærmere regler om  

 universitetets byggevirksomhed.
Der skabes herved mulighed for at  

 fastsætte regler, der etablerer de nødvendige rammer for  

 universitetets ansvar vedr. bygninger m.v., samtidig med at der fortsat  

 sikres en betryggende offentlig indsigt med universitetets forvaltning af  

 bygningerne.
Universitetets byggevirksomhed skal tilrettelægges  

 og gennemføres efter principper svarende til den ordning, der er  

 tilvejebragt ved lov nr. 228 af 19. maj 1971 om Statens Byggevirksomhed  

 (statsbyggeloven) samt de i medfør af loven udstedte retningslinier.  

 For regulering af det statslige byggeri har By- og Boligministeriet udstedt  

 en række retsforskrifter, bl.a.
Bygge- og Boligstyrelsens  

 cirkulære af 14. juni 1989 om bygge- og anlægsarbejder  

 (udbudscirkulæret), Bygge- og Boligstyrelsens bekendtgørelse nr.  

 441 af 18. juli 1990 om 5-årseftersyn og Bygge- og Boligstyrelsens  

 cirkulære af 10. oktober 1991 om pris og tid på bygge- og  

 anlægsarbejder.
Bestyrelsen vil være ansvarlig for, at der udpeges  

 en sagkyndig (tilsynsførende) til at forestå et årligt  

 vedligeholdelsessyn og for, at der udarbejdes en flerårig  

 vedligeholdelsesplan.
Vedligeholdelse kan ske efter principperne i By- og  

 Boligministeriets cirkulære af 9. juni 1987 om vedligehold af statens  

 bygninger.
 Bestemmelsen muliggør en tilpasning af den  

 offentlige regulering af byggevirksomhed, jf. statsbyggeloven, til de  

 selveje- og decentraliseringsprincipper, der gælder for universitetet.  

 Endvidere er der mulighed for at tilpasse de cirkulærer og  

 bekendtgørelser, der med hjemmel i ovennævnte lov  

 detailregulerer den offentlige byggevirksomhed, til universitetets  

 forhold.
 Anbringelse af universitetets midler i udenlandske  

 værdipapirer, bortset fra aktier, må kun ske i  

 værdipapirer, udstedt i andre lande inden for Det Europæiske  

 Økonomiske Samarbejdsområde, og kun såfremt  

 værdipapirerne giver samme sikkerhed som de værdipapirer, der er  

 nævnt i stk. 4, nr. 1 og 2.
Til §§ 17 og 18 Universitetets regnskaber skal revideres af Rigsrevisionen  

 i henhold til § 2, stk. 1, i lov om revisionen af statens  

 regnskaber m.m.
Undervisningsministeren udsteder en regnskabsinstruks for  

 universitetet, som svarer til den, der gælder for institutioner  

 omfattet af selvejeloven.
Det er hensigten, at undervisningsministeren efter  

 forhandling med rigsrevisor kan bestemme, at revision af universitetet skal  

 ske efter § 9 i lov om revisionen af statens regnskaber m.m.
Dette skal  

 ses i lyset af, at der med dette lovforslag pålægges  

 universitetets bestyrelse et stort selvstændigt ansvar og en omfattende  

 beslutningskompetence, hvorfor der er behov for en institutionsrevision, som  

 er målrettet en ægte selvejende institutions behov.
Det drejer  

 sig dels om løbende gennemgang og kontrol af regnskaberne, herunder af  

 universitetets tilskudsgrundlag (kontrolfunktionen), dels om rådgivning  

 og vejledning af bestyrelsen i økonomiske og andre  

 spørgsmål.
Det er tanken, at § 9-revisionen for  

 universitetet skal svare til den ordning, der gælder for institutioner  

 omfattet af selvejeloven, herunder at den private revisors kontrolfunktion  

 sammen med årsregnskabsaflæggelser med tilhørende  

 revisionsprotokollat samt en revisorerklæring om tilskudsgrundlaget  

 skal være en væsentlig forudsætning for  

 Undervisningsministeriets tilsyn.
Revisorens ansvar over for bestyrelsen og  

 ministeriet begrænses i en § 9-revision ikke af det forhold, at  

 Rigsrevisionen reviderer universitetets regnskab i henhold til  

 rigsrevisorloven, ligesom Rigsrevisionens eventuelle bemærkninger m.v.  

 til regnskabet ikke kan fritage revisoren for ansvar.
Rigsrevisionen bevarer  

 det overordnede revisionsmæssige tilsyn og ansvar.
Til § 19 § 19 bestemmer, at universitetets aktiver tilfalder  

 staten i tilfælde af universitetets opløsning.
Bestemmelsen  

 tager sigte på den tilbageblevne formue, efter at samtlige kreditorer  

 og eventuelle øvrige rettighedshavere er blevet fyldestgjort.
Til § 20 Der henvises til de almindelige bemærkninger.  

 Bibliotekschefen afgiver indstilling til rektor vedrørende  

 ansættelse og afskedigelse af medarbejdere ved Danmarks  

 Pædagogiske Universitetsbibliotek eller foretager evt. selv  

 ansættelser efter delegation fra rektor.
Rektor indstiller til  

 bestyrelsen forslag til en langsigtet udviklingsplan for biblioteket på  

 baggrund af indstilling fra bibliotekschefen.
Der oprettes i tilknytning til det pædagogiske  

 universitetsbibliotek et biblioteksudvalg, der dels består af interne  

 og dels af eksterne repræsentanter.
I overensstemmelse hermed oprettes  

 udvalget efter indstilling dels fra interne brugere, jf. bestemmelsens  

 henvisning til akademisk råd og de studerendes råd, dels fra  

 eksterne interessenter som f.eks.
Biblioteksstyrelsen,  

 Forskningsbibliotekernes Chefkollegium og direkte brugere ved bl.a.
Centre  

 for Videregående Uddannelse.
Udvalgets sammensætning og de  

 indstillingsberettigede parter fastsættes i universitetets  

 vedtægt.
Til § 21 Efter bestemmelsen bemyndiges ministeren til at oprette et  

 særligt klagenævn til behandling af klager over universitetet.
I  

 nærmere regler herom fastsættes også en klagefrist  

 både med hensyn til klage til ministeren og til den særlige  

 klageinstans.
Bestemmelsen giver endvidere ministeren bemyndigelse til at  

 bestemme, at visse afgørelser ikke skal kunne indbringes for  

 ministeren.
Dette gælder dog ikke klager over retlige  

 spørgsmål om en studerendes retsstilling, der altid kan  

 indbringes for ministeren i medfør af stk. 2.
Til § 22 Tilsvarende bestemmelser om  

 søgsmålskompetence kendes også fra anden lovgivning om  

 selvejende uddannelsesinstitutioner under Undervisningsministeriet.
Til § 23 Der foreslås en bestemmelse, der på  

 tilsvarende måde som i universitetsloven giver mulighed for, at  

 undervisningsministeren kan fastsætte særlige regler for dele af  

 institutionen, der varetager særlige opgaver, eller hvor særlige  

 forhold tilsiger det.
Muligheden for at etablere særlige centre eller  

 institutter med en betydelig autonomi og uafhængighed i forhold til  

 universitetets ledelse - undertiden kaldt »frifakulteter« - forudsættes  

 allerede i forbindelse med etableringen af Danmarks Pædagogiske  

 Universitet anvendt i forhold til et forsknings- og udviklingscenter med  

 titlen Learning Lab Danmark (LLD)   jf. også de almindelige  

 bemærkninger   med egen vedtægt, egen bestyrelse, direktør  

 og selvstændigt budget, som fremstår med en selvstændig  

 underkonto inden for universitetets samlede tilskud på finansloven.  

 Learning Lab Danmark overtager og opruster samtidig den  

 nuværende IT-videncenterfunktion ved Center for Teknologistøttet  

 Uddannelse (CTU), idet CTUs 5-årige periode udløber med udgangen  

 af år 2000. Dog aftrappes CTU s fondsfunktion i løbet af  

 år 2000, men den endelige afregning af alle projekter forventes  

 først af finde sted medio 2001 og inden for rammerne af Learning Lab  

 Danmark.
Learning Lab Danmark etableres med en forskningsbevilling på  

 15 mio. kr. årligt og en øremærket bevilling på ca.  

 8 mio. kr. til varetagelse af en bredere videncenterfunktion m.v.
Det  

 nuværende Center for Børnelitteratur, der har været et  

 center med egen bestyrelse under Danmarks Lærerhøjskole,  

 videreføres som et selvstændigt center ved Danmarks  

 Pædagogiske Universitet.
Learning Lab Danmark og Center for  

 Børnelitteratur indgår aftaler med universitetet om  

 administration, udstyr, lokaler, herunder lokaler til undervisning, forskning  

 m.v.
 Ministeren vil inden lovens ikrafttræden ved  

 aktstykke anmode Folketingets Finansudvalg om, at der etableres en bestyrelse  

 for Learning Lab Danmark, som midlertidigt sekretariatsbetjenes af CTU.  

 Hensigten hermed er, at bestyrelsen kan igangsætte det forberedende  

 arbejde med henblik på opbygning af forsknings- og udviklingscenteret,  

 herunder forberede ansættelse af centrets daglige ledelse m.v.,  

 umiddelbart i forbindelse med etablering af Danmarks Pædagogiske  

 Universitet.
Ved lov nr. 348 af 2. juni 1999 blev der i  

 universitetsloven indsat et nyt stykke i den gældende  

 dispensationsbestemmelse i lovens § 12 med den begrundelse, at § 12  

 ikke i tilstrækkelig grad tilgodeser universiteternes mulighed for at  

 indgå i mere omfattende samarbejder - og sammenlægninger -  

 på tværs af institutionelle grænser, f.eks. mellem et  

 universitet og en sektorforskningsinstitution, med henblik på at kunne  

 skabe stærke forskningsmiljøer og samtidig opnå en optimal  

 udnyttelse af de danske forskningsressourcer.
Regelændringen indebar  

 ikke, at alle universiteternes forskellige eksterne samarbejdsaftaler skulle  

 godkendes af forskningsministeren, men at sådanne aftaler, der  

 kræver dispensation fra lovens regler, f.eks. hvor der skulle oprettes  

 fælles styrende organer for et samarbejde mellem et  

 universitetsinstitut og en sektorforskningsinstitution, kunne godkendes af  

 ministeren.
 Der foreslås en lignende bestemmelse i dette  

 lovforslag, dog således, at der ikke er hjemmel til sammenlægning  

 af Danmarks Pædagogiske Universitet med andre institutioner.
 Hjemlen til at godkende mere omfattende samarbejdsaftaler  

 kan evt. blive aktuel i forbindelse med universitetets samarbejde med andre  

 universiteter og Centre for Videregående Uddannelse i forbindelse med  

 udbud af master- og kandidatuddannelser samt ph.d.-uddannelser.
Til § 24 Det vurderes, at det i etableringsfasen er særligt  

 vigtigt med en stærk og enstrenget ledelse af Danmarks  

 Pædagogiske Universitet, hvis sammenlægningen af de tre  

 institutioner og opbygningen af et universitet med en ny forsknings- og  

 uddannelsesprofil skal kunne foregå hurtigt og vellykket.
Af denne  

 grund foreslås, at universitetets rektor i en opbygningsperiode  

 på 5 år udpeges af undervisningsministeren, samt at institut- og  

 studieledere i denne periode udpeges af rektor, jf. stk. 8.
Danmarks Pædagogiske Universitet overtager i henhold  

 til stk. 2 ejendomsretten til de statslige ejendomme fra  

 Undervisningsministeriet, som staten hidtil har stillet til rådighed  

 for Danmarks Lærerhøjskole ved at indbetale et beløb til  

 staten svarende til 50 pct. af den offentlige ejendomsvurdering.  

 Indbetalingen kan finansieres ved optagelse af realkreditlån.
Det  

 drejer sig om bygninger på Emdrupvej i København, som skal  

 anvendes som lokalitet for selve universitetet, samt om de bygninger, som  

 afdelingen i Odense har anvendt.
De bygninger, som afdelingen i Odense hidtil  

 har anvendt overlades midlertidigt til universitetet med henblik på  

 senere overdragelse til et CVU, som opfylder kravene til at kunne overtage  

 den hidtidige efter- og videreuddannelsesaktivitet, jf. det foreslåede  

 stk. 3. I Haderslev og Vordingborg har de regionale afdelinger haft en  

 brugsaftale med de stedlige statsseminarier, og disse lokaliteter overdrages  

 ikke til Danmarks Pædagogiske Universitet.
Vilkårene for  

 overtagelsen forelægges Folketingets Finansudvalg.
 I forbindelse med etablering af universitetet vil  

 Undervisningsministeriet foranledige den statsejendom i Hermodsgade,  

 København, som Danmarks Pædagogiske Institut har anvendt, solgt  

 med henblik på finansiering af omflytninger, herunder nødvendige  

 ombygninger m.v. på Emdrupvej i København og flytning af  

 aktiviteter i forbindelse med udlægningen af  

 lærerhøjskolens efter- og videreuddannelsesvirksomhed.
På tidspunktet for ikrafttræden af dette  

 lovforslag og lovforslaget om Centre for Videregående Uddannelse vil  

 der endnu ikke være CVU-dannelser, som umiddelbart kan overtage de  

 opgaver, der skal overføres fra Danmarks Lærerhøjskole og  

 Danmarks Pædagoghøjskole i henhold til stk. 3. Derfor vil der  

 ske en midlertidig institutionsforankring i DPU-regi af afdelingernes samt af  

 det nuværende Danmarks Pædagogiske Biblioteks provinsfilialers  

 opgaver, personale, bogsamlinger, udstyr m.v.
Det drejer sig om i alt knap  

 400 årsværk, herunder 11 årsværk til  

 biblioteksfunktioner på CVU er.
Ansvaret for disse opgaver, herunder  

 afdelingerne og provinsbibliotekerne, forankres direkte under universitetets  

 rektor, og det påhviler denne - efter undervisningsministerens  

 nærmere bestemmelse - at sikre, at udskillelse sker hurtigst muligt til  

 de omkring 10 CVU er, som undervisningsministeren forventes at udlægge  

 aktiviteterne til.
Denne institutionelle forankring betyder også, at  

 udbuddet af og optaget til efter- og videreuddannelse kan ske og  

 planlægges i det nuværende regi, således at der hverken  

 på kort eller på langt sigt ved overførelsen til Centre  

 for Videregående Uddannelse bliver tale om et diskontinuert udbud af  

 efter- og videreuddannelse for lærere og pædagoger.
 Undervisningsministeren vil ved afgørelse af,  

 hvilke CVU er der kan få udlagt de nuværende DLH- og  

 DPH-afdelinger - og dermed få pålagt tilsvarende forpligtelser,  

 som påhviler lærer- og pædagoghøjskolen i dag,  

 nemlig at dække efter- og videreuddannelse til og med diplomniveau for  

 lærere i folkeskolen og pædagoger - lægge vægt  

 på, at de skal:
 Omfatte både læreruddannelsen og pædagoguddannelsen  

 i en stabil institutionsdannelse.
 Have en bestyrelse, der i sin sammensætning på  

 aftagersiden afspejler forpligtelsen inden for efter- og  

 videreuddannelse.
 Holde åbent for sammenlægninger - baseret på  

 partnerskab - med enkeltstående lærer- og  

 pædagogseminarier.
 Tilbyde enkeltstående lærer- og pædagogseminarier  

 eller grupper af sådanne samarbejdsaftaler om varetagelse af efter- og  

 videreuddannelsesopgaver samt om deltagelse i udviklingsprojekter og i  

 forskningstilknytningsaftaler.
 Samarbejde med andre udbudsforpligtede CVU er om varetagelse af  

 efter- og videreuddannelsesforpligtelserne.
Der vil naturligvis blive tale om gensidige  

 samarbejdsaftaler, hvor finansieringen af samarbejdet aftales nærmere.  

 Der vil kunne indgås forskellige typer af aftaler med seminarier, der  

 er indstillede på at indgå i CVU et på sigt, og med  

 seminarier, der klart ønsker at forblive enkeltstående.
Det  

 afgørende er, at CVU et ikke diskriminerer mht. aftalevilkår i  

 forhold til enkelte seminarier.
 Undervisningsministeren vil i medfør af en hjemmel,  

 der ved CVU-lovforslaget foreslås indsat i selvejeloven som § 27  

 c, fastsætte nærmere vilkår eller udstede regler, der  

 særligt gælder de CVU er, som i medfør af  

 nærværende lov fra DPU får udlagt de nuværende  

 afdelinger.
Det foreslås i stk. 4, at sammenlægningen til  

 DPU og den senere spaltning til CVU er skal kunne ske uden samtykke fra  

 institutionernes kreditorer.
Bestemmelsen fraviger således det  

 almindelige formueretlige princip om, at debitorskifte kræver samtykke.  

 For at sikre kreditorerne en betryggende sikkerhed for deres krav skal  

 undervisningsministeren i medfør af stk. 5 fastsætte regler,  

 hvorefter aktieselskabslovens kapitel 15 med de fornødne tilpasninger  

 finder anvendelse ved sammenlægning og spaltning.
Det forudsætter, at statskassen hæfter  

 subsidiært for krav mod de to statslige institutioner, der bestod  

 på tidspunktet for sammenlægningen.
Statskassens subsidiære  

 hæftelse er betinget af, at retsforfølgning mod universitetet  

 har vist sig forgæves.
Bestemmelsen i § 24, stk. 6, afskærer  

 adgangen til afsked med ventepenge, rådighedsløn eller pension  

 for tjenestemænd, der gør tjeneste ved en statsinstitution eller  

 en selvejende institution, der indgår i Danmarks Pædagogiske  

 Universitet, et Center for Videregående Uddannelse eller evt. andre  

 stats- eller selvejende institutioner, og indebærer ikke en forringelse  

 af ansættelsesvilkårene som tjenestemand.
De  

 pågældende tjenestemænd er forpligtet til at gøre  

 tjeneste ved deres hidtidige tjenestested, og de har under denne tjeneste som  

 hidtil pligt til at tåle forandringer i stillingen, jf. herved  

 tjenestemandslovens § 12. Tjenestemænd, der måtte  

 ønske det, har mulighed for at søge overgang til  

 ansættelse efter ansættelsesreglerne for hhv.
Danmarks  

 Pædagogiske Universitet eller for Centre for Videregående  

 Uddannelse, ligesom de kan søge overgang til ansættelse i  

 forfremmelsesstillinger efter disse regler.
Forfremmelser vil i intet  

 tilfælde ske på tjenestemandsvilkår, idet  

 tjenestemandsstillingerne nedlægges ved ledighed.
Bestemmelsen finder  

 ikke anvendelse, hvis der er tale om forflyttelse i grundlovens eller  

 tjenestemandslovens forstand.
Efter stk. 8, nr. 1, udpeger undervisningsministeren  

 rektor på baggrund af opslag forud for etablering af bestyrelsen og  

 akademisk råd.
Etableringen af en bestyrelse vil alt andet lige tage  

 nogen tid, og nedsættelsen af akademisk råd forudsætter, at  

 universitetets interne strukturer er på plads.
Da universitetet skabes  

 ved sammenlægning af tre institutioner, er det imidlertid  

 afgørende, at der meget hurtigt efter lovens ikrafttræden  

 udpeges en rektor, så der skabes sikkerhed om den overordnede daglige  

 ledelse.
Den udpegede rektor kan dermed også allerede inden  

 bestyrelsens nedsættelse have påbegyndt det forberedende arbejde,  

 herunder udarbejdelsen af oplæg til bestyrelsen, således at  

 bestyrelsen hurtigt kan opslå og ansætte de tre assisterende  

 chefer og påbegynde arbejdet med omstruktureringen i forbindelse med  

 sammenlægningen af de tre institutioner.
I stk. 8, nr. 5, fastslås, at De studerendes  

 Råd ved Danmarks Lærerhøjskole fortsætter i  

 opbygningsperioden, indtil de studerendes råd ved DPU, jf. § 9,  

 bliver oprettet.
Der er afsat midler til støtte af  

 sekretariatsfunktionen for rådet, jf. § 2, stk. 2, nr. 5.
Stk. 9 og 10 kendes fra anden lovgivning under  

 undervisningsministeriet og omhandler her Danmarks Lærerhøjskole  

 og Danmarks Pædagogiske Instituts regnskabsmæssige overgang fra  

 status som statsinstitution til selveje.
Bestemmelserne gør det muligt  

 at foretage afregning med staten (afsluttende regnskabsopgørelse) og  

 opstille en åbningsbalance for Danmarks Pædagogiske Universitet  

 pr. 1. juli 2000. For så vidt angår Danmarks  

 Lærerhøjskole kan det være nødvendigt at udbetale  

 et acontobeløb for perioden 1. januar til 30. juni 2000. Da  

 institutionerne nedlægges midt i regnskabsåret, skal de ikke  

 aflægge virksomhedsregnskab for perioden 1. januar til 30. juni  

 2000.
§§ 25-27 Lov om Danmarks Lærerhøjskole samt de  

 særbestemmelser vedr. lærerhøjskolen, der ved lov nr. 348  

 af 2. juni 1999 med begrundelse i ressortspørgsmål blev indsat i  

 universitetsloven, ophæves.
I lærer- og  

 pædagoguddannelseslovene tages højde for hhv.  

 lærerhøjskolens og Danmarks Pædagoghøjskoles  

 nedlæggelse ved sammensætning af de to seminarieråd, idet  

 Danmarks Pædagogiske Universitet foreslås at overtage  

 disses pladser i rådene.
§ 28 Danmarks Pædagogiske Universitet foreslås -  

 på linie med Danmarks Lærerhøjskole i dag - omfattet af  

 lov om Danmarks Evalueringsinstitut (lov nr. 290 af 12. maj 1999), hvorfor  

 instituttet af egen drift kan evaluere uddannelser og undervisning ved  

 universitetet - eller efter omstændighederne universitetets samlede  

 virksomhed eller dele heraf.
Undervisningsministeren vil på baggrund af  

 en evt. afsluttet evaluering kunne give universitetet påbud om  

 opfølgning på evalueringsrapporten, jf.  

 evalueringsinstitutlovens § 11. Hvis universitetet ikke efterkommer et  

 påbud, kan ministeren tage midlerne i evalueringsinstitutlovens  

 § 12 eller efter omstændighederne i nærværende  

 lovforslags § 2, stk. 5, i anvendelse.
§ 29 I konsekvens af, at der først kan blive tale om  

 udlægning af lærerhøjskolens og  

 pædagoghøjskolens efter- og videreuddannelsesaktiviteter til og  

 med diplomniveau, efterhånden som der etableres CVU er, jf.  

 bemærkningerne til den foreslåede § 24, forudsættes  

 der en gradvis nedlæggelse af de regionale udvalg for læreres  

 efteruddannelse, jf. bekendtgørelsen om disse.
Bilag 1 Lovforslaget sammenholdt med gældende lov Gældende formulering Lovforslaget Kapitel 1 Almindelige bestemmelser § 1. - - - Kapitel 5 Overgangs- og ikrafttrædelsesbestemmelser § 24. - - - § 25. Følgende love og bestemmelser ophæves:
 1)	Lov om Danmarks Lærerhøjskole, jf.  

 lovbekendtgørelse nr. 58 af 29. januar 1987.
§ 2. - - - Stk. 4. Undervisningsministeren kan indgå samlede  

 aftaler med Danmarks Lærerhøjskole om målene for  

 institutionens virksomhed og udvikling.
- - - 2)	§ 2, stk. 4, § 10, stk. 2, 2. pkt., og  

§ 12, stk. 4, i lov om universiteter m.fl.  

 (universitetsloven), jf. lovbekendtgørelse nr. 1177 af 22. december  

 1999.
§ 10. - - - Stk. 2. Efter regler fastsat af forskningsministeren kan  

 institutioner indgå aftaler af ikke-kommerciel karakter med selvejende  

 institutioner og organisationer, der har tilknytning til institutionerne, og  

 hvis hovedformål er knyttet til institutionens formål.
For  

 Danmarks Lærerhøjskole fastsættes reglerne af  

 Undervisningsministeren.
- - - § 12. - - - Stk. 4. I forhold til Danmarks Lærerhøjskole  

 tilkommer den i stk. 3 nævnte kompetence  

 undervisningsministeren.
- - - § 17. - - - Stk. 2. Seminarierådet består af en formand, der  

 udpeges af ministeren, samt af 13 medlemmer, der udpeges således:
 § 26. I § 17, stk. 2, i lov om uddannelse af  

 lærere til folkeskolen, jf. lovbekendtgørelse nr. 608 af 10.  

 juli 1997, ændres »Danmarks Lærerhøjskole« til: »Danmarks  

 Pædagogiske Universitet«.
1 af Lærerseminariernes Bestyrelses forening 1 af Lærerseminariernes Rektorfor samling 1 af Dansk Magisterforening, 1 af Lærerstuderendes Landskreds 1 af Kommunernes Landsforening 1 af Københavns og Frederiksberg Kommuner i  

 fællesskab 1 af Landsforeningen Skole og Samfund 1 af Frie Grundskolers Fællesråd 1 af Skoledirektørforeningen 1 af Danmarks Skolelederforening 1 af Danmarks Lærerforening 1 af Frie Grundskolers Lærerforening og 1 af Danmarks Lærerhøjskole.
- - - § 27. I lov om uddannelse af pædagoger, jf.  

 lovbekendtgørelse nr. 796 af 3. september 1996, foretages  

 følgende ændringer:
§ 22. - - - Stk. 2 Seminarierådet består af direktøren  

 for Universitetsafdelingen som formand samt 13 medlemmer, der udpeges  

 således:
 1. I § 22, stk. 2, ændres »Danmarks  

 Pædagoghøjskole« til: »Danmarks Pædagogiske  

 Universitet«.
1 af seminariernes bestyrelser 1 af seminariernes rektorer 1 af seminariernes lærere 1 af seminariernes studerende 1 af Amtsrådsforeningen i Danmark 1 af Kommunernes Landsforening 1 af Københavns og Frederiksberg Kommuner i  

 fællesskab 1 af Børnesagens Fællesråd 1 af Daginstitutionernes LandsOrganisation 1 af De Samvirkende Invalideorganisationer 2 af de færdiguddannedes organisationer i  

 fællesskab, 1 af Danmarks Pædagoghøjskole.
- - - § 23. Videreuddannelsen af pædagoger varetages af  

 Danmarks Pædagoghøjskole.
 Stk. 2. Danmarks Pædagoghøjskole er en  

 landsdækkende, selvejende institution med vedtægter, der  

 godkendes af undervisningsministeren.
 2. § 23 og § 23 a ophæves, og i  

§ 23 b udgår »og Danmarks  

 Pædagoghøjskole«.
Stk. 3. Institutionen ledes af en bestyrelse på 11 - 13  

 medlemmer og en rektor.
Bestyrelsens sammensætning skal fremgå af  

 vedtægterne.
Bestemmelserne i § 10, stk. 1 og 2, § 11 og  

 § 12 finder tilsvarende anvendelse.
 Stk. 4. Bestyrelsen kan træffe aftale med seminarier og  

 andre uddannelsesinstitutioner om at forestå dele af uddannelsen.
 Stk. 5. Undervisningsministeren fastsætter nærmere  

 regler om uddannelsen, herunder om adgang til uddannelsen og om uddannelsens  

 afslutning.
§ 23 a.
Undervisningsministeren yder til Danmarks  

 Pædagoghøjskole et grundtilskud, der fastsættes på  

 de årlige finanslove.
Stk. 2. Undervisningsministeren yder desuden tilskud til  

 uddannelsesvirksomheden efter reglerne i lov om åben uddannelse  

 (erhvervsrettet voksenuddannelse) m.v.
Danmarks Pædagoghøjskole  

 opkræver deltagerbetaling efter samme lovs regler.
 Stk. 3. Undervisningsministeren yder tilskud eller lån  

 til leje eller erhvervelse og vedligeholdelse af lokaler.  

 Undervisningsministeren kan beslutte, at Danmarks  

 Pædagoghøjskole i stedet skal være omfattet af de regler  

 om bygningstilskud pr. årsstuderende og om statsgaranti for lån  

 til byggeri m.v., der fastsættes for seminarierne.
 Stk. 4. Danmarks Pædagoghøjskole skal  

 følge de af Finansministeriet fastsatte eller aftalte bestemmelser om  

 løn- og ansættelsesvilkår for personalet, herunder om  

 pensionsforhold.
 Stk. 5. Undervisningsministeren fastsætter regler om  

 Danmarks Pædagoghøjskoles regnskabsføring og om revision  

 af regnskaberne.
§ 23 b.
Seminarierne og Danmarks Pædagoghøjskole  

 kan udbyde efteruddannelse til pædagoger og andre efter reglerne i lov  

 om åben uddannelse (erhvervsrettet uddannelse) m.v.
 § 24. Seminariernes og Danmarks Pædagoghøjskoles  

 afgørelser efter denne lov eller efter regler fastsat i medfør  

 af loven kan påklages til undervisningsministeren, jf. dog  

 stk. 2.
- - - 3. I § 24, stk. 1, udgår »og Danmarks  

 Pædagoghøjskoles«.
 § 28. I lov nr. 290 af 12. maj 1999 om Danmarks Evalueringsinstitut  

 foretages følgende ændringer:
§ 11. - - - Stk. 2. Påbud i henhold til stk. 1 kan ikke gives  

 uddannelsesinstitutioner under universitetsloven, bortset fra Danmarks  

 Lærerhøjskole.
 1. I § 11, stk. 2, udgår: »bortset fra  

 Danmarks Lærerhøjskole«.
Bilag 1 - - - 4)	Lov om Danmarks Lærerhøjskole, jf.  

 lovbekendtgørelse nr. 58 af 29. januar 1987.
 2. I bilag 1, nr. 4, ændres »Lov om Danmarks  

 Lærerhøjskole, jf. lovbekendtgørelse nr. 58 af 29. januar  

 1987« til: »Lov nr. .... af ..........2000 om Danmarks Pædagogiske  

 Universitet«.
 § 29. Følgende bekendtgørelser  

 ophæves:
 1)	Undervisningsministeriets bekendtgørelse nr. 402 af 20. maj  

 1994 om regionale udvalg for læreres efteruddannelse.
 2)	Undervisningsministeriets bekendtgørelse nr. 38 af 2. marts  

 1965 om Danmarks Pædagogiske Institut.
 Stk. 2. De ved lovens ikrafttræden nedsatte regionale  

 udvalg fungerer dog videre, indtil der er nedsat efter- og  

 videreuddannelsesudvalg for området.
Bilag 2 Undervisningsministeriets lovbekendtgørelse nr. 58  

 af 29. januar 1987 Bekendtgørelse af lov om Danmarks  

 Lærerhøjskole Herved bekendtgøres lov nr. 50 af 25. februar 1963 med de  

 ændringer, som følger af lov nr. 201 af 4. juni 1965, lov nr. 60  

 af 15. marts 1967, lov nr. 205 af 31. maj 1968 og § 41 i lov nr. 362 af  

 13. juni 1973.
 § 1. Danmarks Lærerhøjskole er statens  

 højere læreanstalt for videre uddannelse af folkeskolens  

 lærere.
 Stk. 2. Lærerhøjskolen har til opgave at give  

 videregående undervisning til folkeskolens og seminariernes  

 lærere samt andre med dem fagligt ligestillede samt at udvikle og  

 nyttiggøre den videnskabelige forskning med særligt henblik  

 på skolens tarv.
Stk. 3. Lærerhøjskolen etablerer efter  

 nærmere af undervisningsministeren fastsatte regler kursusvirksomhed i  

 provinsen.
Med henblik herpå oprettes afdelinger af  

 Lærerhøjskolen i Esbjerg, Haderslev, Odense, Skive, Vordingborg,  

 Ålborg og Århus.
 § 2. (Ophævet).
 § 3. (Ophævet).
 § 4. (Ophævet).
 § 5. Ved nærværende lovs ikrafttræden  

 ophæves lov nr. 220 af 11. juni 1954 § 35, stk. 1,  

 stk. 4 og stk. 5.1)  De i  

 samme lovs §§ 36 og 37, stk. 1 og stk. 3, indeholdte regler om  

 undervisningen kan erstattes af bestemmelser givet ved kgl. anordning i  

 henhold til § 4 i nærværende lov.
Undervisningsministeriet, den 29. januar 1987 BERTEL HAARDER /Birgit Andersen 1)   Lov nr. 220 af  

 11. juni 1954 er ophævet ved lov nr. 235 af 8. juni 1966.
