Nr LSF 18 Forslag til Lov om ændring af lov om miljøbeskyttelse(* 1) (Tilskud til  

 renere produkter m.v.) Fremsat af miljø- og energiministeren (Svend Auken) den 26. marts 1998 Vedtaget ved tredjebehandling den 11. juni 1998 Lov nr. 408 af 26/06/1998 § 1 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:(* 1) 1. Efter § 53 indsættes:
»§ 53 a.
Miljø- og energiministeren kan for at sikre en  

 effektiv bortskaffelse af affald hidrørende fra materialer, produkter eller  

 varer, herunder emballage, anvende de i § 53, stk. 1, nævnte gebyrer til  

 tilskud til indsamling og bortskaffelse af affald hidrørende fra materialer,  

 produkter eller varer, herunder emballage, og til dækning af udgifter til  

 administration af disse gebyrer og tilskud, herunder kontrol, information,  

 evaluering m.v.
Stk. 2.  Miljø- og energiministeren kan henlægge  

 administrationen af tilskud efter stk. 1 til private organisationer,  

 foreninger og lign.
Miljø- og energiministeren kan foretage kvartalsvis  

 forudbetaling til dækning af udgifter til tilskud, administration, kontrol,  

 information, evaluering m.v.
§ 53 b.
Enhver, der frembringer eller bortskaffer, herunder  

 indsamler, forarbejder eller forbrænder, materialer, produkter eller varer,  

 herunder emballage, skal efter anmodning meddele Miljø- og Energiministeriet  

 enhver oplysning, der er af væsentlig betydning for administrationen af § 53  

 a.« 2. § 54 affattes således:
»§ 54. Tilskud kan gives til udrednings- og  

 udviklingsprojekter samt til formidlings- og informationsvirksomhed.
Tilskud  

 kan gives til projekter, der har til formål at nedsætte miljøbelastningen i  

 forbindelse med udvikling, produktion, afsætning eller anvendelse af  

 produkter eller i forbindelse med håndtering af det affald, der opstår i hele  

 produktets livscyklus.
Nedsættelsen af miljøbelastningen skal ske gennem  

 fremme af renere teknologi eller genanvendelse.
Der kan gives tilskud til  

 udredning om og udvikling af metoder, værktøjer, processer, produktionsudstyr  

 og produkter, herunder transport- og serviceydelser.
Det er en betingelse for  

 tilskud, at projekterne har nyhedsværdi.
 Stk. 2. Der kan gives tilskud på indtil 25 pct. af  

 projektomkostningerne til udviklingsaktiviteter, som er en konkretisering af  

 resultaterne af industriel forskning i en plan, et projekt eller en tegning  

 for nye produkter, produktionsmetoder eller tjenesteydelser, der er ændret  

 eller forbedret, uanset om de er bestemt til salg eller udnyttelse, herunder  

 skabelse af en første prototype, der ikke kan udnyttes kommercielt  

 (prækonkurrencestadiet).
 Stk. 3. Der kan gives tilskud på indtil 50 pct. af  

 projektomkostningerne til industriel forskning.
 Stk. 4. Tilskud efter stk. 2 og 3 kan øges med indtil 10 pct, hvis  

 tilskuddet gives til små og mellemstore virksomheder.
 Stk. 5. Der kan gives tilskud på indtil 100 pct. af  

 projektomkostningerne til projekter, hvis resultat kommer en bredere kreds af  

 virksomheder, den offentlige sektor eller samfundet i øvrigt til gode.  

 Tilskud må ikke udgøre statsstøtte i den i EF-traktatens artikel 92, stk. 1,  

 nævnte betydning.
Stk. 6. Tilskud kan gives til virksomheder, selskaber, foreninger,  

 organisationer og offentlige myndigheder.« 3. Efter § 54 indsættes:
»§ 54 a.
Tilskud til de i §§ 54 b, 54 c og 54 d anførte  

 projekter kan ikke overstige de af Europa-Kommissionen til enhver tid  

 fastsatte beløbsgrænser for støtteordninger i Kommissionens meddelelser om  

 støtteordninger, der ikke skal anmeldes til Kommissionen, fordi støttebeløbet  

 ikke antages at ville medføre nogen mærkbar påvirkning af samhandelen og  

 konkurrencen mellem medlemslandene af Fællesskabet (de  

 minimis-støtteordninger). Tilskud efter §§ 54 b, c og d kan ikke gives til  

 projekter inden for trans-port-, landbrugs- og fiskerisektorerne samt stål-,  

 skibsbygnings- og kulindustrien.
Der kan ikke ydes tilskud til  

 eksportfremmende projekter.
 Stk. 2. Tilskud der gives til foreninger, organisationer og  

 offentlige myndigheder er ikke underlagt de beløbsmæssige grænser fastsat i  

 de i stk. 1 nævnte meddelelser, medmindre tilskuddene gives til virksomheder  

 drevet af disse.
§ 54 b.
Der kan gives tilskud til projekter, der har til formål at  

 gennemføre produktudvikling baseret på livscyklusanalyse, miljøbevidst  

 indkøbspolitik eller miljøledelse.
Tilskud kan bl.a. gives til  

 vidensopbygning, bistand til faglig rådgivning fra eksterne konsulenter,  

 proces- og produktudviklingsaktiviteter med miljømæssige aspekter,  

 medarbejderuddannelse og organisationsudvikling, formidling og dokumentation.
Stk. 2. Det er en betingelse for at opnå tilskud, at  

 tilskudsmodtageren ansætter en eller flere nye medarbejdere i et tidsrum  

 svarende til mindst et halvt årsværk til sikring af projektets gennemførelse,  

 eller at tilskudsmodtagerens medarbejdere gennemfører efteruddannelsesforløb  

 til sikring af projektets gennemførelse.
Det er endvidere en betingelse, at  

 tilskudsmodtageren har etableret eller etablerer et tilfredsstillende  

 miljøledelsessystem.
 Stk. 3. Der kan gives tilskud på indtil 50 pct. af  

 projektomkostningerne.
 Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.
§ 54 c.
Der kan gives tilskud til meromkostninger i forbindelse  

 med tildeling af det europæiske eller det nordiske miljømærke.
Stk. 2. Der kan gives tilskud på indtil 50 pct. af  

 meromkostningerne per tildelt miljømærke.
Meromkostningerne kan bl.a. bestå i  

 udgifter til fremskaffelse af nødvendig dokumentation, lønomkostninger eller  

 konsulentydelser.
Miljø- og energiministeren kan dog fastsætte en  

 beløbsmæssig maksimumsgrænse for tilskud.
Stk. 3. Tilskud kan gives til små og mellemstore virksomheder, der  

 som de første inden for en produktgruppe tildeles de i stk. 1 nævnte  

 miljømærker.
Miljø- og energiministeren beslutter, hvilke produktgrupper der  

 kan gives tilskud til efter stk. 1, og fastsætter antallet af  

 tilskudsmodtagere samt tidsfrister for ansøgning om tilskud.
§ 54 d.
Der kan gives tilskud til affaldsprojekter, der har til  

 formål at begrænse problemerne i forbindelse med affaldsbortskaffelse.  

 Tilskud kan gives til udrednings- og udviklingsprojekter samt til  

 formidlings- og informationsprojekter.
Stk. 2. Tilskud kan gives til udvikling af processer, metoder,  

 produktionsudstyr og produkter inden for affaldsområdet.
Tilskud kan gives  

 såvel til almennyttige projekter som til virksomhedens egne projekter.
Det er  

 en betingelse for tilskud, at projekterne har nyhedsværdi.
Stk. 3. Der kan gives tilskud på indtil 75 pct. til projekter som  

 nævnt i stk. 1, hvis resultaterne alene tilhører den eller de ansøgende  

 virksomheder.
Der kan gives tilskud på indtil 100 pct. til almennyttige  

 projekter, hvis resultaterne kommer en bredere kreds af virksomheder, den  

 offentlige sektor eller samfundet i øvrigt til gode.
Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.« 4. § 55 affattes således:
 »§ 55. Tilskud på indtil 25 pct. kan gives til  

 anlægsinvesteringer til produktionsformål inden for genanvendelse.
 Stk. 2. Tilskud på indtil 30 pct. kan gives til  

 anlægsinvesteringer til indsamlingsordninger for alle affaldstyper.
 Stk. 3. Tilskud efter stk. 1 og 2 kan øges med indtil 10 pct.,  

 hvis tilskuddet gives til små og mellemstore virksomheder.
Stk. 4. Det er en betingelse for tilskud til anlægsinvesteringer  

 efter stk. 1 og 2, at ansøgeren kan sandsynliggøre, at investeringen medfører  

 en varigt øget genanvendelse af produkter, materialer eller spildprodukter,  

 hvorved miljøbelastningen nedsættes væsentligt, eller hvorved der finder en  

 hensigtsmæssig udnyttelse sted af de pågældende produkter, materialer eller  

 spildprodukter.
Der kan ikke gives tilskud efter stk. 1 til anlæg, som i  

 væsentlig grad vil påvirke konkurrenceforholdene til ugunst for eksisterende  

 virksomheder.
Stk. 5. Tilskud kan gives til virksomheder, selskaber, foreninger,  

 organisationer og offentlige myndigheder.« 5. I § 55 a ændres i stk. 1 »Ministeren«  

 til: »Miljø- og energiministeren«, og i stk. 3, der bliver  

 stk. 2, ændres »Ministeren har« til: »Der er«.
 6. I § 55 a ophæves stk. 2, og i stk. 3, der  

 bliver stk. 2, ændres »efter stk. 2« til: »efter § 56, stk.  

 3«.
 7. § 55 c ophæves.
 8. § 56 affattes således:
» § 56. Miljø- og energiministeren nedsætter et eller flere  

 råd, der prioriterer indsatsen for tilskud i henhold til §§ 54-55 samt  

 rådgiver miljø- og energiministeren om miljøindsatsen for produkter og den  

 tekniske udvikling inden for affaldsområdet.
Miljø- og energiministeren kan  

 fastsætte regler om, hvilke myndigheder og organisationer der indstiller  

 medlemmer til det eller de nedsatte råd samt om rådets eller rådenes  

 virksomhed.
 Stk. 2. Miljø- og energiministeren træffer afgørelse i sager om  

 tilskud i henhold til §§ 54-55. Miljø- og energiministeren kan bemyndige de i  

 stk. 1 nævnte råd til helt eller delvis at udøve denne beføjelse og kan i den  

 forbindelse fastsætte, at rådenes afgørelse ikke kan indbringes for anden  

 administrativ myndighed.
Stk. 3. Miljø- og energiministeren kan fastsætte nærmere regler om  

 ydelse af tilskud efter §§ 53 a-55 a, herunder om behandling af ansøgninger,  

 ansøgningers form og indhold, tidsfrister, vilkår for ydelse af tilskud,  

 udbetaling af tilskud, bortfald af afgivne tilsagn, tilbagebetaling af  

 tilskud og renter heraf, patentrettigheder, regnskaber, revision samt tilsyn  

 og kontrol m.v.
Der kan herunder fastsættes nærmere regler om, at ansøgere  

 efter §§ 53 a og 55 a har pligt til for egen regning at foretage  

 prøveudtagning, analyser og målinger af stoffer og affaldsstoffer.« 9. Efter § 56 indsættes:
» § 56 a.
Enhver, der modtager tilskud efter §§ 54-55, er  

 forpligtet til at give meddelelse, hvis vilkår for tilskud ikke overholdes,  

 og skal endvidere efter anmodning herom meddele Miljø- og Energiministeriet  

 enhver oplysning, der har betydning for modtagelsen af tilskud.« 10. I § 57 indsættes som stk. 2-4:
 »Stk. 2. Der kan gives tilsagn om tilskud efter §§ 54-55 ud  

 over finansåret.
 Stk. 3. For tilskud efter dette kapitel kan der stilles krav om,  

 at tilskud anvises til en konto i et pengeinstitut.
Stk. 4 . Op til 20 pct. af tilskud efter dette kapitel kan  

 tilbageholdes og anvendes til modregning med virksomheders eventuelle  

 restancer til det offentlige.« 11. § 110, stk. 1, nr. 11, affattes således:
 »11) afgiver urigtige eller vildledende oplysninger eller undlader at  

 afgive oplysninger efter §§ 53 b, 55 b eller 56 a eller«.
 12. § 110, stk. 1, nr. 12, affattes således:
»12) undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39  

 a.« 13. I § 110, stk. 3, ændres »§ 55 a« til: »§  

 56, stk. 3«.
§ 2 Stk. 1 . Tidspunktet for lovens eller dele af lovens ikrafttræden  

 fastsættes af miljø- og energiministeren.
 Stk. 2. Regler, der er udstedt efter § 53, § 55 a og § 56, stk. 2,  

 i lov om miljøbeskyttelse, jf. lovbekendtgørelse nr. 625 af 15. juli 1997,  

 opretholdes, indtil de ophæves eller afløses af regler udstedt i medfør af  

 denne lov.
Oprindeligt fremsat forslag § 1 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:(* 1) 1. Efter § 53 indsættes :
»§ 53 a.
Miljø- og energiministeren kan for at sikre en  

 effektiv bortskaffelse af affald hidrørende fra materialer, produkter eller  

 varer, herunder emballage, anvende de i § 53, stk. 1, nævnte gebyrer til  

 tilskud til indsamling og bortskaffelse af affald hidrørende fra materialer,  

 produkter eller varer, herunder emballage, og til dækning af udgifter til  

 administration af disse gebyrer og tilskud, herunder kontrol, information,  

 evaluering m.v.
Stk. 2. Miljø- og energiministeren kan henlægge administrationen  

 af tilskud efter stk. 1 til private organisationer, foreninger o.lign.
Miljø-  

 og energiministeren kan foretage kvartalsvis forudbetaling til dækning af  

 udgifter til tilskud, administration, kontrol, information, evaluering m.v.
§ 53 b.
Enhver, der frembringer eller bortskaffer, herunder  

 indsamler, forarbejder eller forbrænder, materialer, produkter eller varer,  

 herunder emballage, skal efter anmodning meddele Miljø- og Energiministeriet  

 enhver oplysning, der er af væsentlig betydning for administrationen af § 53  

 a.« 2. § 54 affattes således :
»§ 54. Tilskud kan gives til udrednings- og  

 udviklingsprojekter samt til formidlings- og informationsvirksomhed.
Tilskud  

 kan gives til projekter, der har til formål at nedsætte miljøbelastningen i  

 forbindelse med udvikling, produktion, afsætning eller anvendelse af  

 produkter eller i forbindelse med håndtering af det affald, der opstår i hele  

 produktets livscyklus.
Nedsættelsen af miljøbelastningen skal ske gennem  

 fremme af renere teknologi eller genanvendelse.
Der kan gives tilskud til  

 udredning om og udvikling af metoder, værktøjer, processer, produktionsudstyr  

 og produkter, herunder transport- og serviceydelser.
Det er en betingelse for  

 tilskud, at projekterne har nyhedsværdi.
 Stk. 2. Der kan gives tilskud på indtil 25 pct. af  

 projektomkostningerne til udviklingsaktiviteter på prækonkurrencestadiet.
 Stk. 3. Der kan gives tilskud på indtil 50 pct. af  

 projektomkostningerne til industriel forskning.
 Stk. 4. Tilskud efter stk. 2 og 3 kan øges med indtil 10 pct, hvis  

 tilskuddet gives til små og mellemstore virksomheder.
 Stk. 5. Der kan gives tilskud på indtil 100 pct. af  

 projektomkostningerne til projekter, hvis resultat kommer en bredere kreds af  

 virksomheder, den offentlige sektor eller samfundet i øvrigt til gode.  

 Tilskud må ikke udgøre statsstøtte i den i EF-traktatens artikel 92, stk. 1,  

 nævnte betydning.
Stk. 6. Tilskud kan gives til virksomheder, selskaber, foreninger,  

 organisationer og offentlige myndigheder.« 3. Efter § 54 indsættes :
»§ 54 a.
Der kan endvidere gives tilskud til de i §§ 54 b, c  

 og d anførte projekter i henhold til de til enhver tid gældende meddelelser  

 fra Europa-Kommissionen om de minimis støtteordninger.
Tilskud efter §§ 54 b,  

 c og d kan ikke gives til projekter inden for transport-, landbrugs- og  

 fiskerisektorerne, samt stål-, skibsbygnings- og kulindustrien.
Der kan ikke  

 ydes tilskud til eksportfremmende projekter.
 Stk. 2. Tilskud der gives til foreninger, organisationer og  

 offentlige myndigheder er ikke underlagt de beløbsmæssige grænser fastsat i  

 de i stk. 1 nævnte meddelelser, medmindre tilskuddene gives til virksomheder  

 drevet af disse.
§ 54 b.
Der kan gives tilskud til projekter, der har til formål at  

 gennemføre produktudvikling baseret på livscyklusanalyse, miljøbevidst  

 indkøbspolitik eller miljøledelse.
Tilskud kan bl.a. gives til  

 vidensopbygning, bistand til faglig rådgivning fra eksterne konsulenter,  

 proces- og produktudviklingsaktiviteter med miljømæssige aspekter,  

 medarbejderuddannelse og organisationsudvikling, formidling og dokumentation.
Stk. 2. Det er en betingelse for at opnå tilskud, at  

 tilskudsmodtageren ansætter en eller flere nye medarbejdere i et tidsrum  

 svarende til mindst et halvt årsværk til sikring af projektets gennemførelse,  

 eller at tilskudsmodtagerens medarbejdere gennemfører efteruddannelsesforløb  

 til sikring af projektets gennemførelse.
Det er endvidere en betingelse, at  

 tilskudsmodtageren har etableret eller etablerer et tilfredsstillende  

 miljøledelsessystem.
 Stk. 3. Der kan gives tilskud på indtil 50 pct. af  

 projektomkostningerne.
 Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.
§ 54 c.
Der kan gives tilskud til meromkostninger i forbindelse  

 med tildeling af det europæiske eller det nordiske miljømærke.
Stk. 2. Der kan gives tilskud på indtil 50 pct. af  

 meromkostningerne per tildelt miljømærke.
Meromkostningerne kan bl.a. bestå i  

 udgifter til fremskaffelse af nødvendig dokumentation, lønomkostninger eller  

 konsulentydelser.
Miljø- og energiministeren kan dog fastsætte en  

 beløbsmæssig maksimumsgrænse for tilskud.
Stk. 3. Tilskud kan gives til små og mellemstore virksomheder, der  

 som de første inden for en produktgruppe tildeles de i stk. 1 nævnte  

 miljømærker.
Miljø- og energiministeren beslutter, hvilke produktgrupper der  

 kan gives tilskud til efter stk. 1, og fastsætter antallet af  

 tilskudsmodtagere samt tidsfrister for ansøgning om tilskud.
§ 54 d.
Der kan gives tilskud til affaldsprojekter, der har til  

 formål at begrænse problemerne i forbindelse med affaldsbortskaffelse.  

 Tilskud kan gives til udrednings- og udviklingsprojekter samt til  

 formidlings- og informationsprojekter.
Stk. 2. Tilskud kan gives til udvikling af processer, metoder,  

 produktionsudstyr og produkter indenfor affaldsområdet.
Tilskud kan gives  

 såvel til almennyttige projekter som til virksomhedens egne projekter.
Det er  

 en betingelse for tilskud, at projekterne har nyhedsværdi.
Stk. 3. Der kan gives tilskud på indtil 75 pct. til projekter, som  

 nævnt i stk. 1, hvis resultaterne alene tilhører den eller de ansøgende  

 virksomheder.
Der kan gives tilskud på indtil 100 pct. til almennyttige  

 projekter, hvis resultaterne kommer en bredere kreds af virksomheder, den  

 offentlige sektor eller samfundet i øvrigt til gode.
Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.« 4. § 55 affattes således :
 »§ 55. Tilskud på indtil 25 pct. kan gives til  

 anlægsinvesteringer til produktionsformål inden for genanvendelse.
 Stk. 2. Tilskud på indtil 30 pct. kan gives til  

 anlægsinvesteringer til indsamlingsordninger for alle affaldstyper.
 Stk. 3. Tilskud efter stk. 1 og 2 kan øges med indtil 10 pct.,  

 hvis tilskuddet gives til små og mellemstore virksomheder.
Stk. 4. Det er en betingelse for tilskud til anlægsinvesteringer  

 efter stk. 1 og 2, at ansøgeren kan sandsynliggøre, at investeringen medfører  

 en varigt øget genanvendelse af produkter, materialer eller spildprodukter,  

 hvorved miljøbelastningen nedsættes væsentligt, eller hvorved der finder en  

 hensigtsmæssig udnyttelse sted af de pågældende produkter, materialer eller  

 spildprodukter.
Der kan ikke gives tilskud efter stk. 1 til anlæg, som i  

 væsentlig grad vil påvirke konkurrenceforholdene til ugunst for eksisterende  

 virksomheder.
Stk. 5. Tilskud kan gives til virksomheder, selskaber, foreninger,  

 organisationer og offentlige myndigheder.« 5. I § 55 a ophæves stk. 2, og i stk. 3, der bliver stk. 2,  

 ændres »efter stk. 2« til : »efter § 56, stk. 3« 6. I § 55 a ændres i stk. 1 »Ministeren« til :  

 »Miljø- og energiministeren«, og i stk. 3, der bliver stk. 2,  

 ændres »Ministeren har« til : »Der er«.
 7. § 55 c ophæves.
 8. § 56 affattes således :
» § 56. Miljø- og energiministeren nedsætter et eller flere  

 råd, der prioriterer indsatsen for tilskud i henhold til §§ 54-55 samt  

 rådgiver miljø- og energiministeren om miljøindsatsen for produkter og den  

 tekniske udvikling inden for affaldsområdet.
Miljø- og energiministeren kan  

 fastsætte regler om, hvilke myndigheder og organisationer der indstiller  

 medlemmer til det eller de nedsatte råd samt om rådets eller rådenes  

 virksomhed.
 Stk. 2. Miljø- og energiministeren træffer afgørelse i sager om  

 tilskud i henhold til §§ 54-55. Miljø- og energiministeren kan bemyndige de i  

 stk. 1 nævnte råd til helt eller delvist at udøve denne beføjelse og kan i  

 den forbindelse fastsætte, at rådenes afgørelse ikke kan indbringes for anden  

 administrativ myndighed.
Stk. 3. Miljø- og energiministeren kan fastsætte nærmere regler om  

 ydelse af tilskud efter §§ 53 a-55 a, herunder om behandling af ansøgninger,  

 ansøgningers form og indhold, tidsfrister, vilkår for ydelse af tilskud,  

 udbetaling af tilskud, bortfald af afgivne tilsagn, tilbagebetaling af  

 tilskud og renter heraf, patentrettigheder, regnskaber, revision samt tilsyn  

 og kontrol m.v.
Der kan herunder fastsættes nærmere regler om, at ansøgere  

 efter §§ 53 a og 55 a har pligt til for egen regning at foretage  

 prøveudtagning, analyser og målinger af stoffer og affaldsstoffer.« 9. Efter § 56 indsættes :
» § 56 a.
Enhver, der modtager tilskud efter §§ 54-55, er  

 forpligtet til at oplyse, såfremt vilkår for tilskud ikke overholdes, og skal  

 endvidere efter anmodning herom meddele Miljø- og Energiministeriet enhver  

 oplysning, der har betydning for modtagelsen af tilskud.« 10. I § 57 indsættes som stk. 2 - 4 :
 » Stk. 2. Der kan gives tilsagn om tilskud efter §§ 54-55  

 udover finansåret.
 Stk. 3. For tilskud efter dette kapitel, kan der stilles krav om,  

 at tilskud anvises til en konto i et pengeinstitut.
Stk. 4 . Op til 20 pct. af tilskud efter dette kapitel kan  

 tilbageholdes og anvendes til modregning med virksomheders eventuelle  

 restancer til det offentlige.« 11. § 110, stk. 1, nr. 11, affattes således :
»afgiver urigtige eller vildledende oplysninger eller undlader at  

 afgive oplysninger efter §§ 53 b, 55 b eller 56 a eller« 12. § 110, stk. 1, nr. 12, affattes således :
»undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39  

 a.« 13. I § 110, stk. 3, ændres »§ 55 a« til : »§ 56,  

 stk. 3« § 2 Stk. 1 . Tidspunktet for lovens eller dele af lovens ikrafttræden  

 fastsættes af miljø- og energiministeren.
 Stk. 2. Regler, der er udstedt efter § 53, § 55 a og § 56, stk. 2  

 i lov om miljøbeskyttelse, jf. lovbekendtgørelse nr. 625 af 15. juli 1997,  

 opretholdes, indtil de ophæves eller afløses af regler udstedt i medfør af  

 denne lov.
Bemærkninger til lovforslaget Almindelige bemærkninger 1. Baggrunden for lovforslaget Lovforslaget tager overordnet sigte på at tilpasse de eksisterende regler  

 om tilskud til renere teknologi og genanvendelse til Miljøstyrelsens nye  

 tilskudsprogram »Program for renere produkter m.v.«.
Det indebærer  

 en udvidelse af de eksisterende tilskudsmuligheder inden for renere teknologi  

 og affalds- og genanvendelsesområdet i en produktorienteret retning.
Lovforslaget skal endvidere ses i sammenhæng med den generelle styrkelse  

 af den produktorienterede miljøindsats, der blev lagt op til i  

 Miljøstyrelsens debatoplæg »En styrket produktorienteret  

 miljøindsats« fra november 1996. Samtidig indebærer lovforslaget  

 uændrede tilskudsmuligheder for at understøtte initiativerne på affalds- og  

 genanvendelsesområdet, herunder bl.a. de initiativer der lægges op til i  

 Miljøstyrelsens debatoplæg »Erhvervsaffald og udvalgte  

 affaldsstrømme« fra juni 1997. Udvikling af substitutionsmuligheder for  

 uønskede kemiske stoffer jf.
Regeringens kemikaliestrategi fra maj 1997 er  

 tillige omfattet af forslagets tilskudsmuligheder.
 Miljøstyrelsens tilskudsprogram »Program for renere produkter  

 m.v.« har til formål at samle og styrke den produktrettede indsats og  

 afløser de nuværende tilskudsprogrammer, der relaterer sig til følgende  

 prioriteringsplaner:
- Handlingsplan for affald- og genanvendelse 1993-97, - Handlingsplan for renere teknologi 1993-97 og - Program for rådgivning om miljøspørgsmål og arbejdsmiljø i mindre  

 virksomheder 1994-97.
Program for renere produkter m.v. angiver rammerne for tilskud i de  

 kommende 5 år.
Heri er resultatmål, succeskriterier samt evalueringsplaner  

 for tilskuddene fastlagt.
Baggrunden for en øget produktorientering af tilskudsmulighederne er, at  

 en stadig større del af vores miljøproblemer stammer fra brug og  

 bortskaffelse af produkter, og i mindre grad direkte fra  

 produktionsprocessen.
Der er derfor et markant behov for at flytte fokus fra  

 selve produktionsprocessen over imod samlede forbedringer af produkternes  

 miljøegenskaber set i et vugge til grav perspektiv.
Samtidig er der fremover  

 et behov for at supplere denne forebyggende produktindsats med udvikling og  

 forbedring af systemer og teknikker til håndtering af affald.
Finansministeriet er i maj 1996 kommet med en række anbefalinger til  

 administration af tilskudsordninger i rapporten »Forvaltning af  

 tilskud«.
Rapportens anbefalinger har bl.a. til formål at skabe en  

 ensartet tilskudsforvaltning i de enkelte ministerier.
Lovforslaget tager  

 således også sigte på at tilpasse tilskudsordningerne til Finansministeriets  

 anbefalinger.
2. Lovforslagets hovedindhold 2.1. Nye tilskudsmuligheder.
 Lovforslaget indebærer tre ændringer i forhold til de eksisterende  

 muligheder for tilskud:
 a) Øget fokus på fremme af renere produkter samtidig med en øget  

 integration af affalds- og genanvendelsesområdet.
 b) Mulighed for at yde tilskud til opbygning af kompetence inden for  

 produktudvikling, miljøbevidst indkøb og miljøledelse i virksomheder og det  

 offentlige.
 c) Mulighed for at yde tilskud til meromkostningerne ved ansøgning om  

 miljømærker for de første små og mellemstore virksomheder inden for en  

 produktgruppe, der opnår enten det europæiske eller det nordiske miljømærke.
 Ad a. Øget fokus på renere produkter.
 Det foreslås at ændre formuleringen af § 54 med det formål at styrke  

 prioriteringen af initiativer til fremme af renere produkter i  

 tilskudsordningen for renere teknologi og genanvendelse således, at renere  

 produkter i stigende grad udvikles og afsættes på markedet.
 Forslaget til ændring af § 54 øger fokus på udvikling og afsætning af  

 renere produkter set i et livscyklusperspektiv.
Inddragelse af miljøaspektet er først i de senere år begyndt at vinde  

 indpas i virksomhedernes produktudvikling.
Derfor er der i høj grad brug for  

 at indsamle og formidle viden, metoder og værktøjer til virksomheder, der  

 skal udvikle og producere de renere produkter.
Udvikling og spredning af  

 værktøjer skal endvidere tilpasses de enkelte brancher, virksomhedstyper og  

 andre aktører for at kunne dække eksisterende behov.
Fokus rettes ikke blot  

 på produktudviklere og producenter, men også på de aktører, der har indirekte  

 indflydelse på, hvilke produkter, der bliver udviklet og produceret - for  

 eksempel den finansielle sektor eller ved fastlæggelsen af produktstandarder.
En øget efterspørgsel og afsætning af renere produkter vil i sidste ende  

 kunne bidrage til at reducere miljøbelastningen.
Det er afgørende for  

 afsætningen af renere produkter, at produkternes miljøegenskaber bliver en  

 del af markeds- og konkurrencebetingelserne på lige fod med pris, kvalitet,  

 funktion etc.
Det er derfor vigtigt, at der også kan ydes tilskud til  

 projekter, der har til formål at forbedre rammebetingelserne for udvikling og  

 afsætning af renere produkter.
Forslaget indebærer derfor også, at der ydes tilskud til projekter, som  

 samlet kan muliggøre en mere kvalificeret og konsekvent inddragelse af  

 miljøspørgsmål i handelssektoren samt hos de professionelle indkøbere og  

 forbrugerne.
Det kan f.eks. være projekter, der udvikler eller spreder  

 anvendelsen af generelle vurderingsværktøjer, informationssystemer eller  

 administrative procedurer.
Ved lovforslaget styrkes tillige affalds- og genanvendelsesområdet i  

 samspillet med renere produkter.
Således vil affaldsminimerings- og  

 genanvendelsesaspektet løbende blive integreret i tilskuddene til  

 produktområdet, idet disse aspekter indgår som centrale elementer i  

 forebyggelsen af miljøproblemerne i produkternes livscyklus.
Lovændringerne påvirker ikke mulighederne for at gennemføre projekter, der  

 direkte vedrører affalds- og genanvendelsesprojekter.
Indsatsen på dette  

 område er i hovedsagen baseret på den eksisterende tilskudsmodel, hvilket er  

 begrundet i, at der fortsat er behov for at fokusere særligt på affaldsfasen  

 fra allerede eksisterende produkter samt på den eksisterende  

 affaldsbehandling med henblik på at opnå stadigt mere miljømæssigt  

 forsvarlige løsninger på området.
 Det foreslås således, at der fortsat lægges vægt på at sikre udviklingen  

 af genanvendelsesmuligheder og en miljømæssig forsvarlig affaldshåndtering,  

 samt at genanvendelsen og affaldshåndteringen indarbejdes som en integreret  

 del i vurderingen af et produkts livscyklus for derved at nedsætte  

 miljøbelastningen.
Tilskuddene vil løbende blive koordineret med eksisterende og kommende  

 tilskudsordninger, der relaterer sig til udvikling, produktion og afsætning  

 af renere produkter.
Særligt i forhold til de energirelaterede  

 udviklingsprogrammer, herunder tilskudsordningen vedrørende produktrettede  

 energibesparelser der blev vedtaget af Folketinget den 5. februar 1998, vil  

 der blive lagt op til et løbende samarbejde om koordinering og  

 samfinansiering af projekterne.
Ad b.
Tilskud til kompetenceopbygning inden for produktudvikling,  

 miljøbevidst indkøb og miljøledelse Det foreslås at yde tilskud til kompetenceopbygningsprojekter vedrørende  

 produktudvikling, miljøbevidst indkøbspolitik og miljøledelse.
Det foreslås  

 at udvide tilskudsmulighederne i forhold til det eksisterende Program for  

 rådgivning om miljøspørgsmål og arbejdsmiljø i mindre virksomheder således,  

 at der nu kan gennemføres miljømæssig efteruddannelse af virksomhedens  

 medarbejdere.
Der kan fortsat ansættes medarbejdere med en miljømæssig  

 kompetence.
Kredsen af tilskudsmodtagere er udvidet fra mindre virksomheder  

 til virksomheder, organisationer og institutioner samt offentlige  

 myndigheder, herunder netværk mellem tilskudsmodtagerkredsen.
Formålet er at sikre en effektiv spredning til et stort antal  

 virksomheder, organisationer og institutioner af nye resultater og erfaringer  

 fra produktindsatsen, og den gennemførte indsats omkring renere teknologi og  

 affald- og genanvendelse.
Fremtidens varemarked vil stille krav om en markant  

 forbedring af produkternes miljøegenskaber, og virksomheder skal derfor på  

 den ene side kunne udnytte den nyeste viden og de nyeste metoder og på den  

 anden siden honorere de stigende krav fra kunderne om renere produkter og  

 miljøledelse.
 Tilskudsordningen vil blive evalueret med henblik på at vurdere den  

 opnåede miljøeffekt, spredningseffekten og kompetenceopbygningen i  

 virksomheder, organisationer og institutioner.
Ad c.
Tilskud til meromkostninger ved ansøgningsprocessen om det  

 europæiske eller det nordiske miljømærke.
 Det foreslås, at der gives mulighed for tilskud til meromkostningerne ved  

 ansøgningen for de første små og mellemstore virksomheder, der får tildelt  

 enten det europæiske eller det nordiske miljømærke inden for en  

 produktgruppe.
Formålet med tilskud er at øge udbredelsen af miljømærkede produkter på  

 markedet ved at lette indkøringsfasen for de miljømærkede produkter samt at  

 øge interessen for at få tildelt et miljømærke.
Gennem disse tilskud vil små  

 og mellemstore virksomheder få forbedrede muligheder for at få tildelt  

 miljømærker.
Den miljømæssige gevinst ved renere produkter skal opnås gennem  

 en ændring i forbruget fra traditionelle produkter til renere produkter.  

 Miljømærker som Det nordiske miljømærke »Svanen« og EU's miljømærke  

 »Blomsten« gives til renere produkter.
Evalueringen af effekten af  

 tilskuddet varetages i sammenhæng med evalueringer af miljømærkeordningerne.
 2.2. Administrative bestemmelser.
Udover ændringerne i tilskudsmulighederne, er der foretaget en tilpasning  

 af tilskudsprocenterne i overensstemmelse med Fællesskabets  

 statsstøtteregler.
Forslaget indeholder endvidere bestemmelser om den  

 administrative kompetence.
I forhold til de eksisterende tilskudsmuligheder  

 på området har miljø- og energiministeren nedsat Rådet vedrørende  

 genanvendelse og mindre forurenende teknologi, der hidtil har truffet  

 afgørelse i sager vedrørende tilskud efter §§ 54 og 55. Ministeren forventer  

 at revidere dette råds sammensætning og navn således, at rådet i højere grad  

 kommer til at afspejle produktorienteringen af indsatsen.
Der sigtes bl.a.  

 mod en inddragelse af repræsentanter fra handels- og servicesektoren.
Det  

 foreslås i forlængelse heraf at give ministeren bemyndigelse til at ændre  

 rådets kompetence således, at der sker en styrkelse af rådets rådgivende,  

 overordnet prioriterende og strategiorienterede arbejde og en nedtoning af  

 arbejdet omkring bevillingen af specifikke projekter.
Der henvises endvidere  

 til bemærkningerne til lovforslagets enkelte bestemmelser.
 Der foreslås endvidere i §§ 53 a, 53 b, 55 a, 56, stk. 3, 56 a og 57, stk.  

 2-4, en række ændringer som følge af anbefalingerne i Finansministeriets  

 rapport »Forvaltning af tilskud« fra maj 1996 vedrørende god  

 tilskudsforvaltning.
Disse ændringer vedrører bl.a. præcisering af hjemmelsgrundlaget  

 vedrørende tilskudsordninger efter § 53, præciseringer og udvidelser af  

 adgangen til at fastsætte admistrative regler vedr. tilskudsordningerne,  

 herunder regler om sagsbehandling, tilbagebetaling af tilskud, tilsyn og  

 kontrol m.v.
Derudover foreslås det, at tilskud kan anvises til konto i et  

 pengeinstitut, og der sker en præcisering af adgangen til at kræve  

 oplysninger m.v.
3. Lovforslagets miljømæssige konsekvenser Det vurderes, at lovforslaget vil have en positiv miljømæssig effekt.
For  

 det første fordi implementering af miljøledelse alt andet lige vil reducere  

 miljøbelastningen fra produktionen af produkter samt sikre en mere  

 miljøforsvarlig affaldshåndtering på virksomheder og institutioner m.v. samt  

 øge genanvendelsen af affald fra blandt andet produktionsprocessen.
For det  

 andet fordi arbejdet med produkters miljøbelastning i livscyklusperspektiv i  

 forbindelse med design- og udviklingsfasen, i produktionsfasen og i  

 forbindelse med markedsføring vil øge mængden af renere produkter på  

 markedet.
For det tredje fordi en styrket miljøbevidst indkøbspolitik i både  

 det offentlige og det private vil ændre forbruget og give et øget incitament  

 til erhvervslivet til i højere grad at producere og markedsføre renere  

 produkter.
Endelig vil der være en positiv miljømæssig effekt, fordi øget  

 information om miljøbelastningen fra produktion og produkter, bl.a. i form af  

 flere miljømærkede produkter på markedet, gør det lettere for professionelle  

 indkøbere og almindelige forbrugere at efterspørge renere produkter, hvorved  

 der skabes en øget omsætning af disse produkter.
4. Lovforslagets erhvervsøkonomiske konsekvenser Formålet med lovforslaget er at bidrage til, at renere produkter kommer  

 til at udgøre en større andel af udbudet af produkter på markedet.
Forslaget  

 vurderes at få overvejende positive erhvervsøkonomiske konsekvenser, fordi  

 arbejdet med renere produkter generelt vurderes at stille virksomhederne  

 bedre i konkurrencen på markedet.
Ligeledes vurderes den øgede genanvendelse  

 samt bedre håndtering af affald at have positive erhvervsøkonomiske  

 konsekvenser, idet der vil ske besparelse af ressourcer og dermed penge.
En  

 del af den positive effekt vil være afledt fra de øgede muligheder for  

 kommunale initiativer på området.
Erfaringer fra Program for rådgivning om miljø- og arbejdsmiljøspørgsmål i  

 mindre virksomheder viser, at arbejdet med miljøledelse ofte kan styrke  

 virksomhedernes konkurrenceevne.
Dertil kommer, at arbejdet med  

 produktudvikling giver renere produkter og dermed stiller virksomhederne  

 bedre i konkurrencen på markedet - både nationalt og internationalt.
Endelig  

 vil indragelsen af miljøaspektet i professionelle indkøb øge efterspørgslen  

 for renere produkter, hvilket forventeligt vil stille de danske virksomheder  

 bedre.
Konkurrenceevnen vurderes at blive forbedret på både det nationale og på  

 det internationale marked.
Lovforslagets positive erhvervsøkonomiske  

 konsekvenser kan modificeres af en faldende omsætning af produkter fra  

 virksomheder, der ikke arbejder systematisk med miljøforhold.
Derudover kommer positive beskæftigelsesmæssige konsekvenser, da forslaget  

 omfatter ansættelse af miljømedarbejdere i virksomheder, institutioner og  

 organisationer.
Erfaringer fra Program for rådgivning om miljø- og  

 arbejdsmiljøspørgsmål i mindre virksomheder viser, at denne type programmer  

 medfører længerevarende beskæftigelse i den overvejende del af  

 virksomhederne.
Dertil kommer, at en øget omsætning af renere produkter kan  

 have en beskæftigelseseffekt i virksomheder, der systematisk arbejder med  

 miljøforhold.
 Bestemmelserne i §§ 53 a, 53 b, 55 a, 56, stk. 3, 56 a og 57, stk. 2-4,  

 (se omtalen ovf. i afsnit 2.2) vil kun give anledning til mindre ændringer i  

 praksis.
5. Lovforslagets økonomiske og administrative konsekvenser Programmet finansieres via den eksisterende bevilling til renere teknologi  

 på konto 23.23.11.10., og giver således ikke anledning til merudgifter for  

 staten.
I h.t. forslag til finanslov for 1998 afholdes generelle basisudgifter til  

 administration af tilskud over konto 23.21.01. Miljøstyrelsen ved en  

 overførsel fra de respektive tilskudsbevillinger til denne konto.
Det er  

 anført, at de generelle basisudgifter til administration af renere  

 teknologi-ordningen m.v. på årsbasis forventes at udgøre i alt 1,0 mill. kr.  

 I konsekvens af lovændringen forventes merudgifter herudover på i  

 størrelsesordnen 0,2 mill. kr.
Der vil på forslag til tillægsbevillingslov  

 for 1998 kunne foretages en regulering af overførslen til konto 23.21.01. på  

 baggrund af en vurdering af de forventede faktiske merudgifter til  

 administration af ordningen.
Derudover kan af konto 23.23.11.10. afholdes  

 øvrige udgifter til administration, herunder til information om og evaluering  

 af ordningen, jf. anmærkningerne til kontoen.
 Lovforslaget medfører ikke administrative eller økonomiske merudgifter for  

 amter og kommuner.
6. Hørte myndigheder og organisationer Lovforslaget og Program for renere produkter m.v. har været i høring hos  

 110 parter.
Høringen har omfattet myndigheder, organisationer og  

 institutioner inden for affalds-, renere teknologi- og produktområdet samt  

 deltagerne i en række af rundbordssamtaler om produktpolitik, som  

 Miljøstyrelsen gennemførte i 1996. Deltagerne i rundbordsamtalerne var  

 parter, der har indflydelse på forskellige faser af produkternes  

 miljøbelastning fra vugge til grav for eksempel: produktion, finansiering,  

 distribution, afsætning, forbrug eller bortskaffelse.
7. Forholdet til EU-retten Efter lovforslagets bestemmelser kan der både ydes tilskud, der er  

 omfattet af EF-Traktatens statsstøtteregler og tilskud, der er omfattet af  

 EUs de minimis regler.
 Lovforslaget indeholder statsstøtteelementer, og vil derfor blive  

 notificeret overfor Europa-Kommissionen efter Traktatens regler om  

 statsstøtte i art. 93, stk. 3. Lovforslaget vil først kunne træde i kraft,  

 når Europa-Kommissionens godkendelse foreligger.
De eksisterende bekendtgørelser på området er blevet notificeret overfor  

 Europa-Kommissionen.
Nye bekendtgørelser der udstedes med hjemmel i reglerne  

 i lovens kap. 7, herunder ændringer i eksisterende bekendtgørelser, vil  

 ligeledes blive notificeret i overensstemmelse med Traktatens regler herom.
Dette gælder dog ikke de bekendtgørelser, som ministeren efter § 56, stk.  

 1 bemyndiges til at udstede.
De vil primært omhandle sammensætningen og  

 kompetencen for et af ministeren nedsat råd.
Disse bekendtgørelser er ikke en  

 del af det tidligere notificerede lovgrundlag og berører ikke materielt  

 Traktatens statsstøtteregler, hvorfor de ikke vil blive notificerede overfor  

 Europa-Kommissionen.
 Støtteintensiteten er tilpasset de af Europa-Kommissionen fastsatte  

 rammebestemmelser for forskning og udvikling samt rammebestemmelserne for  

 miljøbeskyttelse.
 Tilskud efter §§ 54 a, b, c og d ydes efter de minimis reglerne, hvorefter  

 en medlemsstat kan yde statsstøtte uden, at medlemsstaten skal indhente  

 Europa-Kommissionens godkendelse i medfør af Traktatens artikel 93, stk. 3.
Lovforslaget omfatter - udover tilskud til andre renere teknologi- og  

 genanvendelsesprojekter - også tilskud til projekter om emballage og  

 emballageaffald.
Der er derfor krav om i direktiv 94/62/EØF om emballage og  

 emballageaffald, at lovforslaget skal notificeres, således at Kommissionen  

 kan gennemgå det i lyset af de eksisterende bestemmelser.  

 Notifikationsproceduren gennemføres efter reglerne i direktiv 83/189/EØF om  

 en informationsprocedure.
Lovforslaget og udkast til de bekendtgørelser, der udmønter  

 tilskudsordningerne på dette - snævrere - område, er notificeret til  

 Europa-Kommissionen i overensstemmelse hermed.
Danmark har tidligere meddelt  

 Kommissionen, at tilskudsordningerne og de derom fastsatte regler er et led i  

 den danske gennemførelse af målsætningerne for forebyggelse af  

 emballageaffald m.v.
Lovforslaget og de dertil knyttede bekendtgørelser (om  

 emballage og emballageaffald) vil træde i kraft, når notifikationsproceduren  

 er afsluttet.
Bemærkninger til lovforslagets enkelte bestemmelser Til § 1 Til nr. 1 Forslagets bestemmelser i § 53 a og § 53 b er baseret på anbefalingerne i  

 Finansministeriets rapport »Forvaltning af tilskud« fra maj 1996  

 vedrørende god tilskudsforvaltning.
I § 53 a, stk. 1, foreslås det, at ministeren får en eksplicit hjemmel til  

 at anvende de i § 53, stk. 1, nævnte gebyrer til etablering af  

 tilskudsordninger på affaldsområdet.
Der er alene tale om en præcisering og  

 tydeliggørelse af den eksisterende hjemmel i § 53, stk. 5, hvorefter  

 ministeren kan fastsætte nærmere regler om gebyrets anvendelse.
Præciseringen  

 er udarbejdet i overensstemmelse med retningslinierne i ovennævnte rapport.
Ministerens hjemmel til at udstede nærmere regler vedrørende ydelse af  

 tilskud efter den nye § 53 a placeres af lovtekniske årsager i § 56, stk. 3,  

 jf. nedenfor.
Hjemmelen til at fastsætte nærmere regler for de efter § 53 og  

 § 53 a etablerede ordninger vil således fremover være den eksisterende  

 hjemmel i § 53 og den nye i § 56, stk. 3.
Det er iøvrigt forudsat, at gebyr opkrævet efter § 53 anvendes til tilskud  

 efter § 53 a, stk. 1 på samme materiale-, produkt- og varegruppe, herunder  

 emballagegruppe.
Dvs. gebyr opkrævet på for eksempel en produktgruppe skal  

 anvendes til tilskud på samme produktgruppe.
Dette er i overensstemmelse med  

 hidtidig praksis.
 I forslagets § 53 a, stk. 2, foretages endvidere en præcisering af  

 hjemmelen til at henlægge administrationen af tilskud efter stk. 1 til  

 private organisationer, foreninger m.v.
Hjemmelen til ekstern delegation eksisterer i den nuværende § 53, stk. 2,  

 2. pkt., der kom ind i miljøbeskyttelsesloven ved lov nr. 378 af 18. maj 1994  

 om ændring af miljøbeskyttelsesloven.
Baggrunden var bl.a. et ønske om, at  

 der ved administration af ordninger etableret efter § 53 kunne trækkes på  

 ressourcerne i relevante brancheorganisationer m.v.
Da hjemmelen til at anvende gebyrerne til etablering af tilskudsordninger  

 nu præciseres i § 53 a, er det fundet hensigtsmæssigt ligeledes at præcisere  

 hjemmelen til ekstern delegation direkte i § 53 a, således at adgangen til  

 ekstern delegation af den i § 53 a, stk. 1, præciserede hjemmel tillige  

 fremgår af § 53 a.
Bestemmelsens stk. 2 er affattet i overensstemmelse  

 hermed.
 Bestemmelsen i § 53 a, stk. 2, 2. pkt., har til formål at lette  

 administrationen af tilskudsordningerne for de pågældende private ved at  

 muliggøre kvartalsvis forudbetaling af tilskud til administration, tilsyn og  

 kontrol m.v.
I § 53 b gives Miljø- og Energiministeriet adgang til at forlange  

 oplysninger fra såvel detailhandlere og lignende, der er tilknyttet den  

 enkelte indsamlingsordning, som indsamleren, transportøren samt de, der  

 modtager materialer, produkter eller varer, herunder emballage, til  

 genanvendelse, når det er af væsentlig betydning for administrationen af  

 ordningen.
Der er bl.a. tænkt på de situationer, hvor der på baggrund af  

 oplysninger fra ansøgeren kan være begrundet tvivl om, hvorvidt betingelserne  

 for tilskud er opfyldt, og tilfælde hvor tilbagebetaling af tilskud kan komme  

 på tale.
Til nr. 2 Efter den gældende bestemmelse i § 54, stk. 1. har der været ydet tilskud  

 til projekter, der har taget sigte på at fremme genanvendelsen og indførelsen  

 af renere teknologi, samt på at begrænse problemerne i forbindelse med  

 affaldsbortskaffelse.
Rammerne for tilskud har været udfyldt af  

 handlingsplaner og programmer.
Tilskuddene til renere teknologi har oprindeligt taget udgangspunkt i  

 tilskud til udvikling af mindre miljøbelastende produktionsprocesser.  

 Princippet om renere teknologi omfatter dog ikke alene produktionsprocessen,  

 men også forebyggelse af miljøproblemer i de foregående og senere led i vare-  

 og materialekredsløbet.
Begrebet omfatter herved også produkter og  

 materialer, samt de vidensmæssige og organisatoriske forhold, der i bred  

 forstand betinger udviklingen af renere teknologi.
Denne præcisering af  

 renere teknologi princippet er beskrevet uddybende i bemærkningerne om renere  

 teknologi i ændring af lov om miljøbeskyttelse, jf.
L 484 af 24. juni 1992.  

 Tilskuddene til renere teknologi har under de to seneste handlingsplaner for  

 renere teknologi afspejlet dette brede renere teknologi begreb, og der er  

 således i stigende omfang blevet lagt vægt på tilskud til produkt- og  

 materialesiden, herunder at skabe de rammer, som betinger udviklingen af  

 renere teknologi.
Med det nye program for renere produkter m.v. påregnes  

 produktorienteringen af tilskuddene til renere teknologi at blive gennemført  

 konsekvent.
Hovedsigtet med tilskuddene vil herved være at fremme produkter,  

 der er mindre miljøbelastende set i et livscyklusperspektiv - med andre ord  

 at fremme renere produkter.
Genanvendelsesaspektet og forebyggelsen af  

 affaldsproblemer vil i den forbindelse blive integreret som centrale  

 elementer ved tilskuddene til udvikling af renere produkter.
Den foreslåede ændring af § 54, stk. 1. indebærer en ændring af  

 hovedsigtet med tilskuddene således, at formålet med tilskuddene er at yde  

 tilskud til nedbringelse af miljøbelastningen fra samtlige dele af  

 produkternes livscyklus.
Produkternes livscyklus omfatter alle trin fra vugge  

 til grav: udvinding, bearbejdning af råmaterialer, produktion, distribution,  

 brug, vedligeholdelse, håndtering af produktet i affaldsfasen, herunder  

 slutdisponering, samt al transport i forbindelse hermed.
Midlet til  

 nedbringelse af produkternes miljøbelastning vil fortsat ske gennem  

 forebyggelse af problemerne gennem fremme af renere teknologi, samt ved  

 fremme af genanvendelse.
De eksisterende muligheder for tilskud på genanvendelsesområdet berøres  

 ikke af ændringen.
Hvad angår tilskud til affaldsprojekter, der ikke  

 involverer genanvendelse, foreslås det at udskille disse fra § 54 og flytte  

 dem til § 54 d.
Dette skyldes et ønske om at samle de ordninger, der er  

 omfattet af EUs de minimis regler.
Samlet set videreføres hermed de  

 eksisterende tilskudsmuligheder på affalds- og genanvendelsesområdet.
Det vil  

 således stadig være muligt at yde tilskud til affalds- og  

 genanvendelsesprojekter, der ikke er direkte produktrelaterede, f.eks.  

 udvikling af indsamlings-, sorterings- og behandlingssystemer for affald med  

 henblik på at nedbringe affaldets miljøbelastning.
Efter de gældende bestemmelser i § 54, stk. 1, har det hidtil været muligt  

 at yde tilskud til udrednings- og udviklingsprojekter samt til formidlings-  

 og informationsvirksomhed.
Dette har hidtil udover egentlige  

 teknikudviklingsprojekter omfattet tilskud til eksempelvis kortlægninger,  

 metodeudvikling, managementværktøjer, servicekoncepter,  

 produktsammenligninger, miljøvejledninger, informationskampagner m.v.
Dette  

 videreføres uændret.
Efter de gældende bestemmelser i § 54, stk. 2 og 3, kan der ydes tilskud  

 til udvikling af processer, metoder, produktionsudstyr og produkter.
Det  

 foreslås, at det præciseres, at der ligeledes kan ydes tilskud til værktøjer,  

 som eksempelvis produktudviklingsværktøjer.
 Det forslås endvidere at præcisere, at begrebet produkter i denne  

 sammenhæng forstås bredt og omfatter også immaterielle produkter, for  

 eksempel serviceydelser og -systemer og transportydelser og -systemer.
De generelle betingelser for at få tilskud vil fortsætte uændret.
Det  

 indebærer, at udrednings- og udviklingsprojekter skal have nyhedsværdi og  

 være nyudviklinger af teknikker, systemer, viden, metoder m.m.
Projekter  

 inden for formidlings- og informationsvirksomhed skal alene have nyhedsværdi  

 i forhold til målgruppen.
Dertil kommer, at der ikke skal kunne ydes tilskud  

 til projekter, som kan blive gennemført uden offentligt tilskud.
Det skal på  

 den anden side understreges, at hensigten med tilskudsordningen ikke er at  

 støtte projekter, der på længere sigt er underskudsgivende, men at fremme  

 projekter, der medvirker til varige løsninger uden yderligere tilskud.  

 Tilskud vil være betinget af, at der som led i projektet foretages en  

 hensigtsmæssig formidling af de indhøstede resultater til interesserede  

 virksomheder, organisationer og myndigheder m.v.
Efter de gældende bestemmelser i § 54, stk. 2 og 3, kan der ydes tilskud  

 på indtil 100 pct. til projekter, hvis resultater kommer en bredere kreds af  

 virksomheder, den offentlige sektor eller samfundet i øvrigt til gode.
Der  

 kan endvidere ydes tilskud på indtil 75 pct. til projekter, hvis resultat  

 alene tilhører den eller de ansøgende virksomheder.
Tilskudsordningen er underlagt Europa-Kommissionens meddelelser om  

 statsstøtte.
Siden 1985, hvor tilskudsordningen for genanvendelse og mindre  

 forurenende teknologi blev anmeldt og godkendt ved Europa-Kommissionen, er  

 der sket en ændring af rammebestemmelserne for ydelse af statsstøtte til  

 forskning og udvikling.
 Det foreslås derfor, at § 54 ændres således, at stk. 2 - 5 er i  

 overensstemmelse med den ændrede praksis i Europa-Kommissionen.
Ændringen vil indebære, at den maksimale tilskudssats for tilskud til  

 virksomhedsspecifikke, tekniske udviklingsprojekter nedsættes til 25 pct. og  

 50 pct. for henholdsvis projekter på prækonkurrencestadiet og projekter  

 vedrørende industriel forskning.
Forskellen på tilskuddene efter stk. 2 og  

 stk. 3 vedrører primært det tekniske udviklingsstadie for de pågældende  

 produktionsprocesser og produkter.
I hovedtræk betyder dette, at jo tættere  

 produktionsprocessen og produktet er på det kommercielle stadie, hvor  

 virksomheden kan realisere en økonomisk gevinst, jo lavere er tilskudssatsen.  

 Rubriceringen af projekter efter stk. 2 eller stk. 3 beror på en konkret  

 vurdering af projektet sammenholdt med Europa-Kommissionens definitioner af  

 industriel forskning og udviklingsaktiviteter på prækonkurrencestadiet, jf.  

 Rammebestemmelserne for forskning og udvikling.
 Industriel forskning er planlagt forskning eller de kritiske undersøgelser  

 for at erhverve ny viden med henblik på, at denne viden kan udnyttes til  

 udvikling af nye produkter, produktionsmetoder eller tjenesteydelser eller  

 medføre en mærkbar forbedring af de eksisterende produkter,  

 produktionsmetoder eller tjenesteydelser.
Udviklingsaktiviteter på prækonkurrencestadiet er konkretisering af  

 resultaterne af industriel forskning i en plan, et projekt eller en tegning  

 for nye produkter, produktionsmetoder eller tjenesteydelser, der er ændret  

 eller forbedret, uanset om de er bestemt til salg eller udnyttelse, herunder  

 skabelse af en første prototype, der ikke kan udnyttes kommercielt.  

 Aktiviteterne kan endvidere omfatte konceptmæssig formulering eller  

 udformning af andre produkter, produktionsmetoder eller tjenesteydelser samt  

 de første demonstrationsprojekter og pilotprojekter på betingelse af, at  

 disse projekter ikke kan omdannes eller udnyttes til industriel anvendelse  

 eller kommerciel udnyttelse.
Aktiviteterne omfatter ikke rutinemæssige eller  

 regelmæssige ændringer af produkter, produktionsmetoder, produktionslinier,  

 eksisterende tjenesteydelser eller andre igangværende transaktioner, selv om  

 disse ændringer kan indebære forbedringer.
Efter Europa-Kommissionens rammebestemmelser for forskning og udvikling  

 kan der tillægges indtil 10 procentpoint for tilskud givet til små og  

 mellemstore virksomheder.
Definitionen af små og mellemstore virksomheder  

 (SMV) er den af Europa-Kommissionen til enhver tid gældende definition.
I  

 rammebestemmelser om SMV forstås en SMV p.t. som virksomheder, som har under  

 250 ansatte og enten en årlig omsætning på ikke over 40 mill.
ECU eller en  

 årlig samlet balance på ikke over 27 mill.
ECU og som opfylder kriteriet om  

 uafhængighed.
De 3 kriterier skal alle være opfyldt.
Uafhængighedskriteriet  

 er baseret på, at en stor virksomhed ikke må eje 25 pct. eller derover af  

 SMVs kapital eller stemmerettigheder.
I enkelte tilfælde, opregnet i  

 rammebestemmelserne for SMV, hvor en virksomhed ikke reelt kontrollerer en  

 SMV med over 25 pct., kan tærsklen på 25 pct. overskrides.
 Det foreslås, at muligheden for at forhøje tilskudssatsen for SMV indføjes  

 i § 54, stk. 4.
 Det foreslås, at der efter § 54, stk. 5, kan ydes tilskud på indtil 100  

 pct. til projekter, der ikke udgør statsstøtte i den i EF-traktatens artikel  

 92, stk. 1 nævnte betydning, og hvis resultat kommer en bredere kreds af  

 virksomheder, den offentlige sektor eller samfundet i øvrigt til gode.
For samtlige af de i lovforslaget omhandlede tilskudsordninger gælder, at  

 tilskud til offentlige myndigheders forvaltningsopgaver ikke udgør  

 statsstøtte.
Sådanne tilskud omfattes derfor ikke af begrænsningerne i EU's  

 statsstøtteregler.
Tilsvarende gælder for tilskud til foreninger og  

 organisationer, med mindre tilskuddet tilgodeser virksomheder eller på anden  

 måde kan fordreje konkurrencen.
Tilskud til offentlige myndigheder,  

 foreninger og organisationer er derfor undtaget begrænsningerne i § 54, stk.  

 3-5, med mindre tilskuddet ydes til disses erhvervsmæssige virksomhed.  

 Såfremt tilskuddet ydes til virksomheder, der helt eller delvis drives af  

 ovenstående myndigheder, foreninger eller organisation, kan tilskuddet udgøre  

 statsstøtte, og er derfor underlagt begrænsningerne i § 54, stk. 3-5.  

 Afgrænsningen mellem tilskud til erhvervsmæssig virksomhed og tilskud til  

 anden aktivitet afhænger bl.a. af, om tilskuddet vil kunne påvirke private  

 virksomheders konkurrencesituation.
Det forudsættes, at der ved tildeling af  

 tilskud foretages en konkret vurdering heraf.
 Tilskuddets størrelse fastsættes i øvrigt under hensyn til andre  

 tilskudsmuligheder og ansøgerens egen økonomiske eller anden interesse i  

 projektet samt den økonomiske risiko ved dets gennemførelse.
Tilskud kan gives til virksomheder, selskaber, foreninger og  

 organisationer og offentlige myndigheder i overensstemmelse med de hidtidige  

 tilskudsbestemmelser.
Bestemmelsen omfatter således bl.a.  

 enkeltmandsvirksomheder, anpartsselskaber, aktieselskaber, interessentskaber,  

 erhvervsdrivende fonde, fælleskommunale selskaber, selskaber oprettet i  

 henhold til § 60 i lov om kommunernes styrelse, netværk mellem  

 tilskudsmodtagerne m.v.
Bestemmelsen omfatter ikke enkeltpersoner.
Til nr. 3 Det fremgår af § 54 a, at tilskud efter §§ 54 b, c og d er underlagt  

 reglerne om de minimis støtteordningen i Kommissionens meddelelser herom jf.  

 seneste meddelelse fra Kommissionen af 6. marts 1996 om de minimis  

 støtteordninger, EFT 1996 C 68/9. De minimis støtteordninger er  

 støtteordninger, der ikke skal anmeldes til Europa-Kommissionen, fordi  

 støttebeløbet ikke antages at ville medføre nogen mærkbar påvirkning af  

 samhandelen og konkurrencen mellem medlemslandene af Fællesskabet.
De minimis  

 støtteordninger er derfor underlagt særlige tilskudsbetingelser.
Det  

 maksimale samlede tilskudsbeløb, som en tilskudsmodtager kan modtage, er af  

 Europa-Kommissionen på nuværende tidspunkt fastsat til 100.000 ECU over en  

 periode på 3 år, der begynder ved udbetalingen af den første de minimis  

 støtte.
Dette maksimumsbeløb omfatter alene støtte, der ydes som de  

 minimisstøtte, og berører ikke tilskudsmodtagerens mulighed for at opnå anden  

 støtte, der ydes tilskudsmodtageren i henhold til ordninger, der er godkendt  

 af Europa-Kommissionen.
Det er ikke muligt under de minimisordningen at give tilskud til følgende  

 sektorer: Transport, landbrug og fiskeri samt skibsbygnings-, kul og  

 stålindustri, da disse sektorer er undergivet særlige regler om statsstøtte.  

 Den nærmere afgrænsning af sektorerne afhænger af Kommissionens praksis,  

 herunder af de af Kommissionens udstedte meddelelser.
I overensstemmelse  

 hermed er disse områder undtaget i lovforslaget.
Endvidere kan der ikke gives tilskud til eksportstøtte.
Tilskud til f.eks.  

 produktudvikling ved deltagelse i udstillinger og messer, igangsættelse af  

 undersøgelser og konsulentbistand i forbindelse med introduktion af et nyt  

 eller eksisterende produkt på et nyt geografisk marked er i denne sammenhæng  

 ikke at regne for eksportstøtte.
 Efter § 54 b foreslås det at yde tilskud til projekter vedrørende  

 miljøledelse, produktudvikling baseret på livscyklusanalyse og miljøbevidst  

 indkøbspolitik.
Formålet med dette tilskud er at styrke virksomhedernes miljømæssige  

 kompetence således, at der sikres en effektiv og koordineret spredning til et  

 stort antal virksomheder, organisationer og institutioner af nye resultater  

 og erfaringer fra produktindsatsen samt indsatsen på  

 affaldshåndteringsområdet.
Dette skal ske gennem tilskud til miljøprojekter,  

 der enten omfatter ansættelse af medarbejdere med miljømæssige kompetencer  

 eller gennemførelse af miljømæssig efteruddannelse af virksomhedens  

 medarbejdere.
 Tilskuddene efter § 54 b skal ligeledes i høj grad ses i en  

 erhvervspolitisk sammenhæng, hvor det forventes, at fremtidens varemarked vil  

 stille krav om en markant forbedring af produkternes miljøegenskaber.  

 Virksomheder skal derfor på den ene side kunne udnytte den nyeste viden og de  

 nyeste metoder og på den anden siden honorere de stigende krav fra kunderne  

 om renere produkter og miljøledelse.
Efterspørgsel efter miljøforbedrede produkter og krav om  

 miljøledelsessystemer fra kunderne o.s.v. er en stærkt motiverende faktor for  

 de virksomheder, der iværksætter arbejdet med miljøforbedringer.
Derfor skal  

 der på den ene side opbygges kompetence til at arbejde med miljøforbedringer,  

 og på den anden side skal der opbygges en kvalificeret efterspørgsel.
Det kan  

 være indkøbere i private virksomheder, importører eller grossister samt  

 detailhandlen eller offentlige indkøbere, der skal have kompetence og indsigt  

 til at kunne stille krav og spørgsmål til producenterne om miljøforholdene  

 for de produkter, de køber.
De senere års evalueringer af udviklingsprogrammer viser, at der er  

 betydelige barrierer i mindre og mellemstore virksomheder samt organisationer  

 for at gå i gang med virksomhedsudvikling på miljøområdet.
Det gælder både,  

 når det handler om at udnytte resultaterne af udviklingsprogrammer og  

 konkrete projekter, og når det handler om at nyttiggøre anden viden, der ikke  

 umiddelbart er en forudsætning for den daglige drift.
Ressourcerne mangler i  

 form af tid og penge, og der mangler en tradition for at gå i gang med  

 udviklingsprægede opgaver.
Forslag om tilskud til kompetenceudvikling er opbygget efter tilsvarende  

 principper for tilskud som Program for rådgivning om miljø- og  

 arbejdsmiljøspørgsmål i mindre virksomheder, der afsluttes ved udgangen af  

 1997. Erfaringerne herfra viser, at det i stort omfang er lykkedes at bryde  

 barriererne med gode resultater for miljøet, beskæftigelsen og  

 konkurrenceevnen.
I forhold til den eksisterende tilskudsmulighed foreslås  

 det nu at åbne mulighed for tilskud til efteruddannelse af virksomhedens  

 miljømedarbejdere for dermed at sikre, at den nyeste viden spredes til  

 virksomhederne.
I forhold til dette hidtidige program omfatter forslaget om  

 tilskud til kompetenceudvikling også tilskud til produktudvikling og  

 miljøbevidst indkøbspolitik.
Desuden udvides kredsen af tilskudsmodtagere fra  

 mindre virksomheder til virksomheder, organisationer og institutioner samt  

 offentlige myndigheder, se bemærkningerne ovenfor til nr. 2.
Tilskud til miljøledelse kan bl.a. omfatte tilskud til det systematiske  

 arbejde med at tilvejebringe et overblik over miljøbelastningerne,  

 dokumentere og informere om miljøbelastningen ved produktion og produkter,  

 etablering af leverandørstyringssystemer, gennemførelse af konkrete ændringer  

 i produktion, proces og valg af hjælpemidler for at realisere virksomhedens  

 miljøpolitik og indførelse af renere teknologiløsninger.
Med miljøledelse  

 menes ikke nødvendigvis et system, der følger en international standard og  

 kan certificeres, men en systematisk indsats, der bygger på hovedelementerne  

 i de internationale standarder.
I arbejdet med at etablere miljøledelsessystemer kan der indgå tilknyttede  

 arbejdsmiljøaktiviteter med det formål at sikre, at arbejdet med arbejdsmiljø  

 integreres hensigtsmæssigt i forbindelse med det miljømæssige arbejde i  

 projektet.
I den forbindelse skal tilskudsmodtager undersøge, i hvilken grad  

 arbejdsmiljø kan integreres i projektet.
Tilskud til produktudvikling omfatter tilskud til aktiviteter, der sigter  

 mod at forbedre produktets miljømæssige egenskaber set i et  

 livscyklusperspektiv.
For eksempel efter principperne i UMIP ( Udvikling af  

 Miljøvenlige Industri Produkter) samt afledte værktøjer og vejledninger.
 Tilskud til miljøbevidst indkøbspolitik kan bl.a. omfatte tilskud til  

 etablering af miljøkompetence i indkøbs- og salgsorganisationer, der enten i  

 kraft af markedsvolumen, produktområder, muligheder for demonstrationseffekt  

 m.v. kan vise væsentlige muligheder for effekt på miljøområdet gennem  

 implementering af miljøbevidst indkøbs- og salgspolitik og  

 leverandørstyringssystemer.
 Der ydes ikke tilskud efter § 54 b til udstyr, inventar, bygningsmæssige  

 foranstaltninger og lignende.
 Det er en forudsætning for modtagelse af tilskud, at virksomheden i  

 forbindelse med projektet enten ansætter mindst en ny medarbejder eller  

 gennemfører efteruddannelse af virksomhedens medarbejdere.
Efteruddannelsen skal sikre den miljømæssige kompetence i virksomheden ved  

 gennemførelsen af projektet.
Ansættelser skal sikre gennemførelsen af  

 projektet eller frigøre en kvalificeret eksisterende medarbejder, der skal  

 deltage i projektet.
Der skal være tale om ansættelse af en medarbejder i  

 mere end et 1/2 årsværks ansættelse.
Der kan således ikke ansættes 2  

 medarbejdere i hver 3 måneder.
Ved længerevarende projekter forudsættes det,  

 at ansættelsen varer i hele projektets løbetid.
Der vil blive lagt vægt på,  

 at der opbygges blivende kompetencer i virksomheden.
 Det er endvidere en forudsætning, at virksomheden har etableret eller  

 etablerer et miljøledelsessystem.
 Øvrige vilkår for tilskud vil bl.a. være:
- at der kan ikke ydes tilskud til aktiviteter, der er sat i gang, før  

 tilsagn om tilskud foreligger, - at ansøger overholder gældende miljø- og arbejdsmiljølovgivning, - at det planlagte arbejde med miljøledelse på forhånd er drøftet mellem  

 ledelse og medarbejdere i virksomhedens sikkerhedsorganisation og andre  

 samarbejdsorganer, - at alle projekter skal bidrage til formidling og spredning af relevante  

 erfaringer, - at relevante data til brug ved produktudvikling indsamles og indgår i  

 UMIP-basen, - at ansøgere sandsynliggør, at projektet giver væsentlige miljømæssige  

 resultater, - at ansøgere sandsynliggør, at resultaterne kan anvendes i forbindelse  

 med den fortsatte udvikling i virksomheden.
Erhvervsfremmestyrelsen og Energistyrelsen har støtteordninger, der  

 omfatter tilskud til ansættelse af en medarbejder.
Erhvervsfremmestyrelsens  

 Miljøisbryderprogram giver tilskud til forberedende miljøprojekter.  

 Miljøisbryderordningen vil dermed kunne udgøre forprojekter til et egentligt  

 kompetenceopbygningsprojekt efter § 54 b.
Ansættelseskravet i § 54 b vil  

 således kunne opfyldes ved, at den »isbryderansatte« person i  

 forlængelse af isbryderprojektet glider over i miljøkompetenceprojektet.  

 Energistyrelsens støtteordning giver tilskud til ansættelse af en  

 energimedarbejder.
Den grønne Jobpulje har endvidere til formål at yde  

 tilskud til et bredt spektrum af beskæftigelsesprojekter inden for  

 miljøområdet.
Den grønne Jobpulje har sit fokus på den brede beskæftigelse  

 inden for områder så som byøkologi, trafik, vedvarende energi m.v., og  

 adskiller sig hermed tydeligt fra projekter efter § 54 b, der tager  

 udgangspunkt i den erhvervspolitiske dimension med det formål at opbygge en  

 kvalificeret virksomhedsintern miljøkompetence i danske virksomheder særligt  

 henblik på små og mellemstore virksomheder.
 Der kan ydes tilskud fra andre dele af programmet for renere produkter  

 m.v. og fra andre tilskudsordninger i det omfang, det ikke strider mod EU's  

 de minimisregler.
 Efter § 54 c foreslås det at give tilskud til de meromkostninger, som små  

 og mellemstore virksomheder har haft i forbindelse med ansøgning om  

 miljømærke på deres produkter.
 Det foreslås, at det europæiske og det nordiske miljømærke omfattes af  

 tilskudsordningen, fordi mærkerne er baseret på livscyklusbetragtninger over  

 miljøbelastningen, mærkerne er officielt anerkendte, og de bliver  

 kontrolleret af en uafhængig tredjepart.
Formålet med tilskud efter § 54 c er at fremme antallet af miljømærkede  

 produkter på markedet, samt at give små og mellemstore virksomheder et  

 incitament til at opnå miljømærke på deres produkter.
Kredsen af  

 tilskudsmodtagere er alle ansøgere, herunder producenter og importører, der  

 er små og mellemstore virksomheder ifølge Europa-Kommissionens til enhver tid  

 gældende definition, se bemærkningerne ovenfor til nr. 2.
 Der kan dog kun gives tilskud til de første små og mellemstore  

 virksomheder inden for en produktgruppe, da tilskuddene gives for at lette  

 indkøringsfasen af miljømærkede produkter, og ikke for generelt at nedsætte  

 omkostningerne ved ansøgning om et miljømærke.
Det vil være forskelligt fra produktgruppe til produktgruppe, hvorvidt der  

 er behov for at yde tilskud, og i givet fald hvor mange ansøgere, der kan  

 opnå tilskud.
Såfremt udbredelsen af miljømærker inden for en produktgruppe  

 forventes at kunne opnås uden tilskud, vil tilskud ikke blive givet.
Det vil  

 således ikke være muligt at yde tilskud ved alle nye eller reviderede  

 kriteriesæt.
Efter § 54 c, stk. 2 og 3, foreslås det, at ministeren får adgang til at  

 beslutte, hvilke produktgrupper, der kan ydes tilskud til, antallet af  

 tilskudsmodtagere, tidsfrister for ansøgning om tilskud samt en beløbsmæssig  

 begrænsning af tilskud.
Denne kompetence forventes at blive tillagt  

 Miljøstyrelsen i medfør af miljøbeskyttelseslovens § 80. Den forventes  

 nærmere udmøntet i en kommende bekendtgørelse I forbindelse med Miljøstyrelsens opgaver vedrørende miljømærkning vil det  

 blive styrelsens opgave at vurdere det konkrete tilskudsbehov ved nye eller  

 reviderede kriteriesæt herunder at fastlægge, hvor mange ansøgere, der skal  

 udgøre de første virksomheder.
I vurderingen af tilskudsbehovet vil  

 Miljøstyrelsen lægge vægt på branchens størrelse og sammensætning, relevant  

 miljømæssig viden og data på området, meromkostningernes omfang, erfaringer  

 med miljømærket fra andre lande, branchens miljømæssige tradition og profil  

 samt markedets karakter m.v.
Vurderingen af tilskudsbehovet vil blive  

 foretaget i samråd med miljømærkesekretariatet.
Det kommende råd vil  

 endvidere blive inddraget i forbindelse med fastlæggelsen af principperne for  

 den konkrete udmøntning af tilskuddene.
Miljøstyrelsen offentliggør tilskudsmulighederne, herunder beløbsgrænser  

 og tidsfrister for ansøgninger om tilskud, i forbindelse med  

 offentliggørelsen af kriteriesættet.
Det er nødvendigt at fastsætte en  

 tidsfrist, da formålet med tilskuddet er at fremme udbredelsen af  

 miljømærkede produkter umiddelbart efter nye eller reviderede kriteriesæts  

 offentliggørelse ved at yde tilskud til de første virksomheder, hvis  

 produkter tildeles miljømærket.
 Meromkostningerne skal være afholdte og skal kunne dokumenteres.
 Meromkostninger kan bl.a. bestå af udgifter til analyser, tests, måling og  

 certificering, lønomkostninger til midlertidigt ansatte medarbejdere, frikøb  

 af egne medarbejdere eller køb af konsulentydelser i forbindelse med  

 dokumentation af ansøgningen om miljømærket.
Rækkefølgen af tilskudsberettigede afhænger af dato for indbetaling af  

 ansøgningsgebyr.
I tilfælde af flere indbetalinger af ansøgningsgebyr på  

 samme dato afhænger rækkefølgen af datoen for tildeling af miljømærket.
Hvis  

 det herefter fortsat ikke er muligt at bestemme rækkefølgen af  

 tilskudsberettigede, vil det tilbageværende afsatte tilskudsbeløb blive  

 ligeligt fordelt mellem de tilskudsberettigede.
Miljøstyrelsen vil fastsætte  

 tidsfrister for, hvornår en fuldstændig dokumenteret ansøgning skal  

 foreligge.
Tilsagn om tilskud kan således bortfalde, såfremt den fastsatte  

 frist ikke overholdes.
Tilskud ydes under forudsætning af tildeling af  

 miljømærket og vil først blive udbetalt, når miljømærket er tildelt.
 Der kan ikke ydes tilskud til dækning af ansøgnings- eller  

 anvendelsesgebyr.
 Der kan endvidere ikke ydes tilskud til ansøgning om miljømærke på  

 produkter, som allerede har opnået det samme miljømærke i et andet land samt  

 til produkter, som har opnået et miljømærke i Danmark før denne lovs  

 ikrafttræden.
Der kan alene gives tilskud til det nordiske miljømærke »Svanen«  

 og det europæiske miljømærke »Blomsten«.
Ved virksomheder forstås  

 både producenter, importører, grossister samt detailhandlen, som har fået  

 tildelt et miljømærke på egne varer.
Det kan være varer, som produceres af  

 andre efter detailhandlens specifikationer og markedsføres som detailhandlens  

 egne varer.
Tilskud kan gives på indtil 50 pct. af meromkostningerne per tildelt  

 miljømærke.
Miljøstyrelsen fastsætter en beløbsmæssig begrænsning per  

 ansøgning, idet omkostningerne til dokumentation kan variere meget fra  

 kriteriesæt til kriteriesæt.
Meromkostninger, der dækkes af tilskud fra anden  

 side, er ikke tilskudsberettiget.
På baggrund af vurderingerne fastsætter  

 Miljøstyrelsen en maksimal tilskudspulje for den enkelte produktgruppe.
Efter § 54 d videreføres den ved L 477 1993 gennemførte udvidelse af den  

 eksisterende § 54, hvorved det tilskudsberettigede område kom til at omfatte  

 hele affaldsområdet, og ikke som tidligere alene den del, som udgøres af  

 genanvendelsesområdet.
Tilskudsmuligheden til projekter vedrørende affald,  

 uden elementer af genanvendelse, blev oprindeligt gennemført som en de  

 minimis ordning.
Det foreslås, at hjemlen flyttes til en selvstændig  

 bestemmelse § 54 d, hvorved den placeres i tilknytning til de øvrige de  

 minimis projekter med henblik på at skabe et bedre overblik over de  

 forskellige tilskudsmuligheder.
Efter § 54 d, stk. 3, videreføres reglerne om  

 tilskudsprocenter til affaldsprojekter uændret, som de i dag er fastsat i  

 miljøbeskyttelseslovens § 54, stk. 2 og 3.
Tilskud efter bestemmelsen kan gives til affaldsprojekter, som har til  

 formål at nedsætte miljøbelastningen i forbindelse med håndtering, bortset  

 fra genanvendelse, af affald, herunder at begrænse problemerne i forbindelse  

 med affaldsbortskaffelse.
Berettigede til tilskud efter bestemmelsen vil  

 således bl.a. være udviklings- og udredningsprojekter vedrørende anmeldelse,  

 deklarering, sortering emballering, mærkning, oplagring og indsamling med  

 henblik på bortskaffelse af affald samt projekter vedrørende forbrænding og  

 deponering af affald.
 Indsatsen vil i høj grad være system- og procesorienteret, idet disse  

 metoder er væsentlige elementer i affaldsfasen.
Til nr. 4 Efter § 55 foreslås en videreførsel af den gældende regel i  

 miljøbeskyttelseslovens § 55, dog med en nedsættelse af tilskudsprocenten for  

 tilskud til anlægsinvesteringer i indsamlingsordninger for alle affaldstyper  

 fra 75 pct. til 30 pct, jf.
Kommissionens rammebestemmelser om  

 miljøbeskyttelse.
I forbindelse med Handlingsplanen for affald og genanvendelse 1993-1997  

 blev anlægsbevillingen taget af finansloven.
Der kan således ikke p.t. ydes  

 tilskud til anlægsinvesteringer.
 Det vurderes imidlertid, at bestemmelsen bør optages uændret, idet den  

 ikke kan udelukkes at blive aktuel indenfor den nærmeste fremtid.
 Efter stk. 3 kan tilskud gives til samme modtagerkreds som efter §§ 54 -  

 54 d.
 Såfremt tilskud gives til små og mellemstore virksomheder, kan  

 tilskudsprocenten hæves med indtil 10 pct., se bemærkningerne ovenfor til nr.  

 2.
Til nr. 5 Hjemmelen til administrativt at fastsætte regler for tilskudsordningerne  

 efter lovens kapitel 7 foreslås af lovtekniske årsager samlet i een paragraf.  

 Den nuværende hjemmel for så vidt angår spildolie i § 55 a, stk. 2, foreslås  

 derfor flyttet til § 56, stk. 3, se bemærkningerne til nr. 8. Rettelsen i det  

 nye stk. 2, er en konsekvensrettelse.
Til nr. 6 Ændringen er af redaktionel karakter.
Til nr. 7 § 55 c foreslås af lovtekniske grunde flyttet til § 57, stk. 4.
Til nr. 8 Efter § 56 foreslås det, at miljø- og energiministeren bemyndiges til at  

 nedsætte et eller flere råd, der prioriterer indsatsen for tilskud i henhold  

 til §§ 54-55 samt rådgiver Miljø- og Energiministeriet om den  

 produktorienterede miljøindsats og den tekniske udvikling inden for  

 affaldshåndteringsområdet.
Rådet eller rådene vil bestå af repræsentanter fra  

 interesseorganisationer og myndigheder.
Miljø- og Energiministeriet vil  

 fungere som sekretariat for rådet eller rådene.
Muligheden for nedsættelse af  

 flere parallelle råd er en uændret bemyndigelse fra den eksisterende § 56.
 Det forventes, at navnet og sammensætningen af det eksisterende Råd  

 vedrørende genanvendelse og mindre forurenende teknologi ændres således, at  

 et kommende råd i højere grad vil afspejle produktorienteringen af indsatsen  

 samt inddrage repræsentanter fra handels- og servicesektoren.
 Bestemmelsen i § 56, stk. 1 og 2, indeholder en ændring af kompetencen i  

 forhold til det eksisterende Råd vedrørende genanvendelse og mindre  

 forurenende teknologi, der i henhold til de gældende regler træffer afgørelse  

 i sager om tilskud efter §§ 54-55. Det foreslås at ændre kompetencen til at  

 træffe afgørelse i de konkrete sager således, at miljø- og energiministeren  

 træffer afgørelse i de konkrete sager om bevilling af tilskud på baggrund af  

 de af Rådet vedtagne prioriteringsplaner og tilskudsprogrammet i øvrigt.  

 Herigennem ændres Rådets beslutningskompetence fra enkeltsagsafgørelser til  

 at træffe afgørelse om de overordnede prioriteringer af tilskudsmidlerne og  

 rådgivning omkring strategier m.v.
 Det kommende råd vil få kompetence til dels at fastsætte de overordnede  

 prioriteringer for indsatsen og dels til at rådgive ministeren mere bredt om  

 strategierne inden for produktområdet og i affaldstekniske spørgsmål.  

 Afgrænsningen på affaldshåndteringsområdet skal ses i lyset af, at den  

 generelle debat om strategierne på affaldsområdet foregår i andre fora.  

 Kompetencen med hensyn til at fastsætte overordnede prioritering påtænkes  

 udmøntet således, at Rådet vedtager en årlig prioriteringplan indeholdende de  

 overordnede faglige og budgetsmæssige rammer for tilskudsprogrammets  

 hovedindsatsområder.
Det foreslås endvidere, at miljø- og energiministeren kan bemyndige Rådet  

 til helt eller delvist at træffe afgørelse i tilskudssager.
Det er miljø- og  

 energiministerens intention, at Rådet får bemyndigelse til at træffe  

 afgørelse i større sager i henhold til §§ 54-55 vedrørende de indsatsområder,  

 hvor Rådet ikke på forhånd har diskuteret principper og målsætninger.  

 Hovedreglen vil således blive, at Miljøstyrelsen træffer afgørelse efter §§  

 54-55 efter bemyndigelse fra ministeren i henhold til miljøbeskyttelsesloven  

 § 80.
 Vurderingen af ansøgninger efter § 54 til udrednings,- og  

 udviklingsprojekter eller informations,- og formidlingsprojekter vil blive  

 foretaget på baggrund af reglerne i § 54, Rådets årlige prioriteringsplan  

 samt retningslinierne i Program for renere produkter m.v.
Der vil blive ydet tilskud efter § 54 a, § 54 b og § 54 c, når  

 ansøgningerne dokumenterer, at kriterierne for tilskud er opfyldt.
Til brug  

 for administrationen af ordningerne vil der blive udarbejdet  

 standard-ansøgningsskemaer.
 I § 56, stk. 3 foreslås det, at de eksisterende bemyndigelser til at  

 fastsætte nærmere regler for administrationen af tilskudsordningerne udvides  

 i overensstemmelse med anbefalingerne i Finansministeriets rapport  

 »Forvaltning af tilskud« fra maj 1996 vedrørende god  

 tilskudsforvaltning.
Hensigten med udvidelsen er bl.a. at give miljø- og energiministeren  

 udtrykkelig hjemmel til at fastsætte regler vedr. betingelser for tilsagn om  

 støtte, ansøgningens indhold, udformning af budgetter, regnskabsaflæggelse,  

 revision m.v.
De nuværende hjemmeler er bredt formuleret, og de nævner ikke  

 udtrykkeligt de forhold, der i følge Finansministeriets rapport skal kunne  

 fastsættes regler om i de bekendtgørelser, der regulerer tilskud.
Der kan i denne forbindelse bl.a. fastsættes regler om, at  

 tilskudsmodtagere skal medvirke ved en eventuel evaluering samt information  

 om projektet.
Der kan endvidere fastsættes regler vedr. bortfald af tilsagn  

 samt tilbagebetaling af tilskud, bl.a. såfremt betingelser for modtagelse af  

 tilskud ikke er opfyldt og i tilfælde af, at evt. tilskud fra anden side  

 eller øvrige indtægter fra projektet overstiger det forudsatte ved  

 tildelingen af støtte efter nærværende lov m.v.
Dette gælder uanset, at  

 modtageren har handlet i god tro.
Endvidere kan fastsættes sagsbehandlings-  

 og rapporteringsregler, herunder at tilskud kan gives efter afholdelse af  

 udbud samt bestemmelser vedr. kontrol og tilsyn m.v.
Bemyndigelsen i § 56, stk. 3, indebærer endvidere, at der vil kunne kræves  

 renter af tilskud, der skal tilbagebetales.
Ved udnyttelse af denne hjemmel  

 skal principperne for renteberegning i lovens § 88, stk. 2, 2. pkt.,  

 anvendes.
Der kan i forbindelse med tilskudsordningerne efter § 53 a og § 55 a  

 tillige fastsættes regler om kontrol af indsamlet affalds oprindelse og  

 sammensætning, idet miljø- og energiministeren bemyndiges til at fastsætte  

 regler om bl.a. ansøgerens pligt til for egen regning at foretage  

 undersøgelser af affaldet.
Undersøgelserne foretages i givet fald efter  

 retningslinier fastsat af ministeren.
Denne hjemmel eksisterer på nuværende  

 tidspunkt for ordningen vedrørende indsamling af spildolie og foreslås  

 udvidet til også at omfatte ordninger efter § 53 a.
Til nr. 9 Efter § 56 a foreslås, at modtagere af tilskud efter §§ 54-55 er  

 forpligtet til at oplyse om overholdelse af vilkår for tilskud.
Bestemmelsen  

 indebærer, at Miljø- og Energiministeriet skal underrettes, såfremt et  

 projekt udvikler sig på en sådan måde, at der kan opstå tvivl om, hvorvidt  

 betingelserne for tilskud er opfyldt.
Derudover foreslås det, at modtageren  

 af tilskud efter anmodning herom er forpligtet til at meddele Miljø- og  

 Energiministeriet enhver oplysning, der har betydning for modtagelsen af  

 tilskud samt for vurderingen af projektets effekter.
Til nr. 10 Efter § 57 foreslås, at der kan gives tilsagn til projekter om tilskud  

 efter §§ 54-55 udover finansåret.
Det foreslås endvidere, at der kan stilles  

 krav om, at tilskuddet anvises til en konto i et pengeinstitut, som anbefalet  

 i Finansministeriets rapport om god tilskudsforvaltning.
Adgangen til  

 modregning i forbindelse med restancer til det offentlige er enslydende med  

 den tidligere § 55 c.
Til nr. 11 Efter § 110, stk. 1, nr. 11, foreslås det, at bestemmelsen, hvorefter det  

 er strafbart at afgive urigtige eller vildledende oplysninger eller at  

 undlade at afgive oplysninger som krævet efter § 55 b, udvides til også at  

 omfatte oplysninger som krævet efter § 53 b og § 56 a.
Til nr. 12 Ændringen er af redaktionel karakter Til nr. 13 Det foreslås, at bestemmelsen, der giver mulighed for at fastsætte  

 strafregler i forskrifter udstedt i medfør af en række nærmere angivne  

 bemyndigelsesbestemmelser, ændres således, at den tillige omfatter regler  

 udstedt efter den nye § 56, stk. 3.
Til § 2 I § 2 fastsættes, at tidspunktet for lovens eller dele af lovens  

 ikrafttræden fastsættes af miljø- og energiministeren, idet tidspunket for  

 ikraftsættelse afhænger af tidspunktet for Europa-Kommissionens godkendelse.
Skriftlig fremsættelse (26. marts 1998) Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om ændring af lov om miljøbeskyttelse. (Tilskud til  

 renere produkter m.v.).
(Lovforslag nr.
L 18).
Lovforslaget er en genfremsættelse af L 67, som blev fremsat den 14.  

 november 1997 og førstebehandlet af Folketinget den 4. december 1997. Det  

 bemærkes, at der i forhold hertil af lovtekniske grunde i lovforslagets § 54d  

 er indføjet et nyt stk. 3 med henblik på uændret at videreføre reglerne om  

 tilskudsprocenter til affaldsprojekter, som de i dag er fastsat i  

 miljøbeskyttelseslovens § 54 stk. 2 og 3. I det tidligere lovforslag fremgik  

 dette kun af bemærkningerne.
I øvrigt er der alene foretaget enkelte  

 redaktionelle ændringer og tekniske præciseringer i lovforslaget.
Formålet med lovforslaget er at styrke initiativerne til fremme af  

 udvikling og afsætning af renere produkter.
Dette indebærer en udvidelse af  

 de eksisterende tilskudsmuligheder inden for renere teknologi og affalds- og  

 genanvendelsesområdet i en produktorienteret retning.
Lovforslaget retter  

 fokus mod at nedbringe den samlede miljøbelastning fra produkter i et vugge  

 til grav perspektiv frem for på selve produktionsprocessen.
Baggrunden for denne produktorientering af tilskuddene er, at en stadig  

 større del af vores miljøproblemer stammer fra brug og bortskaffelse af  

 produkter, og i mindre grad direkte fra industriens processer.
Der er derfor  

 behov for at flytte fokus fra selve produktionsprocessen over imod samlede  

 forbedringer af produkternes miljøegenskaber set i et vugge til grav  

 perspektiv.
Samtidigt vil der også fremover være et behov for at supplere den  

 forebyggende produktindsats med udvikling og forbedring af systemer og  

 teknikker til håndtering af affald.
Denne indsats på affaldsområdet vil blive  

 en integreret del af tilskudsprogrammet.
Som et led i det samlede tilskudsprogram foreslås der etableret to nye  

 tilskudsordninger.
For det første skal der kunne ydes tilskud til opbygning  

 af miljøkompetence i virksomheder og institutioner for at sikre en effektiv  

 spredning og fastholdelse af de opnåede resultater fra produktindsatsen.  

 Opbygning af kompetence kan nu både ske gennem efteruddannelse og ved  

 ansættelse af nye medarbejdere.
Ordningen bygger på de gode erfaringer fra  

 Program for rådgivning om miljøspørgsmål og arbejdsmiljø til mindre  

 virksomheder, der udløber i indeværende år.
For det andet vil der for at øge udbredelsen af miljømærkede produkter  

 blive mulighed for at yde tilskud til visse af de meromkostninger, som  

 virksomhederne har i forbindelse med opnåelsen af miljømærker.
Tilskuddene  

 vil blive forbeholdt små og mellemstore virksomheder.
Det foreslås, at administrationen af tilskudsordningen tilrettelægges  

 således, at et udpeget råd bestående af repræsentanter fra organisationer og  

 myndigheder fastlægger den overordnede strategi og prioritering vedrørende  

 tilskud, og at selve bevillingen af de enkelte projekter som hovedregel  

 varetages af Miljøstyrelsen.
Lovforslaget betyder derfor nedlæggelse af det  

 nuværende Rådet for genanvendelse og mindre forurenende teknologi, der i dag  

 har den bevilgende myndighed, og oprettelse af et nyt, primært rådgivende  

 råd.
 Herudover indeholder forslaget en række ændringer som følge af  

 anbefalingerne i Finansministeriets rapport »Forvaltning af  

 tilskud« fra maj 1996 vedrørende god tilskudsforvaltning.
 Idet der i øvrigt henvises til lovforslaget med bemærkninger anbefaler jeg  

 det til Folketingets velvillige behandling.
Efter 2. behandling den 9. juni 1998 § 1 I lov om miljøbeskyttelse, jf. lovbekendtgørelse nr. 625 af 15. juli 1997,  

 foretages følgende ændringer:(* 1) 1. Efter § 53 indsættes:
»§ 53 a.
Miljø- og energiministeren kan for at sikre en  

 effektiv bortskaffelse af affald hidrørende fra materialer, produkter eller  

 varer, herunder emballage, anvende de i § 53, stk. 1, nævnte gebyrer til  

 tilskud til indsamling og bortskaffelse af affald hidrørende fra materialer,  

 produkter eller varer, herunder emballage, og til dækning af udgifter til  

 administration af disse gebyrer og tilskud, herunder kontrol, information,  

 evaluering m.v.
 Stk. 2. Miljø- og energiministeren kan henlægge administrationen  

 af tilskud efter stk. 1 til private organisationer, foreninger og lign.  

 Miljø- og energiministeren kan foretage kvartalsvis forudbetaling til dækning  

 af udgifter til tilskud, administration, kontrol, information, evaluering  

 m.v.
§ 53 b.
Enhver, der frembringer eller bortskaffer, herunder  

 indsamler, forarbejder eller forbrænder, materialer, produkter eller varer,  

 herunder emballage, skal efter anmodning meddele Miljø- og Energiministeriet  

 enhver oplysning, der er af væsentlig betydning for administrationen af § 53  

 a.« 2. § 54 affattes således:
»§ 54. Tilskud kan gives til udrednings- og  

 udviklingsprojekter samt til formidlings- og informationsvirksomhed.
Tilskud  

 kan gives til projekter, der har til formål at nedsætte miljøbelastningen i  

 forbindelse med udvikling, produktion, afsætning eller anvendelse af  

 produkter eller i forbindelse med håndtering af det affald, der opstår i hele  

 produktets livscyklus.
Nedsættelsen af miljøbelastningen skal ske gennem  

 fremme af renere teknologi eller genanvendelse.
Der kan gives tilskud til  

 udredning om og udvikling af metoder, værktøjer, processer, produktionsudstyr  

 og produkter, herunder transport- og serviceydelser.
Det er en betingelse for  

 tilskud, at projekterne har nyhedsværdi.
 Stk. 2. Der kan gives tilskud på indtil 25 pct. af  

 projektomkostningerne til udviklingsaktiviteter, som er en konkretisering af  

 resultaterne af industriel forskning i en plan, et projekt eller en tegning  

 for nye produkter, produktionsmetoder eller tjenesteydelser, der er ændret  

 eller forbedret, uanset om de er bestemt til salg eller udnyttelse, herunder  

 skabelse af en første prototype, der ikke kan udnyttes kommercielt  

 (prækonkurrencestadiet).
 Stk. 3. Der kan gives tilskud på indtil 50 pct. af  

 projektomkostningerne til industriel forskning.
 Stk. 4. Tilskud efter stk. 2 og 3 kan øges med indtil 10 pct, hvis  

 tilskuddet gives til små og mellemstore virksomheder.
 Stk. 5. Der kan gives tilskud på indtil 100 pct. af  

 projektomkostningerne til projekter, hvis resultat kommer en bredere kreds af  

 virksomheder, den offentlige sektor eller samfundet i øvrigt til gode.  

 Tilskud må ikke udgøre statsstøtte i den i EF-traktatens artikel 92, stk. 1,  

 nævnte betydning.
Stk. 6. Tilskud kan gives til virksomheder, selskaber, foreninger,  

 organisationer og offentlige myndigheder.« 3. Efter § 54 indsættes:
»§ 54 a.
Tilskud til de i §§ 54 b, 54 c og 54 d anførte  

 projekter kan ikke overstige de af Europa-Kommissionen til enhver tid  

 fastsatte beløbsgrænser for støtteordninger i Kommissionens meddelelser om  

 støtteordninger, der ikke skal anmeldes til Kommissionen, fordi støttebeløbet  

 ikke antages at ville medføre nogen mærkbar påvirkning af samhandelen og  

 konkurrencen mellem medlemslandene af Fællesskabet (de  

 minimis-støtteordninger). Tilskud efter §§ 54 b, c og d kan ikke gives til  

 projekter inden for trans-port-, landbrugs- og fiskerisektorerne samt stål-,  

 skibsbygnings- og kulindustrien.
Der kan ikke ydes tilskud til  

 eksportfremmende projekter.
 Stk. 2. Tilskud der gives til foreninger, organisationer og  

 offentlige myndigheder er ikke underlagt de beløbsmæssige grænser fastsat i  

 de i stk. 1 nævnte meddelelser, medmindre tilskuddene gives til virksomheder  

 drevet af disse.
§ 54 b.
Der kan gives tilskud til projekter, der har til formål at  

 gennemføre produktudvikling baseret på livscyklusanalyse, miljøbevidst  

 indkøbspolitik eller miljøledelse.
Tilskud kan bl.a. gives til  

 vidensopbygning, bistand til faglig rådgivning fra eksterne konsulenter,  

 proces- og produktudviklingsaktiviteter med miljømæssige aspekter,  

 medarbejderuddannelse og organisationsudvikling, formidling og dokumentation.
Stk. 2. Det er en betingelse for at opnå tilskud, at  

 tilskudsmodtageren ansætter en eller flere nye medarbejdere i et tidsrum  

 svarende til mindst et halvt årsværk til sikring af projektets gennemførelse,  

 eller at tilskudsmodtagerens medarbejdere gennemfører efteruddannelsesforløb  

 til sikring af projektets gennemførelse.
Det er endvidere en betingelse, at  

 tilskudsmodtageren har etableret eller etablerer et tilfredsstillende  

 miljøledelsessystem.
 Stk. 3. Der kan gives tilskud på indtil 50 pct. af  

 projektomkostningerne.
 Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.
§ 54 c.
Der kan gives tilskud til meromkostninger i forbindelse  

 med tildeling af det europæiske eller det nordiske miljømærke.
Stk. 2. Der kan gives tilskud på indtil 50 pct. af  

 meromkostningerne per tildelt miljømærke.
Meromkostningerne kan bl.a. bestå i  

 udgifter til fremskaffelse af nødvendig dokumentation, lønomkostninger eller  

 konsulentydelser.
Miljø- og energiministeren kan dog fastsætte en  

 beløbsmæssig maksimumsgrænse for tilskud.
Stk. 3. Tilskud kan gives til små og mellemstore virksomheder, der  

 som de første inden for en produktgruppe tildeles de i stk. 1 nævnte  

 miljømærker.
Miljø- og energiministeren beslutter, hvilke produktgrupper der  

 kan gives tilskud til efter stk. 1, og fastsætter antallet af  

 tilskudsmodtagere samt tidsfrister for ansøgning om tilskud.
§ 54 d.
Der kan gives tilskud til affaldsprojekter, der har til  

 formål at begrænse problemerne i forbindelse med affaldsbortskaffelse.  

 Tilskud kan gives til udrednings- og udviklingsprojekter samt til  

 formidlings- og informationsprojekter.
Stk. 2. Tilskud kan gives til udvikling af processer, metoder,  

 produktionsudstyr og produkter inden for affaldsområdet.
Tilskud kan gives  

 såvel til almennyttige projekter som til virksomhedens egne projekter.
Det er  

 en betingelse for tilskud, at projekterne har nyhedsværdi.
Stk. 3. Der kan gives tilskud på indtil 75 pct. til projekter som  

 nævnt i stk. 1, hvis resultaterne alene tilhører den eller de ansøgende  

 virksomheder.
Der kan gives tilskud på indtil 100 pct. til almennyttige  

 projekter, hvis resultaterne kommer en bredere kreds af virksomheder, den  

 offentlige sektor eller samfundet i øvrigt til gode.
Stk. 4. Tilskud kan gives til virksomheder, selskaber, foreninger,  

 organisationer og offentlige myndigheder.« 4. § 55 affattes således:
 »§ 55. Tilskud på indtil 25 pct. kan gives til  

 anlægsinvesteringer til produktionsformål inden for genanvendelse.
 Stk. 2. Tilskud på indtil 30 pct. kan gives til  

 anlægsinvesteringer til indsamlingsordninger for alle affaldstyper.
 Stk. 3. Tilskud efter stk. 1 og 2 kan øges med indtil 10 pct.,  

 hvis tilskuddet gives til små og mellemstore virksomheder.
Stk. 4. Det er en betingelse for tilskud til anlægsinvesteringer  

 efter stk. 1 og 2, at ansøgeren kan sandsynliggøre, at investeringen medfører  

 en varigt øget genanvendelse af produkter, materialer eller spildprodukter,  

 hvorved miljøbelastningen nedsættes væsentligt, eller hvorved der finder en  

 hensigtsmæssig udnyttelse sted af de pågældende produkter, materialer eller  

 spildprodukter.
Der kan ikke gives tilskud efter stk. 1 til anlæg, som i  

 væsentlig grad vil påvirke konkurrenceforholdene til ugunst for eksisterende  

 virksomheder.
Stk. 5. Tilskud kan gives til virksomheder, selskaber, foreninger,  

 organisationer og offentlige myndigheder.« 5. I § 55 a ændres i stk. 1 »Ministeren«  

 til: »Miljø- og energiministeren«, og i stk. 3, der bliver  

 stk. 2, ændres »Ministeren har« til: »Der er«.
 6. I § 55 a ophæves stk. 2, og i stk. 3, der  

 bliver stk. 2, ændres »efter stk. 2« til: »efter § 56, stk.  

 3«.
 7. § 55 c ophæves.
 8. § 56 affattes således:
» § 56. Miljø- og energiministeren nedsætter et eller flere  

 råd, der prioriterer indsatsen for tilskud i henhold til §§ 54-55 samt  

 rådgiver miljø- og energiministeren om miljøindsatsen for produkter og den  

 tekniske udvikling inden for affaldsområdet.
Miljø- og energiministeren kan  

 fastsætte regler om, hvilke myndigheder og organisationer der indstiller  

 medlemmer til det eller de nedsatte råd samt om rådets eller rådenes  

 virksomhed.
 Stk. 2. Miljø- og energiministeren træffer afgørelse i sager om  

 tilskud i henhold til §§ 54-55. Miljø- og energiministeren kan bemyndige de i  

 stk. 1 nævnte råd til helt eller delvis at udøve denne beføjelse og kan i den  

 forbindelse fastsætte, at rådenes afgørelse ikke kan indbringes for anden  

 administrativ myndighed.
Stk. 3. Miljø- og energiministeren kan fastsætte nærmere regler om  

 ydelse af tilskud efter §§ 53 a-55 a, herunder om behandling af ansøgninger,  

 ansøgningers form og indhold, tidsfrister, vilkår for ydelse af tilskud,  

 udbetaling af tilskud, bortfald af afgivne tilsagn, tilbagebetaling af  

 tilskud og renter heraf, patentrettigheder, regnskaber, revision samt tilsyn  

 og kontrol m.v.
Der kan herunder fastsættes nærmere regler om, at ansøgere  

 efter §§ 53 a og 55 a har pligt til for egen regning at foretage  

 prøveudtagning, analyser og målinger af stoffer og affaldsstoffer.« 9. Efter § 56 indsættes:
» § 56 a.
Enhver, der modtager tilskud efter §§ 54-55, er  

 forpligtet til at give meddelelse, hvis vilkår for tilskud ikke overholdes,  

 og skal endvidere efter anmodning herom meddele Miljø- og Energiministeriet  

 enhver oplysning, der har betydning for modtagelsen af tilskud.« 10. I § 57 indsættes som stk. 2-4:
 »Stk. 2. Der kan gives tilsagn om tilskud efter §§ 54-55 ud  

 over finansåret.
 Stk. 3. For tilskud efter dette kapitel kan der stilles krav om,  

 at tilskud anvises til en konto i et pengeinstitut.
Stk. 4 . Op til 20 pct. af tilskud efter dette kapitel kan  

 tilbageholdes og anvendes til modregning med virksomheders eventuelle  

 restancer til det offentlige.« 11. § 110, stk. 1, nr. 11, affattes således:
 »11) afgiver urigtige eller vildledende oplysninger eller undlader at  

 afgive oplysninger efter §§ 53 b, 55 b eller 56 a eller«.
 12. § 110, stk. 1, nr. 12, affattes således:
»12) undlader at efterkomme godkendelsesmyndighedens eller  

 klageinstansens afgørelse om at etablere sikkerhedsstillelse efter § 39  

 a.« 13. I § 110, stk. 3, ændres »§ 55 a« til: »§  

 56, stk. 3«.
§ 2 Stk. 1 . Tidspunktet for lovens eller dele af lovens ikrafttræden  

 fastsættes af miljø- og energiministeren.
 Stk. 2. Regler, der er udstedt efter § 53, § 55 a og § 56, stk. 2,  

 i lov om miljøbeskyttelse, jf. lovbekendtgørelse nr. 625 af 15. juli 1997,  

 opretholdes, indtil de ophæves eller afløses af regler udstedt i medfør af  

 denne lov.
 (* 1) Loven indeholder bestemmelser, der gennemfører Europa-Parlamentets  

 og Rådets direktiv 94/62/EØF af 20. december 1994 om emballage og  

 emballageaffald samt Rådets direktiv 91/156/EØF af 18. marts om affald.  

 Lovens bestemmelser er i medfør af artikel 16 i Europa-Parlamentets og Rådets  

 direktiv 94/62/EØF om emballage og emballageaffald notificeret efter  

 informationsproceduren i direktiv 83/189/EØF af 28. marts 1983 om en  

 informationsprocedure med hensyn til tekniske standarder og forskrifter med  

 senere ændringer ved direktiv 88/182/EF og direktiv 94/19/EF.
