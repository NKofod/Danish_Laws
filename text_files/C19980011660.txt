 Vejledning om sideaktiviteter i almene  

 boligorganisationer m.v.
Forord Denne vejledning er skrevet for at hjælpe de almene  

 boligorganisationer med administration af reglerne om sideaktiviteter i  

 almene boligorganisationer m.v.
Vejledningens målgruppe er såvel  

 boligorganisationens bestyrelse som beboerne i boligorganisationens  

 afdelinger.
 Endvidere er formålet at vejlede  

 kommunalbestyrelserne om indholdet af deres tilsynsforpligtelser over for  

 boligorganisationerne på området.
Indledning Lov om almene boliger samt støttede private  

 andelsboliger m.v. (lovbekendtgørelse nr. 145 af 26. februar 1998)  

 indeholder regler, der præciserer de almene boligorganisationers  

 hovedformål.
 Desuden indeholder loven regler om, hvilke sideaktiviteter  

 de almene boligorganisationer m.v må udøve udover disse  

 hovedformål.
 De omtalte bestemmelser er optrykt som bilag 1.
 Boligministeriet har i bekendtgørelse om  

 sideaktiviteter i almene boligorganisationer m.v. (bekendtgørelse nr.  

 876 af 3. oktober 1996) fastsat detaljerede regler for, hvilke  

 side-aktiviteter, de almene boligorganisationer m.v. kan udøve.  

 Bekendtgørelsen er optrykt som bilag 2.
Ved bekendtgørelse nr. 369 af 19. juni 1998 er der  

 gennemført en mindre ændring af  

 sideaktivitetsbekendtgørelsen som følge af de nye regler om  

 beboerklagenævn, der er trådt i kraft pr. 1. juli 1998 med lov om  

 leje af almene boliger (Lov nr. 968 af 17. december 1997). Loven  

 indebærer, at beboerklagenævnet kan træffe afgørelse  

 i tvister om lovligheden af de beslutninger, som de beboerdemokratiske  

 organer træffer, herunder også beslutninger om sideaktiviteter.
I  

 bekendtgørelsen er derfor indført en bestemmelse om, at  

 kommunalbestyrelsen har pligt til at følge op på de  

 beslutninger, som beboerklagenævnet træffer på dette  

 område.
 Ændringsbekendtgørelsen er optrykt som  

bilag 3.
Denne vejledning indeholder en nærmere gennemgang af  

 reglerne i bekendtgørelsen om sideaktiviteter i almene  

 boligorganisationer m.v.
I forhold til den tidligere vejledning om  

 sideaktiviteter i almene boligorganisationer m.v. er der udover en omtale af  

 ændringsbekendtgørelsen kun sket mindre redaktionelle  

 ændringer.
 Når der i vejledningen refereres til  

 "bekendtgørelsen", menes der bekendtgørelsen om sideaktiviteter  

 i almene boligorganisationer m.v . Når der i vejledningen refereres til  

 "loven" menes lov om almene boliger samt støttede private  

 andelsboliger m.v.
Afslutningsvis bemærkes, at der i Bolig- og  

 Byministeriets bekendtgørelse om drift af almene boliger m.v.  

 (bekendtgørelse nr. 372 af 19. juni 1998) er fastsat regler om  

 særlige sideaktivitetsafdelinger.
Reglerne på dette område  

 er nærmere omtalt i Bygge- og Boligstyrelsens vejledning om drift af  

 almene boliger m.v.
I denne vejledning er blot angivet, om en sideaktivitet  

 skal indgå i en sådan særlig sideaktivitetsafdeling.
1. Reglernes anvendelsesområde Almene bolig- organisationer Bekendtgørelsens bestemmelser gælder for  

 almene boligorganisationer, jf. § 1, stk. 1, i bekendtgørelsen.
Selvejende institutioner, der ejer almene  

 ældreboliger En lang række af bestemmelserne i  

 bekendtgørelsen finder imidlertid tilsvarende anvendelse på  

 selvejende institutioner, der ejer almene ældreboliger, jf.  

 bekendtgørelsen § 1, stk. 2.
 Efterfølgende under afsnit 3 er det således  

 særligt angivet, hvis de pågældende sideaktiviteter tillige  

 kan udføres af en sådan selvejende institution.
2. Almindelige bestemmelser 2.1. Hovedformål Almene boligorganisationer Lovens § 6, stk. 1, fastsætter, hvad der er  

 boligorganisationens hovedformål eller kerneområde.
Støttet byggeri Det fremgår af denne bestemmelse, at en  

 boligorganisation kan opføre, udleje, administrere, vedligeholde og  

 modernisere almene boliger med tilhørende fællesfaciliteter og  

 andre boliger med tilhørende fællesfaciliteter, hvortil der ydes  

 eller er ydet offentlig støtte efter:
 - lov om almene boliger samt støttede private andelsboliger  

 m.v.
- tidligere love om boligbyggeri, - den tidligere lov om boliger for ældre og personer med  

 handicap, - byggestøtte- og kollegiestøttelovgivningen, - eller som er omfattet af disse love.
 En almen boligorganisation kan således - udover at  

 opføre og administrere eget byggeri - som  

 forretningsfører forestå administrationen af andre almene  

 boligorganisationers byggerier såvel under byggefasen som  

 ved den senere drift.
 En almen boligorganisation kan endvidere administrere  

 opførelsen og driften af andet støttet byggeri, d.v.s.  

 byggerier, der ejes af:
1) støttede private andelsboligforeninger 2) selvejende ungdomsboliginstitutioner 3) selvejende ældreboliginstitutioner 4) selvejende lette kollektivboliginstitutioner 5) selvejende institutioner (kollektivt bofællesskab) 6) kommune eller amtskommune (kommunalt ejede, almene  

 ældreboliger) 7) pensionskasser (ældreboliger ejet af pensionskasser).
Det bemærkes, at det er en forudsætning, at  

 der er tale om almindelige administrationsydelser.
Herunder hører  

 bl.a. bygherretilsyn og administrativ byggeledelse.
Til en almindelig  

 administrationsydelse hører også ansættelse af personale,  

 der fører et overordnet tilsyn med driften af de administrerede  

 byggerier.
Almindelige ejendomsfunktionærer, såsom  

 viceværter og varmemestre o.lign. er derimod ikke omfattet, og vil  

 derfor skulle ansættes i den administrerede  

 organisation/institution.
Byggeri uden offentlig støtte Kerneområdet omfatter også almene boliger, der  

 er tilvejebragt uden offentlig støtte, f.eks. boliger som almene  

 boligorganisationer har erhvervet fra en kommune, en privat udlejer eller en  

 selvejende institution.
I lovens § 9, stk. 2, findes en særlig regel om, at  

 en almen andelsboligorganisation kan oprettes efter reglerne i lov om  

 byfornyelse eller den tidligere lov om byfornyelse og boligforbedring.
De  

 under andelsboligorganisationen hørende boliger får  

 således også almen status og er dermed omfattet af  

 kerneområdet (hovedformålet).
Selvejende institutioner, som ejer almene  

 ældreboliger Lovens § 6, stk. 1, finder tilsvarende anvendelse for  

 selvejende institutioner, der ejer almene ældreboliger.
Disse  

 institutioner har dermed en tilsvarende adgang til at udføre  

 kerneaktiviteter, som de almene boligorganisationer.
2.2. Sideaktiviteter Almene boligorganisationer Lovens § 6, stk. 2, omhandler boligorganisationernes  

 sideaktiviteter.
En boligorganisation kan udover dens hovedformål  

 udføre aktiviteter, som har en naturlig tilknytning til boligerne og  

 administrationen af disse, eller som er baseret på den viden,  

 boligorganisationen har oparbejdet gennem sin virksomhed.
Positivliste I bekendtgørelsens kapitel 3 er nærmere  

 beskrevet, hvilke sideaktiviteter, boligorganisationerne kan  

 udøve.
 Bekendtgørelsen er bygget op som en positivliste:  

 Aktiviteter, som ikke er omtalt i disse bestemmelser, og som ikke  

 falder ind under boligorganisationernes kernevirksomhed, kan således  

 ikke udøves og eventuelle eksisterende aktiviteter skal afvikles.
 Boligorganisationerne er forpligtet til at indberette nye  

 sideaktiviteter samt væsentlige ændringer i eksisterende  

 aktiviteter til kommunalbestyrelsen, jf. bekendtgørelsens § 29, som er  

 omtalt nedenfor under afsnit 4.
 Det skal understreges, at bestemmelserne om  

 boligorganisationernes formål regulerer såvel  

 boligorganisationernes brug af driftsmidler som deres brug af egenkapital.  

 Reglerne gælder også for almene boligorganisationer, der er  

 forretningsførerorganisationer.
De almene boligorganisationer kan kun deltage i ledelsen  

 af andre selskaber og virksomheder, såfremt der er hjemmel hertil i  

 bekendtgørelsen.
Det bemærkes i denne forbindelse, at  

 bekendtgørelsen indeholder en række bestemmelser, som giver  

 boligorganisationen mulighed for at foretage/opretholde indskud i et andet  

 selskab.
Disse bestemmelser medfører, at boligorganisationen  

 også har adgang til at benytte de indflydelsesmuligheder, som  

 indskuddet giver adgang til, herunder til eventuelt at være  

 repræsenteret i ledelsen af det pågældende selskab.
 Endelig skal bemærkes, at der er fastsat en  

 særlig overgangsordning for visse investeringer o. lign., som en  

 boligorganisation har foretaget i danske selskaber og virksomheder inden den  

 17. november 1994, og som ikke er tilladte efter bekendtgørelsens  

 positivliste, jf. nærmere herom under afsnit 6.
Specielt vedrørende bygge-administration I afsnit 3 er opregnet en række tilfælde, hvor  

 en almen boligorganisation er berettiget til at forestå  

 byggeadministration som sideaktivitet.
Det skal understreges, at dette  

 forhold ikke er ensbetydende med, at en almen boligorganisation kan have  

 ejerskabet af det pågældende byggeri i byggeperioden.
Dette vil  

 kun være tilfældet, hvis det udtrykkeligt i  

 bekendtgørelsen er anført, at boligorganisationen kan have  

 skøde på byggeriet.
Tilsvarende skal det også være  

 udtrykkeligt tilladt i bekendtgørelsen, hvis en afdeling skal kunne  

 være skødehaver.
 Det bemærkes i øvrigt vedrørende  

 byggeadministration, at denne aktivitet også omfatter  

 udfærdigelse af udbudsgrundlag for EU-licitationer og  

 gennemførelse heraf.
2.3. Almene andelsselskaber Almene andelsselskabers formål er at administrere  

 støttet boligbyggeri, jf. lovens § 9, stk. 1. De  

 pågældende selskaber har ikke adgang til at udøve egne  

 sideaktiviteter, jf. bekendtgørelsens § 2, stk. 3. Andelsselskaberne  

 er nærmere omtalt under afsnit 5.
3. Sideaktiviteter 3.1. Erhvervsarealer 3.1.1. Tilsagn eller almennyttig status før den 1.  

 januar 1992 En almen boligorganisation eller en almen afdeling kan  

 efter bekendtgørelsens § 3, stk. 1, have skøde på  

 erhvervsarealer i byggeri, der falder inden for almene boligorganisationers  

 formål, jf. afsnit 2.1.
 Som eksempler på erhvervsarealer kan nævnes  

 butikker og serviceerhverv, f.eks. læger og tandlæger.
 Det er en betingelse, at byggeriet har fået tilsagn  

 om offentlig støtte til opførelse før den 1. januar  

 1992, eller at det havde almennyttig status før denne dato, ligesom  

 erhvervsarealet skal være indrettet før denne dato.
 Uanset denne regel er der dog på en række  

 områder i bekendtgørelsen en særlig hjemmel til, at en  

 almen boligorganisation eller en afdeling heraf kan have skøde  

 på "erhvervsarealer", jf. f.eks. afsnit 3.2. om kapitel 12  

 institutioner og afsnit 3.3. om administrationsbygninger.
Udvidelse Som nævnt er den 1. januar 1992 den  

 tidsmæssige grænse for en afdelings skøde på  

 erhvervsarealerne.
 Der vil derfor ikke efter denne dato kunne ske udvidelse  

 af erhvervsarealer, som en afdeling har skøde på.
Hvis en sådan udvidelse af erhvervsarealer  

 ønskes, må udvidelsen matrikuleres som en selvstændig  

 ejendom, enten ved udstykning eller ved opdeling i en selvstændig  

 ejerlejlighed.
Boligorganisationen vil på intet tidspunkt kunne eje det  

 pågældende areal.
Dog vil boligorganisationen kunne administrere  

 såvel opførelsen som den senere drift af arealet, jf. nedenfor  

 under afsnit 3.1.3.
Det samme gælder, hvis en bolig med  

 kommunalbestyrelsens godkendelse efter lovens § 28 nedlægges med  

 henblik på at anvendes som erhverv.
Boligen må da opdeles i en  

 selvstændig ejerlejlighed med påfølgende salg af  

 erhvervslejligheden.
Den offentlige støtte til den  

 pågældende bolig bortfalder samtidig.
 Udlejnings- vanskeligheder m.v.
 Der gælder dog enkelte undtagelser fra det ovenfor  

 anførte:
Hvis der er konstateret ganske ekstraordinære  

 udlejningsvanskeligheder, vil en almen bolig med kommunalbestyrelsens  

 tilladelse midlertidigt kunne udlejes til andet end beboelse (for så  

 vidt angår amtskommunale almene ældreboliger skal tilladelse  

 gives af amtsrådet). I denne situation kan afdelingen fortsat have  

 skøde på boligen, den skal ikke opdeles som en ejerlejlighed,  

 ligesom der heller ikke sker bortfald af den offentlige støtte.
Der  

 henvises til § 23 i Bygge- og Boligstyrelsens bekendtgørelse om  

 udlejning af almene boliger m.v. (bekendtgørelse nr. 895 af 10.  

 oktober 1996 med senere ændringer) samt til den tilhørende  

 vejledning.
 Det samme gælder ved midlertidig nedlæggelse  

 af en bolig med henblik på anvendelse til aktiviteter, der er sat i  

 gang med tilknytning til beboerrådgivere efter § 114, stk. 3, i  

 bekendtgørelsen om drift af almene boliger m.v.
3.1.2. Tilsagn eller almennyttig status efter den 1.  

 januar 1992 Som omtalt kan hverken boligorganisationen eller en  

 afdeling af denne have skøde på erhvervsarealer i byggeri, der  

 har fået tilsagn om offentlig støtte til opførelse efter  

 den 1. januar 1992, eller i byggeri som har fået almennyttig/almen  

 status efter denne dato.
 I forbindelse med erhvervelse af eksisterende ejendomme  

 kan kommunalbestyrelsen dog godkende, at denne regel fraviges, jf. nedenfor  

 under afsnit 3.5.
 Ligeledes er der som nævnt under afsnit 3.1.1. i en  

 række tilfælde hjemmel til, at enten boligorganisationen eller en  

 afdeling af denne kan have skøde på nærmere angivne  

 "erhvervsarealer".
 Endelig vil en afdeling ligeledes kunne have skøde  

 på areal/lokaler, der anvendes midlertidigt til erhverv, i  

 tilfælde af ekstraordinære udlejningsvanskeligheder m.v.
3.1.3. Administration af erhvervsarealer Boligorganisationen kan forestå  

administration af erhvervsarealer eller erhvervslokaler i byggeri, der  

 falder inden for almene boligorganisationers kernevirksomhed efter lovens §  

 6, stk. 1, jf. ovenfor under afsnit 2.1.
 Boligorganisationens administration af erhvervsarealerne  

 omfatter såvel bygge- som driftsadministration.
 Om indretning af erhvervsarealer i forbindelse med nyt  

 byggeri henvises i øvrigt til Bygge- og Boligstyrelsens vejledning om  

 offentligt støttet byggeri.
 Boligorganisationens administration af erhvervsarealer,  

 som hverken boligorganisationen eller en afdeling af denne har skøde  

 på, indgår i den særlige sideaktivitets-afdeling for  

 ekstern ejendomsadministration, jf. § 21, stk. 5, i bekendtgørelsen om  

 drift af almene boliger m.v.
3.2. Kapitel 12 institutioner og boliger En afdeling kan have skøde på de  

 institutioner og boliger, som er omfattet af kapitel 12 i lov om almene  

 boliger samt støttede private andelsboliger m.v., jf. § 4 i  

 bekendtgørelsen.
Kommunalbestyrelsen henholdsvis amtsrådet kan efter  

 aftale med den almene boligorganisation beslutte, at der skal tilvejebringes  

 lokaler til brug for kommunale henholdsvis amtskommunale sociale tilbud efter  

 lov om aktiv socialpolitik og lov om social service.
Det drejer sig om  

 lokaler m.v., herunder boliger, i forbindelse med følgende  

 tilbud:
- kommunale og amtskommunale erhvervsmodnende og erhvervsintroducerende  

 kurser og jobindslusningsprojekter (aktivlovens § 48) - amtskommunale revalideringstilbud (aktivlovens § 68) - kommunale daginstitutionstilbud til børn (servicelovens § 9) og  

 puljeordninger (servicelovens § 11) - kommunale klubtilbud til større børn og unge  

 (servicelovens § 19) - kommunale generelle tilbud med aktiverende og forebyggende sigte og  

 kommunale tilbud om personlig hjælp, omsorg og pleje, der tilbydes i  

 daghjem, dag-/ældrecenter m.v. (servicelovens §§ 65 og 71) - amtskommunale særlige dagtilbud til børn med betydelig og  

 varig nedsat fysisk eller psykisk funktionsevne (servicelovens §§ 16-18) - amtskommunale særlige klubtilbud til større børn og  

 unge med betydelig og varig nedsat fysisk eller psykisk funktionsevne  

 (servicelovens § 23) - amtskommunal rådgivning m.v. (servicelovens § 34) - amtskommunale døgninstitutioner for børn og unge  

 (servicelovens § 51) - kommunale og amtskommunale tilbud om beskyttet beskæftigelse  

 (servicelovens § 87) - kommunale og amtskommunale aktivitets- og samværstilbud  

 (servicelovens § 88) - amtskommunale botilbud, der er egnet til længerevarende eller  

 midlertidigt ophold til personer med betydelig og varig nedsat funktionsevne,  

 eller til midlertidigt ophold til personer med særlige sociale  

 problemer (servicelovens §§ 92-94) - Øvrige kommunale tilbud efter serviceloven.
 Hvis de pågældende lokaler m.v. er  

 tilvejebragt inden 1. januar 1997, kan de enten være en integreret del  

 af en boligafdeling eller udgøre en særlig afdeling af  

 boligorganisationen.
Hvis lokalerne eller botilbudene derimod etableres -  

 herunder ved køb eller leje - efter lovens ikrafttræden, skal de  

 udgøre en selvstændig afdeling af boligorganisationen.
Den  

 offentlige støtte, der er bevilliget til den pågældende  

 del af ejendommen/ de pågældende boliger, bortfalder  

 samtidig.
Langtidskontrakter Opmærksomheden henledes på, at kapitel 12  

 institutioner og boliger, som en afdeling har skøde på, skal  

 lejes ud til kommunen eller amtskommunen på langtidskontrakter, der er  

 uopsigelige i lånets løbetid.
Der er tale om  

 erhvervslejemål, hvor lejen er reguleret af reglerne i lov om  

 lejeregulering i erhvervslokaler m.v.
3.2.1. Administration af institutioner og boliger efter  

 kap. 12 Boligorganisationen kan administrere såvel  

 opførelse som drift af kapitel 12 institutioner og boliger i  

 tilknytning til støttet byggeri.
Dette gælder f.eks. også  

 institutioner m.v., som er tilvejebragt i tilknytning til andre almene  

 boligorganisationer efter de nævnte regler.
 Administration af institutioner og boliger m.v., som en  

 afdeling under boligorganisationen ikke har skøde på,  

 indgår i den særlige sideaktivitets-afdeling for ekstern  

 ejendomsadministration, jf. § 21, stk. 5, i bekendtgørelsen om drift  

 af almene boliger m.v.
3.3. Administrationsbygninger Boligorganisationen - herunder et alment andelsselskab -  

 kan efter bekendtgørelsens § 5 eje egne administrationsejendomme.
 Boligorganisationen kan herunder eje erhvervsarealer i  

 disse ejendomme, såfremt den pågældende ejendom er  

 opført eller erhvervet inden den 1. januar 1992.
 Boligorganisationen kan ligeledes administrere  

 opførelse og drift af egne administrationsejendomme, jf.  

 bekendtgørelsens § 5.
 Den omtalte bestemmelse er ikke til hinder for, at  

 boligorganisationen i stedet lejer de pågældende  

 bygninger/lokaler.
 Derimod er der ikke hjemmel til, at boligorganisationen  

 kan eje administrationsejendomme sammen med andre, herunder andre almene  

 boligorganisationer.
 Om indskud i almene andelsselskaber og almene  

 forretningsførerorganisationer henvises til afsnit 3.11.3 og  

 3.11.4.
Udlejning af ledige lokaler Er der i en administrationsbygning, som  

 boligorganisationen ejer, ledige lokaler, som boligorganisationen ikke selv  

 kan finde anvendelse for, vil boligorganisationen kunne udleje disse  

 lokaler.
 Det bemærkes i denne forbindelse, at  

 boligorganisationen skal sikre, at der ikke opføres eller erhverves  

 administrationsejendomme, der er for store i forhold til boligorganisationens  

 administrationsbehov.
Selvejende institutioner De omtalte bestemmelser finder tilsvarende anvendelse for  

 selvejende institutioner, som ejer almene ældreboliger.
3.4. Ferieboliger og kursuslokaler Ferieboliger En afdeling kan have skøde på og  

 boligorganisationen kan administrere opførelse og drift af  

 ferieboliger til brug for ansatte i boligorganisationen og dennes afdelinger  

 og for beboere i boligorganisationens afdelinger, jf. § 6, stk. 1, i  

 bekendtgørelsen.
 Den pågældende afdeling, som har skøde  

 på ferieboliger har status som sideaktivitets-afdeling, jf. § 21, stk.  

 5, i bekendtgørelsen om drift af almene boliger m.v.
Kursuslokaler Herudover kan boligorganisationen eje og administrere  

 opførelse og drift af kursuslokaler til brug for den  

 førnævnte personkreds samt til brug for ansatte og beboere i  

 administrerede boligorganisationer og disses afdelinger, jf. § 6, stk. 2, i  

 bekendtgørelsen.
Der er ikke krav om, at kursuslokalerne skal udskilles i  

 en særlig afdeling.
De pågældende lokaler kan f.eks.  

 indrettes som en integreret del af boligorganisationens  

 administrationslokaler.
 Derimod kan kursuslokalerne ikke indrettes som en  

 integreret del af en boligafdeling.
Bestemmelsen er ikke til hinder for, at  

 boligorganisationen lejer de pågældende kursuslokaler hos andre.  

 Derimod kan boligorganisationen ikke eje lokalerne sammen med andre.
Dette  

 gælder uanset, at dette måtte ske i form af indskud i et selskab  

 med begrænset hæftelse el.lign.
Fælles bestemmelser Både for ferieboliger og kursuslokaler gælder,  

 at udgifterne til opførelse og drift skal stå i et rimeligt  

 forhold til boligorganisationens størrelse og økonomiske  

 forhold.
 Det påhviler boligorganisationens bestyrelse at  

 påse, at disse betingelser opfyldes.
 Udgifterne til opførelsen kan finansieres af  

 boligorganisationens arbejdskapital, ligesom udgifter til driften i  

 begrænset omfang kan afholdes af denne kapital.
Det skal understreges, at etablering af disse boliger og  

 lokaler ikke er betinget af, at boligorganisationen anvender midler fra  

 arbejdskapitalen.
Opførelsen kan således ske ved fuld ekstern  

 finansiering, f.eks. ved sædvanlig belåning i pengeinstitutter og  

 realkreditinstitutter.
Kursuslokaler og ferieboliger kan i forbindelse med  

 sociale aktiviteter og fritidsaktiviteter anvendes af andre end den  

 førnævnte personkreds.
Dog skal en række betingelser  

 være opfyldt, jf. afsnit 3.9.
3.5. Erhvervelse af eksisterende ejendomme En afdeling kan ifølge § 7, stk. 1, i  

 bekendtgørelsen erhverve eksisterende private ejendomme, herunder  

 private og kommunale udlejningsboliger samt parcelhuse, med henblik på  

 omdannelse til boliger, der falder inden for almene boligorganisationers  

 formål.
 Erhvervelsen, som også kan finde sted i forbindelse  

 med byfornyelse, forudsætter, at der inden for maksimalt 10 år  

 fra erhvervelsen kan opnås balance mellem udgifter og  

 indtægter.
Det bemærkes, at kommunalbestyrelsen altid skal  

 godkende en sådan erhvervelse, jf. § 26 i lov om almene boliger samt  

 støttede private andelsboliger m.v.
Kommunalbestyrelsen påser i  

 forbindelse med sin behandling af boligorganisationens ansøgning om  

 godkendelse, at den nævnte forudsætning er opfyldt.
Der henvises  

 i øvrigt til Bygge- og Boligstyrelsens vejledning om drift af almene  

 boliger m.v., hvor disse forhold er nærmere beskrevet.
 Navnlig i byområder vil eksisterende  

 beboelsesejendomme kunne indeholde erhvervslokaler.
På denne baggrund er der i bekendtgørelsens §  

 7, stk. 2, indsat en særlig dispensationsadgang for  

 kommunalbestyrelsen.
Efter denne bestemmelse kan kommunalbestyrelsen  

 godkende, at afdelingen tillige får skøde på  

 erhvervsarealerne i en beboelsesejendom, som afdelingen erhverver.  

 Kommunalbestyrelsen kan som vilkår for en godkendelse stille krav om,  

 at boligorganisationen med midler fra boligorganisationens egenkapital  

 indestår for dækning af ekstraordinære tab som følge  

 af udlejningsvanskeligheder i erhvervslokalerne.
 Baggrunden for bestemmelsen er at gøre det nemmere  

 for almene boligorganisationer at erhverve eksisterende  

 beboelsesejendomme.
Opmærksomheden henledes dog på, at  

 godkendelsen kun bør gives efter en samlet vurdering af den  

 økonomiske risiko, den pågældende boligafdeling  

 løber ved at eje de pågældende erhvervslokaler, herunder  

 navnlig risikoen for udlejningsvanskeligheder.
Et væsentligt element i  

 vurderingen er tillige, hvor stor en andel af afdelingens samlede  

 lejeindtægter, lejen fra erhvervslokalerne vil udgøre.
 3.6. Engagementer i forsyningsvirksomheder o.lign.
"Interne anlæg" Boligorganisationen eller en afdeling kan ifølge  

 bekendtgørelsens § 8, stk. 1, have skøde på, og  

 boligorganisationen kan administrere opførelse og drift af anlæg  

 til:
- vandforsyning - varmeforsyning - kombineret kraft/varmeforsyning - radio/tv-signalforsyning - renovation.
 Det er dog en forudsætning, at kundekredsen kun i  

 begrænset omfang omfatter andre end boligorganisationen,  

 boligorganisationens afdelinger, administrerede boligorganisationer og disses  

 afdelinger eller lejere i de nævnte boligorganisationers afdelinger, og  

 kun når dette sker som følge af den kommunale  

 planlægning.
 Både boligorganisationen og en afdeling kan have  

 skøde på det pågældende anlæg.
I de tilfælde, hvor en afdeling har skøde  

 på anlægget, kan dette indgå som en integreret del af en  

 eksisterende boligafdeling, eller der kan oprettes en særlig afdeling,  

 som står som skødehaver.
Det bemærkes, at den  

 sidstnævnte afdeling ikke har status som sideaktivitets-afdeling, men  

 er en almindelig, almen afdeling.
"Eksterne anlæg" Herudover er der i § 8, stk. 2, hjemmel til, at  

 boligorganisationen eller en afdeling kan foretage indskud i og  

 deltage i ledelsen af de ovenfor nævnte anlæg  

 (forsyningsvirksomheder).
 Det er dog en forudsætning herfor, at  

 boligorganisationen eller afdelingen aftager anlæggets produkter.
Der er ikke stillet krav om indskuddets størrelse,  

 eller krav om at anlægget (virksomheden) skal være organiseret  

 på en bestemt måde.
Boligorganisationens ledelse skal sikre, at  

 det samlede engagement i forsyningsvirksomheden er forsvarligt.
 Indskuddet indgår i en særlig  

 sideaktivitets-afdeling for indskud i andre virksomheder, jf. § 21, stk. 5, i  

 bekendtgørelsen om drift af almene boliger m.v.
 Det bemærkes, at der i bestemmelsen ikke  

 åbnes mulighed for, at boligorganisationen kan administrere  

 opførelsen og driften af disse "eksterne" anlæg.
Selvejende institutioner De omtalte bestemmelser om almene boligorganisationers  

 engagementer i forsyningsvirksomheder o.lign. finder tilsvarende anvendelse  

 for selvejende institutioner, som ejer almene ældreboliger.
 3.7. Administration af kommunale ejendomme og  

 institutioner m.v.
3.7.1. Kommunale beboelsesejendomme Det fremgår af bekendtgørelsens § 9, at  

 boligorganisationen kan administrere drift af kommunale  

 beboelsesejendomme.
Det bemærkes, at boligorganisationen ikke kan  

 administrere opførelse af de nævnte ejendomme.
Reglen er dog  

 ikke til hinder for, at boligorganisationen som led i sin  

 driftsadministration er byggestyrer på større opretnings- og  

 renoveringsprojekter i ejendommene.
 Boligorganisationens administration af de  

 pågældende beboelsesejendomme indgår i  

 sideaktivitets-afdelingen for ekstern ejendomsadministration, jf. § 21, stk.  

 5, i bekendtgørelsen om drift af almene boliger m.v.
3.7.2. Andre kommunale ejendomme- servicearealer Andre kommunale ejendomme Efter bekendtgørelsens § 10, stk. 1, kan  

 boligorganisationen endvidere administrere såvel opførelse som  

 drift af andre kommunale ejendomme end beboelsesejendomme og de ejendomme,  

 der er nævnt i kap. 12 i lov om almene boliger samt støttede  

 private andelsboliger m.v.
 Det er en betingelse, at ejendommen er en integreret del  

 af en bebyggelse, der er opført i medfør af lov om almene  

 boliger samt støttede private andelsboliger m.v., lov om boligbyggeri,  

 lov om byggestøtte eller lov om boliger for ældre med  

 handicap.
 Som eksempel på en sådan ejendom kan  

 nævnes en kommunal ejerlejlighed med bibliotek, som er beliggende i  

 bebyggelsen.
 Der stilles derimod ikke krav om, at den almene  

 boligbebyggelse er en afdeling af den boligorganisation, der forestår  

 administrationen.
 Boligorganisationens administration af disse ejendomme  

 indgår ligeledes i den under afsnit 3.7.1 omtalte  

 sideaktivitets-afdeling for ekstern ejendomsadministration.
Servicearealer i tilknytning til almene  

 ældreboliger Efter § 10, stk. 2, i bekendtgørelsen kan en  

 afdeling have skøde på, og boligorganisationen kan administrere  

 opførelse og drift af servicearealer.
 Reglen om, at en afdeling kan have skøde på  

 servicearealer er ny.
Servicearealer er ifølge lovens § 5, stk. 3,  

 arealer, der anvendes til omsorgs- og servicefunktioner, der normalt ikke vil  

 foregå i en selvstændig bolig.
Servicearealet skal indrettes i  

 umiddelbar tilknytning til almene ældreboliger med det formål  

 overvejende at betjene beboerne i disse boliger.
 Bestemmelsen udelukker ikke, at en afdeling kan have  

 skøde på, og at boligorganisationen kan administrere  

 opførelsen og driften af servicearealer, der er etableret uden  

 offentlig støtte.
Under alle omstændigheder skal der oprettes en  

 særlig afdeling, der har skøde på servicearealet.
Arealet  

 kan ikke integreres i en boligafdeling, heller ikke selvom afdelingen  

 udelukkende består af almene ældreboliger.
 Den pågældende afdeling har ikke status som  

 sideaktivitets-afdeling, men som en almindelig, almen afdeling.
Boligorganisationen kan ikke udføre de aktiviteter  

 i form af service- og plejefunktioner, som foregår med udgangspunkt i  

 servicearealerne, idet dette er en kommunal opgave.
Boligorganisationen kan  

 heller ikke administrere lønudbetalinger m.v. for det plejepersonale,  

 der udfører de omtalte funktioner.
Reglerne forudsætter således, at  

 servicearealer, som en afdeling har skøde på, lejes ud til en  

 kommune/amtskommune eller eventuelt til en privat virksomhed/firma, der har  

 driftsoverenskomst med kommunen /amtskommunen.
Lejeindtægten bliver  

 driftsindtægt for den pågældende afdeling.
 Boligorganisationen skal i forbindelse med  

 indgåelsen af de nævnte lejeaftaler sikre sig, at den opnår  

 dækning for de udgifter, der er forbundet med bygningsdriften.
 Hvis boligorganisationen derimod administrerer  

 (bygnings)driften af servicearealer, som ejes af andre, f.eks. en  

 kommune/amtskommune eller en selvejende institution, indgår denne  

 ejendomsadministration derimod i den under afsnit 3.7.1 nævnte  

 sideaktivitets-afdeling for ekstern ejendomsadministration.
Selvejende institutioner De ovenfor omtalte regler om administration af andre  

 kommunale ejendomme og om servicearealer finder tilsvarende anvendelse for  

 selvejende institutioner, der ejer almene ældreboliger.
 Hvis den selvejende institution opfører  

 servicearealer til eget brug indebærer reglerne eksempelvis, at der  

 skal oprettes en særlig afdeling ved siden af boligafdelingen, der har  

 skøde på de pågældende arealer.
Reglerne indebærer endvidere, at den selvejende  

 institution ikke selv kan stå for de pågældende  

 plejefunktioner, som udøves med udgangspunkt i servicearealerne.
De  

 pågældende arealer må derfor lejes ud enten til en  

 kommune/amtskommune eller eventuelt til en privat virksomhed/firma, som kan  

 udføre de pågældende funktioner i henhold til en  

 driftsoverenskomst med kommunen/amtskommunen.
 Hvis den selvejende institution administrerer  

 bygningsdriften af servicearealer for andre, skal denne administration  

 indgå i en særlig sideaktivitets-afdeling for ekstern  

 ejendomsadministration.
 3.7.3. Administration af visse institutioner m.v.
 Udover de i afsnit 3.7.2. nævnte ejendomme m.v. kan  

 boligorganisationen administrere opførelse og drift af andre kommunale  

 institutioner og selvejende institutioner, der har driftsoverenskomst med  

 kommunen eller amtet, jf. bekendtgørelsens § 11.
Det bemærkes, at det ikke er en betingelse, at de  

 nævnte institutioner skal være en integreret del af en almen  

 bebyggelse.
Det er heller ikke et krav, at de fysisk ligger i umiddelbar  

 nærhed af en eller flere af boligorganisationens afdelinger.
 Administrationen af de kommunale ejendomme og  

 institutioner indgår i den særlige sideaktivitets-afdeling for  

 ekstern ejendomsadministration.
Selvejende institutioner De omtalte bestemmelser om administration af visse  

 institutioner m.v. finder også anvendelse for selvejende institutioner,  

 der ejer almene ældreboliger.
 3.8. Administration af private udlejningsboliger  

 m.v.
Private udlejningsboliger Boligorganisationen kan med kommunalbestyrelsens  

 godkendelse administrere drift af private udlejningsboliger, jf. § 12 i  

 bekendtgørelsen.
Det er en forudsætning, at kommunalbestyrelsen har  

 anvisningsret til minimum hver fjerde ledige bolig.
Der henvises i denne  

 forbindelse til reglerne i lov om kommunal anvisningsret (lov nr. 281 af 27.  

 april 1994), hvorefter kommunalbestyrelsen kan indgå aftale om  

 erhvervelse af anvisningsret til lejligheder i private udlejningsejendomme  

 mod en godtgørelse til ejeren.
 Hvis de private udlejningsboliger er beliggende i en anden  

 kommune end den, hvori boligorganisationen har hjemsted, kræves  

 godkendelse fra såvel kommunalbestyrelsen i hjemstedskommunen som  

 kommunalbestyrelsen i beliggenhedskommunen.
Private kollegier Herudover kan boligorganisationen - ligeledes med  

 kommunalbestyrelsens godkendelse - administrere drift af private kollegier,  

 hvortil der ikke ydes offentlig støtte, jf. § 13 i  

 bekendtgørelsen.
 Det er på tilsvarende måde en  

 forudsætning, at kommunalbestyrelsen har anvisningsretten til minimum  

 hver fjerde ledige bolig.
 Hvis kollegierne er beliggende i en anden kommune end den,  

 hvori boligorganisationen har hjemsted, kræves godkendelse fra  

 såvel kommunalbestyrelsen i hjemstedskommunen som kommunalbestyrelsen i  

 beliggenhedskommunen.
 Grundejer- foreninger m.v.
 Endelig er der i § 14 en særlig hjemmel til, at  

 boligorganisationen kan administrere drift af grundejerforeninger,  

 ejerforeninger, gård- og vejlaug o.lign, hvori boligorganisationen,  

 boligorganisationens afdelinger, administrerede boligorganisationer eller  

 disses afdelinger er medlem.
 Det bemærkes, at administration af drift af private  

 udlejningsboliger m.v. og af grundejerforeninger indgår i den  

 særlige sideaktivitets-afdeling for ekstern ejendomsadministration, jf.  

 § 21, stk. 5, i bekendtgørelsen om drift af almene boliger m.v.
Selvejende institutioner Bestemmelsen om administration af grundejerforeninger m.v.  

 finder også anvendelse for selvejende institutioner, der ejer almene  

 ældreboliger.
3.9. Sociale aktiviteter og fritidsaktiviteter Baggrunden for bestemmelserne Det overordnede sigte med bestemmelserne på dette  

 område er på den ene side at fastslå, at de almene  

 boligorganisationer har en ret til at iværksætte og støtte  

 sociale aktiviteter og fritidsaktiviteter, med det formål at styrke det  

 sociale liv og netværk i boligområdet.
På den anden side markerer bestemmelserne også  

 nogle grænser for de almene boligorganisationers virksomhed på  

 området.
Disse grænser vil blive nærmere omtalt i det  

 følgende.
 I § 15, stk. 1, i bekendtgørelsen er som  

 nævnt præciseret, at en boligorganisation kan  

 iværksætte sociale aktiviteter og fritidsaktiviteter, herunder  

 forebyggende arbejde.
Aktiviteter for beboerne Aktiviteterne skal primært være rettet mod  

 beboere i en eller flere afdelinger i boligorganisationen eller i almene  

 afdelinger, der er administreret af boligorganisationen.
 Tilsvarende kan en afdeling iværksætte  

 sådanne aktiviteter inden for afdelingen.
 I begge de nævnte tilfælde er det  

 ifølge den nævnte bestemmelse en forudsætning, at der ikke  

 er tale om en kommunal opgave.
Som eksempel på de nævnte aktiviteter kan  

 nævnes tilskud til forenings- og klubaktiviteter for beboerne.
Det er  

 dog en betingelse, at de pågældende aktiviteter er åbne for  

 alle beboere i afdelingen/boligorganisationen.
 I § 15, stk. 2, er endvidere præciseret, at den  

 enkelte boligorganisation eller den enkelte afdeling kun hæfter for sin  

 andel af udgifterne.
Bestemmelsen sigter på de tilfælde, hvor der  

 iværksættes projekter på tværs af  

 afdelinger/boligorganisationer.
De pågældende projekter vil da  

 skulle organiseres på en sådan måde, at afdelingerne ikke  

 påtager sig en videregående hæftelse.
 Det skal af en note til boligorganisationens eller den  

 enkelte afdelings årsregnskab fremgå, hvilke udgifter driften af  

 aktiviteterne har belastet boligorganisationen eller afdelingen med, jf.  

 bekendtgørelsens § 15, stk. 3.
Aktiviteter med deltagelse af andre end beboerne Der kan derimod - som udgangspunkt - ikke  

 iværksættes eller ydes tilskud til aktiviteter, der er åbne  

 for andre end beboerne i den pågældende  

 boligafdeling/boligafdelinger.
Indberetning til kommunal- bestyrelsen Ønskes der imidlertid i en afdeling afholdt  

 udgifter til en social aktivitet, i hvilken andre end afdelingens beboere vil  

 kunne deltage, skal afdelingens budget umiddelbart efter dets godkendelse  

 indsendes til den tilsynsførende kommunalbestyrelse.
Udgifterne til  

 aktiviteten skal fremgå af en note til budgettet, jf. § 15, stk. 4, i  

 bekendtgørelsen.
Opstår der ønske om en aktivitet, som  

 nævnt ovenfor, uden at der i afdelingens budget er afsat midler til  

 aktiviteten, skal kommunalbestyrelsen underrettes om aktiviteten og  

 udgifterne hertil.
Har kommunalbestyrelsen ikke inden 3 måneder fra  

 modtagelsen af budgettet eller underretningen reageret, kan afdelingen  

 iværksætte aktiviteten.
Hvis boligorganisationen ønsker, at kommunen eller  

 andre (f.eks. frivillige organisationer) deltager i en aktivitet, er det en  

 betingelse, at disse betaler et beløb, der skønsmæssigt  

 svarer til den udgift, som boligorganisationen eller afdelingerne  

 påføres ved, at andre end beboerne gør brug af  

 aktivitetstilbudet.
Det gælder dog ikke, hvis der er tale om helt  

 ubetydelige beløb.
Som omtalt skal det af en note til boligorganisationens og  

 afdelingernes årsregnskab fremgå, hvilke udgifter driften af  

 aktiviteterne har medført for boligorganisationen eller afdelingerne.  

 Herved får såvel den tilsynsførende kommunalbestyrelse som  

 boligorganisationens beboere mulighed for at tage stilling til de afholdte  

 udgifter.
Tilsynsmyndigheden vil således på et hvilket som helst  

 tidspunkt kunne gribe ind over for de omhandlede aktiviteter, og f.eks.  

 pålægge boligorganisationen at standse aktiviteterne eller at  

 begrænse dem til kun at omfatte de beboere, der bor i almene  

 bebyggelser.
Indberetning kan undlades Den omtalte orientering af kommunalbestyrelsen skal dog  

 ifølge § 15, stk. 5, ikke finde sted for så vidt  

 angår:
Aktiviteter, som en boligorganisation  

 iværksætter som led i en af kommunen godkendt helhedsplan i et  

 samspilsramt boligområde, aktiviteter, hvorom der efter fritidslovgivningen eller  

 anden lovgivning allerede er indgået aftale mellem boligorganisationen  

 og kommunen, eller enkeltarrangementer, hvor deltagelsen af andre end  

 afdelingens beboere sker uplanlagt og tilfældigt.
Væsentlig forandring af eksisterende  

 aktiviteter Kravet om indsendelse af budget/orientering af  

 kommunalbestyrelsen gælder kun, når aktiviteten etableres.
Der  

 skal ikke løbende indsendes budgetter, hvis der træffes  

 beslutning om, at en aktivitet skal fortsætte i et nyt  

 regnskabsår.
Det bemærkes i denne forbindelse, at der som hidtil  

 ikke kan spares op/eller foretages henlæggelser til aktiviteter, som  

 strækker sig udover flere regnskabsår (offentlige tilskud kan dog  

 være tildelt over flere regnskabsår).
 Hvis der imidlertid samtidig sker en væsentlig  

 forandring af den pågældende aktivitet, vil der dog skulle ske  

 indberetning herom til kommunalbestyrelsen i overensstemmelse med reglerne i  

 § 29, stk. 2 og 3, i bekendtgørelsen.
Selvejende institutioner Bestemmelserne om sociale aktiviteter og  

 fritidsaktiviteter finder tilsvarende anvendelse for selvejende  

 institutioner, der ejer almene ældreboliger.
3.10. Intern teknisk rådgivning og intern  

 håndværksvirksomhed Ifølge bekendtgørelsens § 16 kan  

 boligorganisationen udføre intern teknisk rådgivning og intern  

 håndværksvirksomhed.
Udførelsen skal ske i en separat  

 afdeling af boligorganisationen.
Der er ikke adgang til at organisere disse aktiviteter i  

 selskabsform, f.eks. i form af indskud i et aktieselskab eller i et  

 anpartsselskab.
Eksisterende indskud i sådanne interne selskaber skal  

 være afviklet inden den 15. april 2001, jf. afsnit 5.
Ydelserne må ikke sælges til andre Ydelserne må ikke sælges til andre, herunder  

 til andre almene boligorganisationer, medmindre disse administreres af  

 boligorganisationen, eller der er tale om samdrift i samme bebyggelse af to  

 eller flere afdelinger under forskellige boligorganisationer.
 Der er dog adgang til at sælge ydelserne til lejerne  

 i boligorganisationens eller i administrerede boligorganisationers  

 afdelinger, hvis ydelserne alene vedrører det lejede.
Omfattet af bestemmelsen vil typisk være  

 vedligeholdelsesarbejder og reparationsarbejder i ejendommen og i de enkelte  

 lejligheder.
Større opretnings- og moderniseringsopgaver vil dog  

 også kunne være omfattet.
Arbejde, der skal udbydes Der må ikke udføres arbejde, som efter  

 gældende regler skal udbydes.
Herunder hører også  

 arbejder, som den tilsynsførende kommune eller Landsbyggefonden har  

 stillet krav om, skal udbydes.
 Baggrunden herfor er, at virksomheden ikke må  

 være konkurrenceforvridende i forhold til tilsvarende private  

 virksomheder.
 Den separate afdeling af boligorganisationen, som  

 udfører intern teknisk rådgivning eller intern  

 håndværksvirksomhed, har status som sideaktivitets-afdeling, jf.  

 § 21, stk. 5, i bekendtgørelsen om drift af almene boliger m.v.
Selvejende institutioner Bestemmelserne om intern rådgivning og intern  

 håndværksvirksomhed finder tilsvarende anvendelse for selvejende  

 institutioner, der ejer almene ældreboliger.
3.11. Indskud m.v. i andre virksomheder Hovedreglen er, at boligorganisationerne ikke må  

 investere i andre virksomheder.
 Der er dog fastsat følgende undtagelser fra denne  

 hovedregel.
3.11.1. Danske håndværksvirksomheder Boligorganisationen kan ifølge § 17 i  

 bekendtgørelsen opretholde hidtidige indskud i danske  

 håndværksvirksomheder.
 Det er en betingelse, at indskuddet er foretaget  

 før den 17. november 1994, og at virksomheden er organiseret som et  

 aktieselskab eller et anpartsselskab.
 Det er endvidere en forudsætning, at  

 håndværksvirksomheden tillige udfører vedligeholdelses- og  

 reparationsarbejder på bygninger uden for boligorganisationen.
 Boligorganisationens indskud i  

 håndværksvirksomheden kan ikke forøges.
 Der er endvidere forbud mod, at boligorganisationen  

 forestår administration af virksomheden.
3.11.2. Danske virksomheder, der har som  

 væsentligt formål at levere varer, tjenesteydelser eller  

 entrepenørydelser til almene boligorganisationer eller afdelinger Boligorganisationen kan ifølge § 18 i  

 bekendtgørelsen opretholde hidtidige indskud i danske virksomheder,  

 der har som væsentligt formål at levere varer, tjenesteydelser  

 eller entreprenørydelser til almene boligorganisationer eller  

 afdelinger.
 Det er en betingelse, at indskuddet er foretaget  

 før den 17. november 1994, og at virksomheden er organiseret som  

 aktieselskab, anpartsselskab eller andelsselskab, hvor tabsrisikoen er  

 begrænset til den indskudte kapital.
 Tilsvarende gælder også her, at  

 boligorganisationens indskud i virksomheden ikke kan forøges, ligesom  

 der er forbud mod, at boligorganisationen forestår administrationen af  

 virksomheden.
Hvis boligorganisationen trækker sine indskud ud af  

 en virksomhed vil boligorganisationen ikke senere kunne foretage indskud i  

 virksomheden.
I andelsselskaber er der dog en begrænset mulighed  

 herfor, jf. nærmere herom i bekendtgørelsens § 18, stk. 2.
 Virksomhederne skal, som omtalt, have som væsentligt  

 formål at levere varer, tjenesteydelser eller entrepenørydelser  

 til almene boligorganisationer eller afdelinger.
3.11.3. Almene andelsselskaber Almene boligorganisationer kan opretholde eksisterende og  

 indskyde nye indskud eller foreningsandele i almene andelsselskaber, jf. § 19  

 i bekendtgørelsen.
 Det er en betingelse, at der er tale om begrænsede  

 beløb.
 Beløbets størrelse skal godkendes af  

 kommunalbestyrelsen såvel i den administrerede boligorganisations som i  

 det administrerende andelsselskabs hjemstedskommune.
Selvejende institutioner Bestemmelserne om indskud i almene andelsselskaber finder  

 tilsvarende anvendelse for selvejende institutioner, der ejer almene  

 ældreboliger.
3.11.4. Almene forretningsførerorganisationer og  

 byfornyelsesselskaber Almene boligorganisationer kan opretholde eksisterende og  

 foretage nye indskud i almene forretningsførerorganisationer og  

 byfornyelsesselskaber, jf. bekendtgørelsens § 20.
 Det er en betingelse, at den pågældende  

 forretningsførerorganisation er godkendt til at udøve almen  

 boligvirksomhed i henhold til bestemmelserne i lov om almene boliger samt  

 støttede private andelsboliger m.v.
 For så vidt angår byfornyelsesselskabet er det  

 en betingelse, at selskabet er godkendt i henhold til reglerne i lov om  

 byfornyelse eller den tidligere lov om byfornyelse og boligforbedring.
 Indskuddet skal stå i et rimeligt forhold til  

 boligorganisationens størrelse og økonomiske forhold.
 Tilsvarende kan almene  

 forretningsførerorganisationer foretage indskud i almene  

 datterorganisationer.
Selvejende institutioner Bestemmelserne om almene boligorganisationers indskud i  

 almene forretningsførerorganisationer og i godkendte  

 byfornyelsesselskaber finder tilsvarende anvendelse for selvejende  

 institutioner, der ejer almene ældreboliger.
3.11.5. Særlige byfornyelsesselskaber Boligorganisationen kan efter bekendtgørelsens § 21  

 etablere og foretage indskud i et særligt selskab, der som  

 forretningsfører forestår ekstern byfornyelse efter lov  

 om byfornyelse eller den tidligere lov om byfornyelse og boligforbedring.
 Ekstern byfornyelse står i modsætning til  

intern byfornyelse, som boligorganisationen vil kunne forestå  

 som hovedaktivitet, jf. afsnit 2.1.
 Det er efter den ovenfor nævnte bestemmelse om  

 etablering af et særligt selskab en forudsætning:
1) at kommunalbestyrelsen godkender boligorganisationens disposition, 2) at det særlige selskab er et aktieselskab eller et  

 anpartsselskab, 3) at indskuddet i dette selskab og et eventuelt indskud i et  

 eksportselskab, jf. bekendtgørelsens § 22, sammenlagt højst  

 andrager 1 mio. kr. og højst halvdelen af boligorganisationens  

 arbejdskapital, 4) at det særlige selskab tegner en ansvarsforsikring mod tab som  

 følge af rådgivningsfejl, 5) at boligorganisationen kun hæfter med sit indskud for tab i det  

 særlige selskab, og 6) at det særlige selskab kun forestår indenlandske arbejder,  

 og således ikke udøver kommerciel virksomhed i  

 udlandet.
 Herudover fremgår det af bestemmelsen, at  

 boligorganisationen kan deltage i det særlige selskabs ledelse.
Endvidere kan flere boligorganisationer foretage indskud i  

 det omtalte selskab.
Den nævnte beløbsgrænse gælder  

 for hver af de boligorganisationer, som foretager indskud.
3.11.6. Eksportselskaber Boligorganisationen kan efter bekendtgørelsens § 22  

 på tilsvarende vilkår, som nævnt under pkt. 1 - 5 i afsnit  

 3.11.5., etablere og foretage indskud i et eksportselskab til salg i udlandet  

 af viden om boligbyggeri og boligadministration.
 Dog er det en yderligere betingelse, at  

 boligorganisationens indskud i eksportselskabet skal foretages efter  

 markedsøkonomiske investeringsprincipper med henblik på at  

 opnå en normal forrentning af de investerede midler.
Boligorganisationen kan deltage i eksportselskabets  

 ledelse.
Endelig gælder også, at flere boligorganisationer kan  

 foretage indskud i samme eksportselskab.
3.11.7. Fælles regler Indskud i de i afsnit 3.11.1. - 3.11.6. virksomheder skal  

 bogføres i den særlige sideaktivitets-afdeling for indskud m.v.  

 i andre virksomheder, jf. § 21, stk. 5, i bekendtgørelsen om drift af  

 almene boliger m.v.
 Om kommunalbestyrelsens tilsyn med boligorganisationens  

 engagement i de nævnte selskaber henvises til afsnit 4.
3.12. Øvrige sideaktiviteter Udover de ovenfor omtalte aktiviteter kan  

 boligorganisationen udføre følgende sideaktiviteter:
 a) Udlån af medarbejdere til særlige byfornyelsesselskaber og  

 eksportselskaber, jf. bekendtgørelsens § 23. Det er en betingelse, at  

 boligorganisationen får fuld omkostningsdækning herved.
 b) Udgivelse og salg af publikationer og bøger m.v. om almen  

 boligvirksomhed, jf. bekendtgørelsens § 24. Bestemmelsen omfatter  

 herudover også salg af edb-programmer o.lign. til administration af  

 byggeri, hvortil der er ydet offentlig støtte efter lov om almene  

 boliger samt støttede private andelsboliger m.v., lov om boligbyggeri  

 eller lov om boliger for ældre og personer med handicap.
c) Afholdelse af udgifter til idé- og arkitektkonkurrencer i  

 forbindelse med etablering af byggeri, hvortil der ydes offentlig  

 støtte efter lov om almene boliger samt støttede private  

 andelsboliger m.v.
Etablering af byggeri omfatter såvel nybyggeri som  

 om- og tilbygninger af eksisterende byggeri.
4. Det kommunale tilsyn 4.1. Indberetning af sideaktiviteter Boligorganisationerne skulle senest den. 15. juli 1996  

 indberette alle eksisterende sideaktiviteter til den tilsynsførende  

 kommune.
 Inden en almen boligorganisation påbegynder nye  

 sideaktiviteter, skal der ske indberetning til kommunalbestyrelsen, jf.  

 bekendtgørelsens § 29.
Der skal ligeledes ske indberetning, hvis der foretages  

væsentlige ændringer i allerede igangværende  

 sideaktiviteter.
Det bemærkes, at indberetningen skal ske inden  

 ændringen foretages.
Der gælder endvidere særlige regler om  

 indberetning af sociale aktiviteter og fritidsaktiviteter, hvori der deltager  

 andre end beboerne.
Reglerne er omtalt nærmere under afsnit 3.9.
Kommunalbestyrelsen påser som tilsynsmyndighed, at  

 de indberettede aktiviteter er omfattet af kapitel 3 i  

 bekendtgørelsen.
Kommunalbestyrelsen kan til enhver tid afkræve  

 boligorganisationen yderligere oplysninger om hver enkelt aktivitet.  

 Kommunalbestyrelsen skal - bortset fra nærmere angivne aktiviteter -  

 ikke godkende de indberettede aktiviteter, jf. bekendtgørelsens §  

 30.
 Såfremt boligorganisationens aktiviteter strider mod  

 kommunale økonomiske eller planlægningsmæssige forhold,  

 herunder energimæssige eller sociale hensyn, kan  

 kommunalbestyrelsen påbyde aktiviteten standset, jf.  

 bekendtgørelsens § 31.
 Hvis aktiviteten ikke falder inden for almene  

 boligorganisationers formål efter § 6, stk. 1, i loven, eller er  

 omfattet af kapitel 3 i bekendtgørelsen, skal  

 kommunalbestyrelsen påbyde aktiviteten standset.
 Efter § 101, stk. 1, i lov om leje af almene boliger  

 træffer beboerklagenævnet afgørelse i tvister om  

 lovligheden af beslutninger truffet af de beboerdemokratiske organer.  

 Nævnet kan herunder træffe afgørelse om, at en beslutning  

 er uden gyldighed.
 De beboerdemokratiske organer har efter reglerne i lov om  

 almene boliger samt støttede private andelsboliger m.v. kompetence til  

 at træffe beslutninger om arbejder og aktiviteter, der ligger inden for  

 de almene boligorganisationers virksomhedsområde.
 Har et beboerdemokratisk organ vedtaget at  

 iværksætte arbejder eller aktiviteter, som ligger uden for de  

 almene boligorganisationers virksomhedsområde, er der således  

 tale om en ulovlig vedtagelse, som vil kunne tilsidesættes af  

 beboerklagenævnet i medfør af den ovenfor omtalte  

 bestemmelse.
Da dette indebærer en vis overlappende kompetence i  

 forhold til det kommunale tilsyn, er det i § 101, stk. 3, i lov om leje af  

 almene boliger fastsat, at beboerklagenævnet orienterer  

 kommunalbestyrelsen om nævnets afgørelser vedrørende de  

 nævnte tvister.
Det forudsættes i denne forbindelse, at  

 kommunalbestyrelsen lægger beboerklagenævnets afgørelser  

 til grund for tilsynet med de almene boligorganisationer.
 Har beboerklagenævnet vurderet, at en aktivitet  

 ligger uden for almene boligorganisationers formål, skal  

 kommunalbestyrelsen således påse, at aktiviteten ikke  

 iværksættes eller påbyde denne standset, jf. § 31, stk. 3,  

 i bekendtgørelsen.
4.2. Aktiviteter, der skal godkendes Følgende sideaktiviteter kan kun gennemføres  

 med kommunalbestyrelsens forudgående godkendelse:
 a) Administration af drift af private udlejningsboliger  

 (bekendtgørelsens § 12, stk. 1 og afsnit 3.8.).
 b) Administration af drift af private kollegier, hvortil  

 der ikke ydes offentlig støtte (bekendtgørelsens § 13 og afsnit  

 3.8.).
 c) Indskud i almene andelsselskaber  

 (bekendtgørelsens § 19 og afsnit 3.11.3).
 d) Etablering og indskud i et særligt selskab, der  

 som forretningsfører foretager ekstern byfornyelse efter lov om  

 byfornyelse eller den tidligere lov om byfornyelse og boligforbedring  

 (bekendtgørelsens § 21 og afsnit 3.11.5).
 e) Etablering og indskud i et eksportselskab til salg i  

 udlandet af viden om boligbyggeri og boligadministration  

 (bekendtgørelsens § 22 og afsnit 3.11.6).
Boligorganisationens ansøgning om godkendelse af en  

 aktivitet skal være ledsaget af den nødvendige dokumentation  

 for, at denne opfylder de særlige betingelser, der er fastsat i de  

 nævnte regler.
Det bemærkes, at boligorganisationen ikke har et  

 retskrav på, at kommunalbestyrelsen godkender aktiviteten, hvis  

 betingelserne i de respektive regler er opfyldt.
4.3. Særligt om indskud i visse selskaber og  

 virksomheder Har en boligorganisation foretaget indskud i  

 følgende selskaber eller virksomheder:
- Danske håndværksvirksomheder (bekendtgørelsens § 17  

 og afsnit 3.11.1.), - danske virksomheder, der som et væsentligt formål har at  

 levere varer, tjenesteydelser eller entrepenørydelser til almene  

 boligorganisationer eller afdelinger (bekendtgørelsens § 18 og afsnit  

 3.11.2), - særlige selskaber, der som forretningsfører foretager  

 ekstern byfornyelse efter lov om byfornyelse eller den tidligere lov om  

 byfornyelse og boligforbedring (bekendtgørelsens § 21 og afsnit  

 3.11.5), - eksportselskaber til salg i udlandet af viden om boligbyggeri og  

 boligadministration (bekendtgørelsens § 22 og afsnit  

 3.11.6.), kontrollerer kommunalbestyrelsen i sin egenskab af  

 tilsynsmyndighed boligorganisationens engagement i selskabet eller  

 virksomheden.
 Kommunalbestyrelsen kan til enhver tid afkræve  

 boligorganisationen de oplysninger, som boligorganisationen i kraft af sit  

 indskud er i besiddelse af om selskabet eller virksomheden.  

 Kommunalbestyrelsen kan påbyde indskuddet nedbragt eller afviklet, jf.  

 bekendtgørelsens § 28.
 Kommunalbestyrelsen fører derimod ikke tilsyn med  

 selve den pågældende virksomhed.
Eksportselskaber Hvad angår eksportselskaber skal  

 opmærksomheden henledes på, at det i afsnit 3.11.6 er en  

 forudsætning for boligorganisationens indskud, at dette foretages efter  

 markedsøkonomiske investeringsprincipper med henblik på at  

 opnå en normal forrentning af de investerede midler.
Kommunalbestyrelsen skal således ikke alene i  

 forbindelse med den ovenfor nævnte godkendelse, men også som led  

 i sit løbende tilsyn med boligorganisationens engagement i  

 eksportselskabet være opmærksom på tilfælde, hvor  

 udbyttet er lavere end normalt.
I bekræftende fald kan  

 kommunalbestyrelsen forlange indskuddet nedbragt eller afviklet.
Kommunalbestyrelsen skal hvert år inden den 1. juni  

 indberette en række oplysninger til Bolig- og Byministeriet om de  

 nævnte eksportselskaber.
Det drejer sig om følgende  

 oplysninger:
- En angivelse af de eksportselskaber, som de almene  

 boligorganisationer har oprettet, - oplysninger om de investeringer, som de almene  

 boligorganisationer har foretaget i eksportselskaberne, - eksportselskabernes aktivitetsområde, og - eksportselskabernes driftsresultater (i form af et  

 revideret årsregnskab).
 De nævnte oplysninger vil indgå i en  

 særlig rapport, som Bolig- og Byministeriet hvert år afgiver til  

 EU-kommissionen om de almene boligorganisationers engagement i  

 eksportselskaberne.
4.4. Servicearealer Hvad angår servicearealer påhviler det  

 kommunalbestyrelsen at påse, at disse anvendes efter deres  

 formål, jf. § 117 i bekendtgørelsen om drift af almene boliger  

 m.v. og afsnit 3.7.2.
4.5. Tilsyn med en administrator, der ikke er en almen  

 boligorganisation Almene boligorganisationer kan administreres af  

 boligorganisationerne selv, af andre almene boligorganisationer, af almene  

 forretningsførerorganisationer, eller af de ovenfor omtalte nye  

 andelsselskaber.
Almene boligorganisationer kan herudover administreres af  

 andre, herunder af advokater.
 Hvis en boligorganisation administreres af en  

 administrator, som ikke er en almen boligorganisation, fører  

 kommunalbestyrelsen i den kommune, hvor boligorganisationen har hjemsted,  

 tilsyn med administrators virksomhed som administrator af alment byggeri, jf.  

 bekendtgørelsens § 27.
 Med henblik på at sikre, at administrationen  

 opfylder de almindelige regler for betryggende administration af almene  

 boliger, omfatter tilsynet efter den nævnte bestemmelse tillige de  

 rammer, hvorunder administrator har opbygget eller tilrettelagt sin  

 administration.
 Det bemærkes i øvrigt, at  

 boligorganisationens revisor har en selvstændig forpligtelse til at  

 vurdere, om administrationen sker under betryggende forhold, såfremt en  

 almen boligorganisation administreres af en ikke almen administrator, jf. §  

 95 i bekendtgørelsen om drift af almene boligorganisationer m.v.
5. Særligt om almene andelsselskaber Der er som tidligere nævnt mulighed for, jf. lovens  

 § 9, stk. 1, at etablere en ny form for almen boligvirksomhed, et alment  

 andelsselskab.
Formål Andelsselskabernes eneste formål er at administrere  

 støttet byggeri.
Der er tale om samme byggerier, som er omtalt under  

 afsnit 2.1.
Administrationen kan omfatte såvel byggerier under  

 opførelse som byggerier i drift.
Andelsselskaberne kan derimod ikke  

 selv være bygherre og kan hverken have tilknyttet (bolig)afdelinger  

 eller datterorganisationer.
 Andelsselskaberne er i øvrigt omfattet af de for  

 almene boligorganisationer gældende regler, i det omfang disse efter  

 forholdets natur kan finde anvendelse på disse selskaber.
 Reglerne om andelsselskabernes virksomhedsområde er  

 nærmere uddybet i § 2, stk. 3, i bekendtgørelsen.
Det fremgår heraf, at de almene andelsselskaber kan  

 forestå administration og teknisk ledelse af almene  

 boligorganisationer, herunder af de naturlige sideaktiviteter, som  

 sidstnævnte organisationer har adgang til at udøve.
Det  

 personale, der forestår administrationen og den tekniske ledelse,  

 ansættes i andelsselskabet.
Andelsselskaberne kan derimod ikke udøve egne  

 sideaktiviteter.
Andelsselskaberne kan dog eje og administrere egne  

 administrationsbygninger og kursuslokaler, samt administrere drift af visse  

 grundejerforeninger o.lign.
 Det er ikke muligt i alle relationer præcist at  

 afgrænse, hvad der falder ind under andelsselskabernes formål:  

 "administration og teknisk ledelse".
 Det skal dog fremhæves, at andelsselskaberne som en  

 naturlig del af deres formål, f.eks. kan udøve bygherretilsyn og  

 administrativ byggeledelse på den pågældende  

 boligorganisations vegne.
Som yderligere et eksempel, der falder ind under den  

 nævnte kategori, kan nævnes udarbejdelse af  

 vedligeholdelsesplaner for de administrerede byggerier.
Mindre  

 projekteringsydelser vil også kunne falde ind under administration og  

 teknisk ledelse.
Andelsselskaberne kan endvidere på den  

 pågældende boligorganisations vegne udføre andre  

 aktiviteter, herunder f.eks. håndværksvirksomhed og teknisk  

 rådgivning for boligorganisationen.
Dette indebærer, at de  

 pågældende medarbejdere skal ansættes af  

 boligorganisationen og ikke af andelsselskabet.
Andelsselskaberne kan på denne måde i det hele  

 administrere de almene boligorganisationer og disses eventuelle  

 sideaktiviteter.
Det må understreges, at der også her alene er  

 tale om administration, forretningsførelse og teknisk ledelse.
Stiftelse Alle har i princippet adgang til at etablere et alment  

 andelsselskab.
Adgangen omfatter hermed også almene boligorganisationer  

 og andre støttede boligforetagender, som f.eks. selvejende  

 ungdomsboliginstitutioner o.lign.
Andelsselskabet skal - ligesom de øvrige almene  

 boligorganisationer - godkendes af kommunalbestyrelsen i hjemstedskommunen.  

 Det er således op til kommunalbestyrelsen at vurdere, hvorvidt det  

 pågældende andelsselskab skønnes at kunne sikre en  

 effektiv administration af det støttede byggeri.
Det er herudover en  

 betingelse, at tillige hjemstedskommunen for en boligorganisation, der  

 ønsker at blive administreret af et andelsselskab, godkender dette,  

 jf. bekendtgørelsens § 26.
Indskud i andelsselskaber Almene boligorganisationer kan som nævnt være  

 med til at stifte og herved indskyde begrænsede beløb i form af  

 et indskud eller en foreningsandel i almene andelsselskaber.
Beløbets  

 størrelse skal godkendes af kommunalbestyrelsen såvel i den  

 administrerede boligorganisations som i det administrerende andelsselskabs  

 hjemstedskommune, jf. § 19, stk. 1, i bekendtgørelsen og afsnit  

 3.11.3.
 6. Overgangs- og straffebestemmelser m.v.
Overgangsordning for visse investeringer Der er i lovens § 193, stk. 2, fastsat en særlig  

 overgangsordning for investeringer o.lign., som en almen boligorganisation  

 har foretaget i danske selskaber og virksomheder inden den 17. november 1994,  

 og som ikke er tilladte efter reglerne i bekendtgørelsen.  

 Boligorganisationen kan opretholde sådanne engagementer indtil den 15.  

 april 2001.
Hvis boligorganisationen ikke inden udløbet af  

 denne dato afhænder investeringen eller afhænder eller  

 opløser det private selskab eller virksomheden, finder bestemmelserne  

 i §§ 164, 165 og 168 i lov om almene boliger samt støttede private  

 andelsboliger m.v. tilsvarende anvendelse.
Efter disse regler har  

 kommunalbestyrelsen mulighed for at gennemtvinge en afhændelse eller en  

 opløsning, om nødvendigt ved indsættelse af en  

 midlertidig forretningsfører.
 Såfremt boligorganisationen kan påvise, at  

 afhændelsen inden udløbet af den nævnte overgangsperiode  

 vil påføre boligorganisationen et økonomisk tab, kan  

 kommunalbestyrelsen meddele dispensation, jf. lovens § 193, stk. 3. Det  

 forudsættes herved, at tabet er af nogen betydning, ligesom  

 dispensationen forudsættes at være tidsbegrænset, men med  

 mulighed for forlængelse, hvis det fortsat er påkrævet.
 Lovens § 193 er optrykt som bilag 4 til vejledningen.
Straffeansvar Udførelse af sideaktiviteter, der ikke er omfattet  

 af bekendtgørelsens kapitel 3 (positivlisten), eller  

 overtrædelse af betingelser angivet i kapitel 3 for udførelse af  

 aktiviteter, straffes med bøde.
Det samme gælder  

 overtrædelse af et kommunalt påbud efter §§ 28 og 31, jf.  

 bekendtgørelsens § 32.
 En bøde kan i givet fald pålægges  

 boligorganisationen eller den selvejende institution som sådan  

 (kollektivt bødeansvar), jf. lovens § 185, stk. 2.
 Det er den stedlige anklagemyndighed (politimesteren), der  

 i givet fald skal tage stilling til, om en sådan straffesag skal  

 rejses.
 Kommunalbestyrelsen bør derfor - når den  

 bliver opmærksom på en overtrædelse - nøje overveje,  

 om der er grundlag for at anmelde denne til politiet med anmodning om, at der  

 rejses tiltale.
Kommunalbestyrelsens overvejelser på dette punkt  

 må bero på en samlet vurdering af den enkelte sag.
En anmeldelse  

 vil navnlig kunne komme på tale, hvis boligorganisationen tidligere har  

 overtrådt reglerne, eller hvis et kommunalt påbud  

 tilsidesættes.
 En eventuel anmeldelse skal endvidere ses i lyset af de  

 øvrige sanktionsmuligheder, som kommunalbestyrelsen har overfor den  

 almene boligorganisation eller den selvejende institution, herunder bl.a.  

 muligheden for at indsætte en midlertidig forretningsfører.
Indhold Indledning 1.
Reglernes anvendelsesområde 2.
Almindelige bestemmelser 2.1.
Hovedformål 2.2.
Sideaktiviteter 2.3.
Almene andelsselskaber 3.
Sideaktiviteter 3.1.
Erhvervsarealer 3.1.1.
Tilsagn eller almennyttig status førden 1. januar  

 1992 3.1.2.
Tilsagn eller almennyttig status efter den 1. januar  

 1992 3.1.3.
Administration af erhvervsarealer 3.2.
Kapitel 12 institutioner og boliger 3.2.1 Administration af institutioner og boliger efter kap.  

 12 3.3.
Administrationsbygninger 3.4.
Ferieboliger og kursuslokaler 3.5.
Erhvervelse af eksisterende ejendomme 3.6.
 Engagementer i forsyningsvirksomheder o.lign.
 3.7.
 Administration af kommunale ejendomme og institutioner  

 m.v.
 3.7.1.
Kommunale beboelsesejendomme 3.7.2.
Andre kommunale ejendomme - servicearealer 3.7.3.
 Administration af visse institutioner m.v.
 3.8.
 Administration af private udlejningsboliger m.v.
 3.9.
Sociale aktiviteter og fritidsaktiviteter 3.10.
Intern teknisk rådgivning og intern  

 håndværksvirksomhed 3.11.
Indskud m.v. i andre virksomheder 3.11.1.
Danske håndværksvirksomheder 3.11.2.
Danske virksomheder, der har som væsentligt  

 formål at levere varer, tjenesteydelser eller entreprenørydelser  

 til almene boligorganisationer eller afdelinger 3.11.3.
Almene andelsselskaber 3.11.4.
Almene forretningsførerorganisationer og  

 byfornyelsesselskaber 3.11.5.
Særlige byfornyelsesselskaber 3.11.6.
Eksportselskaber 3.11.7.
Fælles regler 3.12.
Øvrige sideaktiviteter 4.
Det kommunale tilsyn og boligorganisationernes  

 indberetningspligt 4.1.
Indberetning af sideaktiviteter 4.2.
Aktiviteter, der skal godkendes 4.3.
Særligt om indskud i visse selskaber og  

 virksomheder 4.4.
Servicearealer 4.5.
Tilsyn med en administrator, der ikke er en almen  

 boligorganisation 5.
Særligt om almene andelsselskaber 6.
 Overgangs- og straffebestemmelser m.v.
Bilag(1) Bilag 1. Boligministeriets   lovbekendtgørelse nr. 145 af 26. februar  

 1998 §6 Bilag 2. Bygge- og Boligstyrelsen   bekendtgørelse nr. 876 af 3. oktober 1996 Bilag 3.   Bekendtgørelse om ændring af  

 bekendtgørelse om sideaktiviteter i almene boligorganisationer  

 m.v.
Bilag 4. Boligministeriets   bekendtgørelse nr. 145 af 26. februar  

 1998 §193 _____________ (1) Bilagene er ikke medtaget her, da de har  

 været offentliggjort i Lovtidende A.
