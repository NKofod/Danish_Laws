Fremsat den 31. december 1998 af  

 Indenrigsministeren (Thorkild Simonsen) Forslag til Lov om ændring af  

 værnepligtsloven og lov om værnepligtens  

 opfyldelse ved civilt arbejde (Ændring af reglerne om udelukkelse af straffede  

 værnepligtige, delvis ændring af Værnepligtsnævnets  

 funktion og sammensætning, udvidelse af fristen for ansøgning om  

 overførelse til civilt arbejde m.v.) § 1 I værnepligtsloven, jf. lovbekendtgørelse nr. 190 af 2. april  

 1993, foretages følgende ændringer:
 1. I § 1 indsættes som stk. 3 og  

 4:
»Stk. 3. Den, der er tilflyttet fra Færøerne  

 eller Grønland efter at have haft ophold der i mindst 10 år, kan  

 af indenrigsministeren eller den statsamtmand, indenrigsministeren bemyndiger  

 til det, fritages for værnepligt.
Ansøgning om fritagelse skal  

 afgives senest 4 uger efter, at den værnepligtige har modtaget  

 pålæg om at møde for sessionen, jf. § 13,  

 stk. 2.
Stk. 4. Den, der møder for sessionen efter at  

 være fritaget for værnepligt efter stk. 2 eller 3, er  

 omfattet af lovgivningens bestemmelser om værnepligtige.« 2. § 4 affattes således:
 »§ 4. Den, der ved dansk eller fremmed domstol er idømt  

 ubetinget straf af fængsel i mindst 30 dage eller foranstaltninger i  

 henhold til straffelovens §§ 68-70, kan af sessionen udelukkes fra  

 værnepligtstjeneste, såfremt det udviste forhold begrunder en  

 nærliggende fare for, at han vil give anledning til disciplinære  

 vanskeligheder eller besværliggørelse af tjenesten.
 Stk. 2. Den, der i henhold til stk. 1 udelukkes fra  

 værnepligtstjeneste, kan, når der er gået et år fra  

 sidste afgørelse, kræve, at sagen herom genoptages.
Stk. 3. Indenrigsministeren fastsætter regler om  

 behandlingen af sager om udelukkelse fra værnepligtstjeneste.« 3. Efter § 4 indsættes:
»§ 4 a.
Såfremt en værnepligtig, der har afsluttet  

 den første samlede tjeneste, idømmes en sanktion som  

 nævnt i § 4, stk. 1, kan vedkommende minister eller den  

 myndighed, ministeren bemyndiger til det, undlade at genindkalde den  

 pågældende, såfremt det udviste forhold begrunder en  

 nærliggende fare for, at han vil give anledning til disciplinære  

 vanskeligheder eller besværliggørelse af tjenesten.
§ 4 b.
Vedkommende minister eller den myndighed, ministeren  

 bemyndiger til det, kan til brug ved behandling af de i §§ 4 og 4 a  

 nævnte sager afkræve Rigspolitichefen oplysninger om  

 værnepligtiges strafbare forhold, herunder oplysninger i elektronisk  

 form.
Rigspolitichefen afgiver de pågældende oplysninger i form  

 af straffeattester til offentlig brug.
 Stk. 2. Såfremt en tjenstgørende  

 værnepligtig idømmes en sanktion som nævnt i § 4,  

 stk. 1, meddeler politiet dette til vedkommende minister.
Stk. 3. Til brug for afgørelse af sager efter §§ 4  

 eller 4 a videregives de i stk. 1 og 2 nævnte oplysninger til den  

 myndighed, der skal træffe afgørelse i sagen.« 4. I § 7, stk. 3, ændres »(i  

 Københavns og Frederiksberg kommuner henholdsvis  

 borgerrepræsentationen og kommunalbestyrelsen)« til: »(i  

 Københavns og Frederiksberg Kommuner af kommunalbestyrelsen)«.
 5. Efter § 9 indsættes som ny  

 kapiteloverskrift:
»Kapitel II a Værnepligtsnævnet«.
 6. § 10 affattes således:
 »§ 10. Indenrigsministeren nedsætter et  

 Værnepligtsnævn.
 Stk. 2. Nævnet består af en formand, der skal  

 være landsdommer eller opfylde betingelserne for at blive udnævnt  

 til landsdommer, og 10 andre medlemmer, hvoraf 5 medlemmer indstilles af  

 Folketinget, 2 medlemmer indstilles af forsvarsministeren, 1 medlem  

 indstilles af justitsministeren, 1 medlem indstilles af de  

 værnepligtiges talsmandsorganer og 1 medlem udpeges af  

 indenrigsministeren.
 Stk. 3. Der udpeges en stedfortræder for hvert  

 medlem.
 Stk. 4. Medlemmer og stedfortrædere udpeges for 4  

 år ad gangen.
Stk. 5. Det af talsmandsorganerne indstillede medlem og  

 stedfortræder udpeges dog for 1 år uden mulighed for  

 genudpegning.« 7. § 11, stk. 1, affattes således:
»§ 11. Værnepligtsnævnet afgør 1)	spørgsmål om fritagelse for værnepligtstjeneste  

 efter § 3, stk. 1, 2)	klager over sessionsafgørelser om udelukkelse fra  

 værnepligtstjeneste efter § 4, 3)	klager over udsættelsesafgørelser efter §§ 27 og  

 28, 4)	spørgsmål om fritagelse for værnepligtstjeneste  

 efter § 29 og 5)	sager efter § 4, stk. 1, i lov om værnepligtens  

 opfyldelse ved bistandsarbejde i udviklingslande.« 8. § 12, stk. 2, affattes således:
»Stk. 2. Indenrigsministeren fastsætter regler for  

 Værnepligtsnævnets virksomhed.« 9. Efter § 24 indsættes i kapitel IV:
»§ 24 a.
Til brug for værnepligtiges placering på  

 tjenestesteder og inden for disse kan forsvarsministeren eller den myndighed,  

 forsvarsministeren bemyndiger til det, hos Rigspolitichefen få oplyst,  

 om værnepligtige, der er udtaget til den første samlede  

 tjeneste, for overtrædelse af straffeloven, våbenloven eller lov  

 om euforiserende stoffer er idømt ubetingede frihedsstraffe eller  

 betingede frihedsstraffe eller domme uden straffastsættelse, herunder  

 med vilkår om samfundstjeneste, eller foranstaltninger i henhold til  

 straffelovens §§ 68-70.
 Stk. 2. Forsvarsministeren fastsætter regler om  

 indhentelse af oplysninger i henhold til stk. 1, herunder indhentelse af  

 oplysninger i elektronisk form, samt videregivelse af disse til  

 værnepligtsuddannende myndigheder.
Stk. 3. Oplysninger, der er videregivet af politiet i  

 medfør af § 4 b, stk. 2, kan videregives til den  

 værnepligtsuddannende myndighed.« 10. Kapitel VI affattes således:
»Kapitel VI Udsættelse med og fritagelse for  

 værnepligtstjeneste § 27. Udskrevne værnepligtige kan gives udsættelse  

 med møde til den første samlede tjeneste indtil udgangen af det  

 år, i hvilket de fylder 26 år, når de godtgør, at  

 udsættelsen af hensyn til deres uddannelse eller af andre grunde vil  

 være af særlig betydning for dem.
 § 28. Efter det tidspunkt, der er nævnt i § 27, kan  

 udsættelse med den første samlede tjeneste kun gives  

 værnepligtige, der godtgør, at udsættelsen har  

 væsentlig betydning for deres eller deres pårørendes  

 velfærd.
 Stk. 2. Udsættelsen gives for indtil 1 år ad  

 gangen og kan, såfremt de i stk. 1 nævnte forhold stadig  

 foreligger, gives for sammenlagt højst 3 år.
 Stk. 3. I det omfang det er nødvendigt for at  

 imødekomme forsvarets og det statslige redningsberedskabs behov for  

 værnepligtige med særlig uddannelse eller livsstilling, jf.  

 § 24, gives udsættelse for indtil 1 år ad gangen og kan,  

 såfremt de i stk. 1 nævnte forhold stadig foreligger, gives  

 for sammenlagt højst 6 år.
 § 29. Værnepligtige kan fritages for  

 værnepligtstjeneste, når de i medfør af § 28 har  

 opnået sammenlagt 3 års udsættelse, såfremt de  

 godtgør, at fritagelsen har afgørende betydning for deres eller  

 deres pårørendes velfærd.
 § 30. Afgørelse om udsættelse i henhold til  

 §§ 27 og 28 træffes af den myndighed, som af vedkommende minister  

 er bemyndiget til det.
 Stk. 2. Afgørelse efter stk. 1 kan af den  

 værnepligtige indbringes for Værnepligtsnævnet.  

 Afgørelsen kan ikke indbringes senere end 4 uger fra det tidspunkt, da  

 den er meddelt den værnepligtige.
 Stk. 3. Afgørelse om fritagelse i henhold til § 29  

 træffes af Værnepligtsnævnet efter indstilling fra  

 vedkommende minister.
§ 30 a.
Vedkommende minister eller den myndighed, ministeren  

 bemyndiger til det, kan give udsættelse til værnepligtige, som  

 efter hjemsendelse fra den første samlede tjeneste genindkaldes,  

 såfremt de godtgør, at de i § 27 anførte betingelser  

 er til stede.« § 2 I lov om værnepligtens opfyldelse ved civilt arbejde, jf.  

 lovbekendtgørelse nr. 191 af 2. april 1993, foretages følgende  

 ændringer:
 1. I § 2, stk. 1, 2. pkt., ændres »4 uger«  

 til: »8 uger«.
 2. § 4 affattes således:
 »§ 4. Indenrigsministeren fastsætter regler om  

 aflønning og andre ydelser til civile værnepligtige.
Stk. 2. Indenrigsministeren fastsætter regler om  

 betaling for anvendelse af civile værnepligtiges udførelse af  

 civilt arbejde til dækning af administrationsomkostninger.« § 3 Loven træder i kraft den 1. januar 1999.
Bemærkninger til lovforslaget Almindelige bemærkninger 1. Indledning.
Den del af lovforslaget, der vedrører ændring  

 af værnepligtsloven, er en genfremsættelse af lovforslag nr.
L  

 159, som indenrigsministeren fremsatte den 14. januar 1998. Bortset fra en  

 ændring af lovens ikrafttrædelsestidspunkt er der ikke foretaget  

 ændringer i denne del af lovforslaget.
Formålet med lovforslaget er navnlig ønsket  

 om ændringer i værnepligtslovens bestemmelse om udelukkelse fra  

 værnepligtstjeneste på grund af straf.
Baggrunden herfor er  

 anbefalinger i »Rapport om kriminelle værnepligtige i forsvaret«, som  

 er afgivet i september 1996 af en af forsvarsministeren nedsat arbejdsgruppe.  

 Herudover indeholder lovforslaget ændringer om færingers og  

 grønlænderes værnepligtsforhold under ophold i Danmark,  

 udvidelse af Værnepligtsnævnet samt omdannelse af dette til i det  

 væsentligste at fungere som klagenævn og en tilføjelse om  

 udvidet adgang til udsættelse for værnepligtige med særlig  

 uddannelse eller livsstilling.
Endvidere foreslås i lov om værnepligtens  

 opfyldelse ved civilt arbejde fristen på 4 uger for værnepligtige  

 til at ansøge om overførelse til civilt arbejde efter  

 modtagelse af indkaldelsesordre til tjeneste i forsvaret eller  

 redningsberedskabet udvidet fra 4 til 8 uger.
Endelig er der i lovforslaget  

 indarbejdet en bemyndigelse til indenrigsministeren i lov om  

 værnepligtens opfyldelse ved civilt arbejde til at fastsætte  

 regler om aflønning og andre ydelser til civile værnepligtige og  

 til at fastsætte regler om betaling for anvendelse af civile  

 værnepligtiges udførelse af civilt arbejde til dækning af  

 administrationsomkostninger.
 2. Kriminelle værnepligtige i forsvaret.
Forsvarsministeren nedsatte i 1994 »Arbejdsgruppen  

 vedrørende kriminelle værnepligtige i forsvaret« med blandt  

 andet den opgave at vurdere og eventuelt stille forslag til ændring af  

 kriterierne for udelukkelse af straffede personer fra  

 værnepligtstjeneste.
Endvidere skulle arbejdsgruppen vurdere behovet  

 for, at forsvaret i videre omfang får oplysninger om  

 værnepligtiges kriminelle forhold, og at sådanne oplysninger  

 videregives til det niveau, som uddanner de værnepligtige.
I rapporten peger arbejdsgruppen blandt andet på, at  

 varigheden af den første samlede værnepligtstjeneste er  

 beskåret gennem de senere år, hvilket medfører øget  

 behov for optimal udnyttelse af uddannelsestiden og de ressourcer, der er til  

 rådighed.
Der peges videre på, at den øgede FN-indsats  

 nødvendiggør en mere intensiv uddannelse.
Den  

 disciplinære uro og forbrug af foresattes tid, som dårligt  

 tilpassede værnepligtige giver anledning til, opleves af de  

 værnepligtsuddannende myndigheder som mere påtrængende end  

 tidligere.
 Arbejdsgruppen lægger vægt på hensynet  

 til, at de øvrige værnepligtige kan aftjene deres  

 værnepligt uden at få tjenesten unødigt  

 besværliggjort af uheldig adfærd fra dårligt tilpassede  

 værnepligtiges side.
Endvidere anfører arbejdsgruppen, at  

 undersøgelser i forsvaret har vist, at chefen for en  

 værnepligtsenhed bruger en stor del af sin tid til administration  

 på gruppen af tidligere straffede.
Uddannelsesresultatet er klart  

 dårligere for værnepligtige med mange straffedomme, og  

 værnepligtige med højere straffe giver ofte anledning til  

 motivationsproblemer.
Ved vurderingen af, hvilken straflængde inden for  

 straffearten ubetinget fængsel, der burde anbefales som ny  

 udelukkelsesgrænse, finder arbejdsgruppen, at den samlede  

 kriminalitetsprofil for personer i den relevante aldersgruppe med en given  

 frihedsstraf som strengeste sanktion er af væsentlig betydning.  

 Arbejdsgruppen fik derfor foretaget en undersøgelse af, i hvilket  

 omfang unge mænd i alderen fra 18 til 20 år, der er idømt  

 ubetinget fængselsstraf inden for et interval fra 30 dage og op til 3  

 måneder, i øvrigt er kriminelt belastede.
Undersøgelsen  

 viste, at de pågældende for en stor dels vedkommende tillige var  

 pålagt andre sanktioner.
Blandt personer med en længstestraf  

 på 30 dage havde over 50% af gruppen yderligere straffe.
Andelen af  

 personer med »forstraffe« steg med længstestraffens  

 størrelse.
Efter arbejdsgruppens opfattelse tegner statistikken et  

 billede af en gruppe personer, der har tilpasningsvanskeligheder i et  

 sådant omfang, at rejsning af udelukkelsessag for et flertals  

 vedkommende vil være relevant for at undgå en forventelig  

 besværliggørelse af tjenesten i tilfælde af de  

 pågældendes indkaldelse.
Arbejdsgruppen finder det på den  

 baggrund forsvarligt at foreslå, at der gives adgang til at rejse  

 udelukkelsessag mod værnepligtige, der er idømt ubetinget  

 fængselsstraf (minimum 30 dage).
 Den nuværende grænse på 5 måneders  

 ubetinget fængsel for forsætlig lovovertrædelse, som er  

 grundlag for rejsning af udelukkelsessag efter værnepligtslovens  

 § 4, blev fastlagt allerede i 1954. Ved vedtagelse af  

 værnepligtsloven i 1980 blev kriteriet for rejsning af sag udvidet med  

 dom om forvaring efter straffelovens § 70.
Med lovforslaget tilgodeses behovet for at justere  

 udelukkelsesgrænsen.
Det foreslås på baggrund af rapportens  

 anbefaling, at grænsen for rejsning af en udelukkelsessag  

 nedsættes til ubetinget fængsel i 30 dage, medens dom om  

 forvaring efter straffelovens § 70 bibeholdes.
 Det foreslås videre, at også dom om  

 særforanstaltninger i medfør af straffelovens § 68  

 (institutionsanbringelse, psykiatrisk behandling, afvænning m.v.), jf.  

 § 16 (utilregnelighed som følge af sindssygdom eller mental  

 retardering i højere grad m.v.), og i medfør af § 69  

 (mangelfuld udvikling m.v.) bør medføre rejsning af en  

 udelukkelsessag.
Det er Indenrigsministeriets opfattelse, at det  

 nuværende system, hvorefter visse straffeoplysninger om alle  

 værnepligtige mellem 17 og 32 år automatisk via  

 Indenrigsministeriet tilgår de værnepligtsadministrerende  

 statsamter, uanset om indkaldelse af de pågældende vil finde sted  

 eller ej, er overdimensioneret og bør erstattes af et system, hvor  

 straffeoplysninger kun stilles til rådighed, når det konkrete  

 behov foreligger.
Det vil som hovedregel sige i forbindelse med fordelingen,  

 jf. værnepligtslovens § 22, hvor det afgøres, hvem der skal  

 indkaldes.
Det foreslås derfor, at straffeoplysninger kun indhentes om  

 værnepligtige, for hvem en indkaldelse er aktuel.
Derved undlades  

 rejsning af sag mod værnepligtige, som ikke skal indkaldes, enten fordi  

 de af sessionen erklæres uegnet, eller fordi de overføres til  

 redningsberedskabets personelreserve, som ikke indkaldes i fredstid.
 Dette system foreslås suppleret med en ordning,  

 hvorefter værnepligtige, som er idømt sanktioner, der vil  

 udløse en udelukkelsessag, gives mulighed for efter eget ønske  

 at få en sådan sag afgjort allerede inden  

 fordelingstidspunktet.
 Da tidsrummet mellem fordelingen og mødedagen  

 udgør fra 4 måneder og i særlige tilfælde op til  

 flere år på grund af udsættelse, vil der med den  

 foreslåede ændring være behov for en fornyet indhentelse af  

 straffeoplysninger i umiddelbar tilknytning til mødedagen.
 På baggrund af arbejdsgruppens anbefaling  

 foreslås for tjenstgørende værnepligtiges vedkommende  

 hjemmel givet til politiet til at meddele vedkommende minister  

 (forsvarsministeren henholdsvis indenrigsministeren) eller den myndighed,  

 ministeren bemyndiger til det, oplysninger om sanktioner, der medfører  

 rejsning af udelukkelsessag, og at disse oplysninger kan videregives til de  

 værnepligtsuddannende myndigheder samt de  

 værnepligtsadministrerende statsamter, som varetager  

 sekretariatsfunktionen for sessionen.
For værnepligtige, der har afsluttet den  

 første samlede tjeneste, foreslås, at vedkommende minister eller  

 den myndighed, ministeren bemyndiger til det, indhenter oplysninger om  

 sanktioner til brug ved vurdering af, hvorvidt genindkaldelse bør  

 finde sted eller ej.
Det er således ikke sessionen, men vedkommende  

 minister eller den myndighed, ministeren har bemyndiget til det, der tager  

 stilling i sager, som vedrører værnepligtige, der påregnes  

 genindkaldt.
Arbejdsgruppen peger på, at ukendskab til de  

 værnepligtiges eventuelle straffe indebærer en væsentlig  

 risiko for, at et uacceptabelt antal tidligere straffede værnepligtige  

 koncentreres på de samme tjenestesteder, hvilket kan medføre en  

 uhensigtsmæssig enkadrering (fordeling på enheder og funktioner).  

 Ud over at have indflydelse på uddannelsesniveauet kan en uheldig  

 sammensætning af enhederne tillige resultere i en utilsigtet  

 påvirkning af ikke-straffede værnepligtiges tjeneste.
Til dette  

 synspunkt slutter sig forretningsudvalgene for værnepligtige i  

 forsvaret, som tillige påpeger, at tilstedeværelse af visse  

 kategorier af straffede (for eksempel voldsdømte) gennem truende  

 adfærd ofte kan være til skade for kammeratskabet blandt de  

 værnepligtige.
Med henblik på at forhindre koncentration af  

 straffede værnepligtige foreslås det på baggrund af  

 arbejdsgruppens anbefaling at give fordelingsmyndigheden adgang til  

 oplysninger om ikendte sanktioner (ubetingede frihedsstraffe eller betingede  

 frihedsstraffe eller domme uden straffastsættelse, herunder med  

 vilkår om samfundstjeneste, eller foranstaltninger i henhold til  

 straffelovens §§ 68-70 for overtrædelse af henholdsvis  

 straffeloven, våbenloven eller lov om euforiserende stoffer) i form af  

 en markering og uden angivelse af, hvad de pågældende  

 nærmere er dømt for.
Det foreslås videre, at  

 ovennævnte oplysninger - stadig i form af markering - videregives til  

 de uddannende myndigheder i henholdsvis forsvaret (regimenter,  

 Søværnets Grundskole og visse flyvestationer) og  

 Beredskabsstyrelsen, der uden at videregive oplysningerne påser, at de  

 værnepligtige fordeles ligeligt på enheder, stuer m.v.
Det er  

 herved klart forudsat, at enheder, hvor den egentlige  

 værnepligtsuddannelse finder sted, eksempelvis kompagnier og  

 eskadriller i forsvaret samt beredskabscentre i det statslige  

 redningsberedskab, ikke får kendskab til straffeoplysninger.
Forsvarsministeriet har skønnet, at det forventede  

 antal udelukkelsessager, som sessionerne må forventes at skulle  

 behandle efter gennemførelse af ændringen, vil udgøre  

 mindre end 400 pr. år med baggrund i det nuværende antal  

 indkaldte værnepligtige.
Antallet af sager vil efter skønnet  

 svare til cirka en fordobling i forhold til det nuværende antal.
 3. Færingers og grønlænderes  

 værnepligtsforhold.
Færinger og grønlændere er omfattet af  

 værnepligtslovens regler om værnepligt under ophold i Danmark.  

 Den gældende administrative praksis hviler på en  

 regeringsbeslutning fra 1963, hvorefter færinger og  

 grønlændere kan fritages for værnepligt, hvis de  

 hører til den faste befolkning, og deres ophold i Danmark er  

 midlertidigt.
Efter praksis kræves, at mindst én af  

 forældrene er født på Færøerne eller i  

 Grønland.
 Baggrunden for fritagelsesordningen har hvilet på  

 den opfattelse, at unge færinger og grønlændere ikke  

 skulle omfattes af værnepligten, når de tog til Danmark for at  

 uddanne sig eller på anden måde skaffe sig grundlag for at  

 etablere sig i deres hjemstavn.
 Administrationen af ordningen har gennem årene givet  

 de værnepligtsadministrerende statsamter betydelige problemer.  

 Såvel afstamningskriteriet, der næppe kan siges at være  

 dækkende for opfattelsen af, hvem der er færing eller  

 grønlænder, som kriteriet om midlertidigt ophold er vanskeligt  

 at administrere.
I regeringsbeslutningen er forudsat en betydelig  

 liberalitet i bedømmelsen af den afstamningsmæssige status og  

 det midlertidige ophold.
Der foreslås derfor lovfæstet en regel  

 om, at opfyldelse af et opholdskriterium (modsat afstamningskriterium) kan  

 føre til fritagelse for værnepligtstjeneste.
 Forslaget vil forenkle administrationen, ligesom  

 værnepligtige, der omfattes af reglen, på forhånd kan  

 få en klar vejledning om værnepligtsmæssige forhold under  

 ophold i Danmark.
Talmæssigt udgør færinger og  

 grønlændere en ringe del af værnepligtsmassen.
I 1997 blev  

 omkring 350 fritaget for værnepligt.
Dette tal ville efter en  

 sessionsbehandling svare til cirka 200 egnede værnepligtige, hvoraf  

 cirka halvdelen vil blive overført til redningsberedskabets  

 personelreserve uden indkaldelse.
 Det bemærkes, at Indenrigsministeriets overvejelser  

 på dette område har været forelagt landsstyret på  

 Færøerne og landsstyret i Grønland, hvad der ikke har  

 givet anledning til bemærkninger.
 4. Delvis ændring af Værnepligtsnævnets funktion.
 Værnepligtsnævnet, som blev oprettet i 1954,  

 foreslås omdannet til i det væsentligste at fungere som  

 klagenævn.
 Sager, der vedrører udsættelse med den  

 første samlede tjeneste, og som knytter sig til  

 værnepligtslovens § 28, forelægges i dag med en begrundet  

 indstilling på den respektive ministers vegne for  

 Værnepligtsnævnet af de værnepligtsadministrerende  

 myndigheder (Forsvarets Værnepligt og Rekruttering, Beredskabsstyrelsen  

 og Militærnægteradministrationen). Sagerne omfatter dels  

 »rutinesager« (hensyn til uddannelse), hvor myndighedernes indstilling altid  

 er fulgt, dels »tunge sager« (hensyn til egentlige velfærdstruende  

 forhold), hvor indstillingerne næsten altid følges.
Den foreslåede ændring, hvorefter kompetencen  

 til at meddele udsættelse efter værnepligtslovens § 28  

 henlægges til de værnepligtsadministrerende myndigheder, vil ud  

 over en langt enklere og mindre ressourcekrævende administration  

 betyde, at værnepligtige får behandlet deres  

 udsættelsesansøgninger hurtigere.
Desuden vil nævnets  

 virksomhed fjerne sig fra at behandle rutinesager til i højere grad at  

 behandle egentlige klagesager.
Derudover skønnes forslaget at medvirke  

 til en mere ensartet praksis i de værnepligtsadministrerende  

 myndigheders afgørelser af udsættelsesansøgninger efter  

 værnepligtslovens § 27.
 Den bestående enekompetence for nævnet til at  

 meddele fritagelse for værnepligtstjeneste efter  

 værnepligtslovens § 3, stk. 1, og § 29 fastholdes,  

 ligesom nævnet som hidtil skal fungere som klageinstans over  

 sessionsafgørelser om udelukkelse fra værnepligtstjeneste, jf.  

 værnepligtslovens § 4. Endelig skal nævnet som hidtil  

 behandle sager efter § 4, stk. 1, i lov om værnepligtens  

 opfyldelse ved bistandsarbejde i udviklingslande.
 Det foreslås, at formanden - af hensyn til  

 nævnets funktion som klageorgan - skal være landsdommer eller  

 opfylde betingelserne for at blive udnævnt til landsdommer.
 Det er endvidere hensigten at udvide  

 Værnepligtsnævnet, hvorefter Folketinget indstiller 5 medlemmer  

 mod det nuværende antal på 4. Desuden foreslås nævnet  

 udvidet med et medlem, der udpeges efter indstilling fra de  

 værnepligtiges talsmandsorganer.
De værnepligtiges centrale talsmandsorganer  

 består af forretningsudvalget for værnepligtige menige  

 talsmænd i forsvaret henholdsvis forretningsudvalget for  

 værnepligtige befalingsmænd og elever i forsvaret (der i denne  

 sammenhæng betragtes som ét talsmandsorgan),  

 landstalsmandsudvalget for menige i Beredskabskorpset og  

 Militærnægternes Landskontaktudvalg.
For det af disse  

 talsmandsorganer indstillede medlem og stedfortræder gælder, at  

 vedkommende udpeges for en et-årig periode uden mulighed for  

 genudpegning.
Endelig reguleres efter forslaget kompetencen til at  

 meddele udsættelse til værnepligtige, der har aftjent den  

 første samlede tjeneste.
Loven er uklar på dette område,  

 hvad der på baggrund af en konkret sag har udløst en henstilling  

 fra Folketingets Ombudsmand om ved en kommende lovændring at  

 fastsætte regler for området.
Det foreslås derfor, at det  

 er vedkommende minister, eller den myndighed, ministeren bemyndiger til det,  

 der kan meddele udsættelse til værnepligtige, der efter den  

 første samlede tjeneste skal genindkaldes.
 Det forudsættes, at Folketingets Ombudsmand fortsat  

 skal have indseende med Værnepligtsnævnets virksomhed.
 5. Udvidet adgang til udsættelse for værnepligtige med  

 særlig uddannelse eller livsstilling.
Efter værnepligtslovens § 24 kan de almindelige  

 fordelingsregler fraviges i det omfang, det er nødvendigt for at  

 imødekomme forsvarets og redningsberedskabets behov for  

 værnepligtige med særlig uddannelse eller livsstilling.
Til denne  

 gruppe hører blandt andet værnepligtige, som er i gang med en  

 lægeuddannelse, og som typisk afslutter medicinstudiet i en sen alder,  

 hvor lovens regler om udsættelse ikke slår til.
Efter  

 værnepligtslovens § 28 kan udsættelse gives for sammenlagt  

 højst 3 år efter udgangen af det år, i hvilket den  

 værnepligtige fylder 26 år.
De 3 år foreslås udvidet  

 til 6 år for gruppen af værnepligtige med særlig uddannelse  

 eller livsstilling.
Sådanne værnepligtige vil dog som andre  

 værnepligtige kunne opnå fritagelse for  

 værnepligtstjeneste, når de efter værnepligtslovens  

 § 28 har opnået sammenlagt 3 års udsættelse og  

 samtidig godtgør, at fritagelsen har afgørende betydning for  

 deres eller deres pårørendes velfærd.
 6. Udvidet frist ved ansøgning om overførelse til civilt  

 arbejde.
 Efter § 2, stk. 1, i lov om værnepligtens  

 opfyldelse ved civilt arbejde skal ansøgning om overførelse til  

 civilt arbejde være indsendt til indenrigsministeren inden 4 uger efter  

 modtagelse af indkaldelsesordre til tjeneste i forsvaret eller  

 redningsberedskabet.
 Fristen på 4 uger foreslås udvidet til 8 uger  

 for at give de værnepligtige bedre tid til at overveje deres  

 stillingtagen til værnepligtstjenesten.
 7. Bemyndigelse til indenrigsministeren til at fastsætte regler  

 om aflønning og andre ydelser til civile værnepligtige og til at  

 fastsætte regler om betaling for anvendelse af civile  

 værnepligtiges udførelse af civilt arbejde til dækning af  

 administrationsomkostninger.
 Efter § 4 i lov om værnepligtens opfyldelse ved  

 civilt arbejde fastsætter indenrigsministeren med tilslutning fra  

 Folketingets Finansudvalg regler om de civile værnepligtiges  

 aflønning og andre ydelser.
Den årlige regulering af ydelser til civile  

 værnepligtige er siden finansåret 1989 efter anmodning fra  

 Finansministeriet sket med hjemmel i tekstanmærkning til finansloven.  

 Forslaget medfører, at tekstanmærkningen, der supplerer loven,  

 udgår af finansloven.
Dette er i overensstemmelse med en  

 tilkendegivelse fra Folketingets Finansudvalg om at begrænse antallet  

 af tekstanmærkninger mest muligt.
 Samtidig foreslås indført en bemyndigelse til  

 indenrigsministeren til at fastsætte regler om betaling for anvendelse  

 af civile værnepligtiges udførelse af civilt arbejde til  

 dækning af Militærnægteradministrationens  

 administrationsomkostninger.
 8. Høring.
Forslag nr.
L 159 til lov om ændring af  

 værnepligtsloven har været forelagt Arbejdsministeriet,  

 Finansministeriet, Forsvarsministeriet, Justitsministeriet,  

 Sundhedsministeriet, Udenrigsministeriet, Undervisningsministeriet,  

 Færøernes Hjemmestyre, Grønlands Hjemmestyre,  

 Værnepligtsnævnet, Beredskabsstyrelsen,  

 Militærnægteradministrationen og de  

 værnepligtsadministrerende statsamter.
Forslag til lov om ændring af værnepligtsloven  

 og lov om værnepligtens opfyldelse ved civilt arbejde har været  

 forelagt Finansministeriet, Forsvarsministeriet, Justitsministeriet,  

 Beredskabsstyrelsen, Militærnægteradministrationen og de  

 værnepligtiges talsmandsorganer.
Forslaget har til orientering  

 været sendt til Arbejdsministeriet, Sundhedsministeriet,  

 Udenrigsministeriet, Undervisningsministeriet, Færøernes  

 Hjemmestyre, Grønlands Hjemmestyre, Værnepligtsnævnet og  

 de værnepligtsadministrerende statsamter.
 9. Forslagets økonomiske og administrative konsekvenser m.v.
Rigspolitichefen har i »Rapport om kriminelle  

 værnepligtige i forsvaret« skønnet, at ændringen i  

 værnepligtslovens § 4 medfører udviklingsomkostninger til  

 en diskettebaseret edb-løsning til brug for undersøgelse  

 (screening) af værnepligtige i Det Centrale Kriminalregister.  

 Omkostningerne skønnes at andrage et engangsbeløb på  

 cirka 100.000 kr. og de samlede driftsomkostninger til cirka 60.000 kr.  

 årligt.
Det bemærkes, at dette skøn baserer sig på  

 arbejdsgruppens anbefaling, hvorefter alle værnepligtige skulle  

 screenes og ikke, som indeholdt i forslaget, kun værnepligtige, for  

 hvem en indkaldelse bliver aktuel.
Antallet af sager, som efter værnepligtslovens  

 § 4 skal rejses af de værnepligtsadministrerende statsamter,  

 skønnes at svare til en fordobling i forhold til det nuværende  

 antal.
Det hermed øgede ressourceforbrug skønnes dog at  

 modsvares af en forenklet og mindre ressourcekrævende administration  

 vedrørende færinger og grønlændere.
 De merudgifter, som forslaget medfører, kan  

 afholdes inden for Indenrigsministeriets og Forsvarsministeriets  

 økonomiske rammer.
 Lovforslaget medfører ikke administrative og  

 økonomiske konsekvenser for erhvervslivet eller  

 miljømæssige konsekvenser.
 10. Forholdet til EU-retten.
 Lovforslaget indeholder ikke EU-retlige aspekter.
Bemærkninger til lovforslagets enkelte  

 bestemmelser Til § 1 Til nr. 1.
Det foreslås, at færinger og  

 grønlændere kan fritages for værnepligt, selvom de tager  

 bopæl i Danmark.
Det foreslås endvidere, at såfremt en  

 værnepligtig efter at være fritaget for værnepligt - enten  

 fordi han som dobbelt statsborger har aftjent værnepligt i sit andet  

 statsborgerland, eller fordi han er færing eller  

 grønlænder - alligevel møder for sessionen, vil han  

 være omfattet af lovgivningens bestemmelser om værnepligtige.
Med stk. 3 foreslås, at den, der har boet enten  

 på Færøerne eller i Grønland i mindst 10 år  

 inden tilflytningen til Danmark, af indenrigsministeren eller den  

 statsamtmand, indenrigsministeren bemyndiger til det, kan fritages for  

 værnepligt.
Reglen vil i praksis omfatte langt størstedelen af  

 de unge mænd, der er født og opvokset på  

 Færøerne og i Grønland.
Det er herved uden betydning, om  

 de er af dansk afstamning eller ej.
Den, hvis forældre begge er danske,  

 men som har boet på Færøerne eller i Grønland i  

 mindst 10 år, kan få en sådan tilknytning til disse dele af  

 riget, at han har grund til at opfatte sig som tilhørende den  

 færøske eller grønlandske befolkning.
Det er ikke  

 afgørende, om den pågældende har boet på  

 Færøerne eller i Grønland i en sammenhængende  

 periode af mindst 10 år, eller om han over flere omgange har  

 opnået sammenlagt mindst 10 års ophold.
Ansøgning om fritagelse skal ifølge  

 forslaget afgives senest 4 uger efter, at den værnepligtige har  

 modtaget pålæg om at møde for sessionen.
Skulle der herske  

 tvivl om, hvorvidt den værnepligtige opfylder betingelsen for  

 fritagelse, vil han blive anmodet om at fremskaffe dokumentation for, at han  

 har haft ophold på Færøerne eller i Grønland i  

 sammenlagt mindst 10 år.
Efter lovens § 1, stk. 2, kan en  

 værnepligtig, der tillige er statsborger i en fremmed stat, fritages  

 for værnepligt, såfremt dette er fastsat ved gensidig  

 overenskomst med den pågældende stat.
Med indførelse af  

 stk. 4 præciseres, at såfremt en dobbelt statsborger eller  

 en færing eller grønlænder efter at være fritaget  

 for værnepligt efter § 1, stk. 2 eller 3, af egen drift  

 møder for sessionen, vil han blive omfattet af lovgivningens  

 bestemmelser om værnepligtige.
Hermed tilgodeses den  

 værnepligtsuddannende myndigheds behov for at kunne fastholde en  

 udskrevet værnepligtig, som er fordelt til tjeneste hos den  

 pågældende myndighed.
 Til nr. 2.
Med bestemmelsen foreslås, at grænsen for  

 sessionens mulighed for at udelukke en værnepligtig på grund af  

 straf sænkes.
Efter lovens § 4, stk. 1, skal en  

 værnepligtig for forsætlig lovovertrædelse ved dansk eller  

 fremmed domstol være idømt en straf af fængsel i mindst 5  

 måneder eller forvaring efter straffelovens § 70, før  

 sessionen tager stilling til, om den pågældende skal  

 udelukkes.
 På baggrund af anbefalinger i rapporten om  

 kriminelle værnepligtige i forsvaret foreslås  

 udelukkelsesgrænsen i § 4, stk. 1, ændret fra 5  

 måneders ubetinget fængsel til 30 dages ubetinget  

 fængsel.
 Det foreslås endvidere, at både  

 værnepligtige, der er idømt sanktioner efter straffelovens  

 §§ 68 og 69, og værnepligtige, der er idømt forvaring efter  

 straffelovens § 70, af sessionen kan udelukkes fra aftjening af  

 værnepligt.
 Om en sanktion er idømt for forsætlig eller  

 uagtsom lovovertrædelse vil efter forslaget ikke længere  

 være afgørende for, om sessionen skal rejse sag om  

 udelukkelse.
 Med indsættelse af § 4, stk. 3, bemyndiges  

 indenrigsministeren til at fastsætte regler for behandlingen af  

 udelukkelsessager, herunder for det skøn der skal udøves i  

 forbindelse med sagens afgørelse.
Det vil af reglerne blandt andet fremgå, at den  

 enkelte værnepligtige skal bedømmes individuelt, og at det ikke  

 er den pådømte lovovertrædelses grovhed og straffens  

 størrelse, der alene bestemmer, om en straffet værnepligtig skal  

 udelukkes fra værnepligtstjeneste.
Det skal ud fra et helhedsindtryk af  

 den værnepligtige nøje vurderes, om udelukkelse fra  

 værnepligtstjeneste er påkrævet.
 Det vil endvidere fremgå, hvilke forhold der taler  

 for ikke-udelukkelse (straf for et enkeltstående forhold, uagtsomme  

 forhold og gode personlige forhold), og hvilke der taler for udelukkelse  

 (tilbagefaldende kriminalitet, domme vedrørende volds-, våben-  

 og narkotikakriminalitet og forhold, der i øvrigt er åbenbart  

 uforenelig med de krav, som værnepligtsuddannelsen og hensynet til lang  

 tids samvær med andre indkaldte stiller).
 Med henblik på at sikre en ensartet praksis for  

 sessionernes bedømmelse af udelukkelsessager vil Indenrigsministeriet  

 løbende følge sessionernes afgørelser og om  

 fornødent drøfte disse med de værnepligtsadministrerende  

 statsamter.
 Til nr. 3.
 Hvis en værnepligtig efter afslutning af den  

 første samlede tjeneste (for tiden fra 4 til 12 måneder for  

 menige i forsvaret, 3 til 6 måneder for menige i det statslige  

 redningsberedskab, fra 11 til 24 måneder for befalingsmænd i  

 forsvaret og 15 måneder for delingsførere og befalingsmænd  

 af reserven i det statslige redningsberedskab) idømmes en sanktion som  

 nævnt i nr. 2, foreslås det med § 4 a, at vedkommende  

 minister (forsvarsministeren henholdsvis indenrigsministeren) eller den  

 myndighed, ministeren bemyndiger til det (eksempelvis de operative kommandoer  

 i forsvaret samt Beredskabsstyrelsen og  

 Militærnægteradministrationen), afgør, om genindkaldelse  

 skal undlades.
 Myndigheden kan således vurdere, om straffe eller  

 særforanstaltninger efter straffelovens §§ 68-70, der er ikendt en  

 værnepligtig efter den første samlede tjeneste, vil være  

 uforenelig med den tjeneste, som den pågældende forudsættes  

 at udføre under en genindkaldelse.
 Samtidig med indførelse af nye grænser for  

 rejsning af sager om udelukkelse fra værnepligtstjeneste på grund  

 af straf eller særforanstaltninger efter straffelovens §§ 68-70  

 foreslås det at ændre proceduren for rejsning af  

 udelukkelsessager, således at der som hovedregel kun skal rejses sager  

 om udelukkelse mod de værnepligtige, der rent faktisk skal indkaldes.  

 Over for dem, der af sessionen erklæres for uegnet til  

 værnepligtstjeneste eller ved fordelingen overføres til  

 redningsberedskabets personelreserve (trækker »frinummer«), skal der  

 således ikke fremover rejses udelukkelsessag.
 Der vil først og fremmest være tale om, at de  

 værnepligtige, der skal indkaldes til den første samlede  

 tjeneste eller skal genindkaldes, undersøges for relevante domme hos  

 Rigspolitichefen (Det Centrale Kriminalregister).
Såfremt en udskrevet værnepligtig, der er  

 bestemt til indkaldelse til den første samlede tjeneste, har en dom,  

 der kan medføre udelukkelse, vil straffeattest til offentlig brug via  

 fordelingsmyndigheden (Forsvarets Værnepligt og Rekruttering)  

 tilgå sessionen til brug for dennes vurdering af, om den  

 værnepligtige skal udelukkes.
Sessionen kan om fornødent  

 indhente særakter og retsbogsudskrifter samt udtalelser fra  

 Kriminalforsorgen.
En udskrevet værnepligtig, der er fordelt til  

 redningsberedskabets personelreserve, men som efterfølgende  

 ønsker at indgå en aftale om aftjening af værnepligt i  

 forsvaret eller det statslige redningsberedskab, vil blive undersøgt  

 for relevante domme i Det Centrale Kriminalregister, inden en aftale  

 indgås.
Såfremt der foreligger en dom, der kan medføre  

 udelukkelse, oversendes straffeattest til offentlig brug til  

 indkaldelsesmyndigheden (Forsvarets Værnepligt og Rekruttering eller  

 Beredskabsstyrelsen), som videresender denne til sessionen med henblik  

 på rejsning af udelukkelsessag.
I forbindelse med mødet til  

 værnepligtstjeneste, som kan ligge fra 4 måneder til flere  

 år efter fordelingstidspunktet, vil den pågældende  

 indkaldelsesmyndighed (Forsvarets Værnepligt og Rekruttering,  

 Beredskabsstyrelsen eller Militærnægteradministrationen)  

 undersøge, om den værnepligtige siden sidste undersøgelse  

 i Det Centrale Kriminalregister er idømt en sanktion, som  

 medfører rejsning af en udelukkelsessag.
I bekræftende fald vil  

 straffeattest til offentlig brug blive oversendt til sessionen.
 En straffet værnepligtig kan over for statsamtet  

 begære, at sessionen allerede ved den ordinære sessionsbehandling  

 skal tage stilling til, hvorvidt udelukkelse på grund af straf skal  

 finde sted eller ej, jf. lovens § 13, stk. 3. Sessionen vil i givet  

 fald med hjemmel i lovens § 14, stk. 1, 2. pkt., indhente de  

 fornødne oplysninger til brug for behandling af udelukkelsessagen.
 Med § 4 b, stk. 1, 1. pkt., foreslås  

 hjemmel givet til, at vedkommende minister (forsvarsministeren henholdsvis  

 indenrigsministeren) eller den myndighed, ministeren bemyndiger til det, til  

 brug ved behandling af de i nr. 2 og 3 nævnte sager kan afkræve  

 Rigspolitichefen oplysninger om værnepligtiges strafbare forhold,  

 herunder oplysninger i elektronisk form.
Med § 4 b, stk. 1, 2. pkt., præciseres, at  

 Rigspolitichefen videregiver de pågældende straffeoplysninger i  

 form af straffeattester til offentlig brug.
Der er således tale om de  

 oplysninger, der på undersøgelsestidspunktet fremgår af  

 afgørelsesregistret i Det Centrale Kriminalregister.
Der vil kun blive  

 videregivet straffeattester vedrørende undersøgte  

 værnepligtige, hvor der skal rejses sag om udelukkelse efter § 4,  

 eller hvor der efter § 4 a skal træffes beslutning om, hvorvidt  

 genindkaldelse skal finde sted eller ej.
 Med § 4 b, stk. 2, får politiet pligt til  

 straks at underrette vedkommende minister (forsvarsministeren henholdsvis  

 indenrigsministeren), såfremt en værnepligtig i den periode, hvor  

 han gør tjeneste, idømmes en sanktion, der kan medføre  

 udelukkelse fra værnepligtstjeneste.
 § 4 b, stk. 3, giver hjemmel til, at oplysninger  

 som nævnt i stk. 1 og 2 kan videregives til sessionen til brug for  

 behandling af sager om udelukkelse efter § 4. Endvidere hjemles  

 videregivelse af oplysninger til den myndighed, der i henhold til § 4 a  

 skal afgøre, hvorvidt genindkaldelse skal finde sted.
 Til nr. 4.
 Ændringen af lovens § 7, stk. 3, er en  

 følge af vedtagelse af lov nr. 231 af 2. april 1997 om ændring  

 af lov om kommunernes styrelse (Københavns Kommunes inddragelse under  

 loven).
 Til nr. 5.
 Af redaktionelle grunde foreslås lovens hidtidige  

 kapitel II, Udskrivningsmyndighederne, opdelt i to kapitler, således at  

 §§ 6-9 udgør kapitel II, Udskrivningsmyndighederne, og  

 §§ 10-12 kapitel II a, Værnepligtsnævnet.
 Til nr. 6.
Det foreslås, at Værnepligtsnævnets  

 formand skal være landsdommer eller opfylde betingelserne for at blive  

 udnævnt til landsdommer.
Forslaget er medtaget under hensyn til  

 forslaget i nr. 10, hvorefter Værnepligtsnævnet omdannes til  

 hovedsageligt at skulle behandle klager over myndighedsafgørelser.
Det  

 foreslås videre at udvide Værnepligtsnævnet fra 9 medlemmer  

 til 11 medlemmer, hvorefter Folketinget skal indstille 5 medlemmer mod de  

 nuværende 4. Desuden foreslås udpeget et medlem efter indstilling  

 fra de værnepligtiges talsmandsorganer.
Det af talsmandsorganerne udpegede medlem og  

 stedfortræder foreslås udpeget for en et-årig periode uden  

 mulighed for genudpegning.
Den således foreslåede  

 udpegningsperiode, som blandt andet indebærer, at en værnepligtig  

 efter hjemsendelsen kan færdiggøre sin periode i nævnet,  

 beror på forhandlinger med repræsentanter for de centrale  

 talsmandsorganer, som ud over at foreslå en et-årig periode har  

 anbefalet en model, hvorefter de værnepligtiges repræsentant og  

 stedfortræder på udpegningstidspunktet skal være  

 tjenstgørende værnepligtige samt være medlem af  

 førnævnte talsmandsorganer.
Talsmandsorganerne har endvidere  

 anbefalet, at de på skift repræsenteres i  

 Værnepligtsnævnet og således, at det ordinære medlem  

 og stedfortræderen ikke repræsenterer det samme talsmandsorgan.  

 På denne baggrund har talsmandsorganerne og Indenrigsministeriet  

 opnået enighed om en rotationsplan.
 Til nr. 7.
I lovens § 11, stk. 1, anføres  

 Værnepligtsnævnets opgaver.
Af redaktionelle årsager  

 foreslås rækkefølgen af opgaverne ændret.
 På grund af den i lovforslagets nr. 10  

 foreslåede ændring af kompetencen til at meddele udsættelse  

 med aftjening af værnepligt bestemmes det i stk. 1, nr. 3, at  

 Værnepligtsnævnet afgør klager over  

 udsættelsesafgørelser efter §§ 27 og 28. Der foreslås  

 ikke andre ændringer i nævnets kompetence.
 Til nr. 8.
 Med bestemmelsen præciseres indenrigsministerens  

 adgang til i en bekendtgørelse at regulere  

 Værnepligtsnævnets virksomhed.
 Til nr. 9.
 I rapporten om kriminelle værnepligtige i forsvaret  

 anbefales det, at straffede værnepligtige placeres mere ligeligt  

 på tjenestesteder og inden for disse.
Med § 24 a, stk. 1, foreslås, at  

 forsvarsministeren eller den myndighed, forsvarsministeren bemyndiger til  

 det, hos Rigspolitichefen (Det Centrale Kriminalregister) kan få  

 oplyst, om værnepligtige, der er udtaget (fordelt) til den  

 første samlede tjeneste, for overtrædelse af straffeloven,  

 våbenloven eller lov om euforiserende stoffer er idømt  

 ubetingede frihedsstraffe eller betingede frihedsstraffe eller domme uden  

 straffastsættelse, herunder med vilkår om samfundstjeneste, eller  

 foranstaltninger i henhold til straffelovens §§ 68-70.  

 Bødestraffe er holdt ude fra reglen, idet langt hovedparten af  

 sådanne afgørelser vil angå bagatelagtig kriminalitet.  

 Oplysninger vil blive givet fra Det Centrale Kriminalregister til  

 Forsvarsministeriet (i praksis fordelingsmyndigheden, Forsvarets  

 Værnepligt og Rekruttering) alene i form af en særlig markering,  

 hvoraf det udelukkende fremgår, at den værnepligtige er  

 idømt en af de relevante sanktioner.
Ved placering af de  

 værnepligtige kan det således sikres, at kriminelt belastede  

 værnepligtige fordeles ligeligt.
Det hjemles endvidere, at de værnepligtsuddannende  

 myndigheder (regimenter i hæren, Søværnets Grundskole og  

 visse flyvestationer samt Beredskabsstyrelsen) med den særlige  

 markering kan modtage oplysning om, hvilke værnepligtige der er  

 idømt en af de relevante sanktioner.
De værnepligtsuddannende  

 myndigheder kan herefter på centralt niveau sikre, at kriminelt  

 belastede værnepligtige ikke koncentreres i samme enhed.
 Med ordningen forudsættes det, at markeringer af de  

 værnepligtiges strafbare forhold ikke videregives til det personel, som  

 forestår den egentlige uddannelse af de værnepligtige.
 § 24 a, stk. 2, bestemmer, at forsvarsministeren  

 fastsætter regler om indhentelse af oplysninger i henhold til  

 stk. 1, herunder indhentelse i elektronisk form, samt videregivelse af  

 disse oplysninger til de værnepligtsuddannende myndigheder.
§ 24 a, stk. 3, bestemmer, at oplysninger, der  

 er videregivet af politiet i medfør af § 4 b, stk. 2, kan  

 videregives til den værnepligtsuddannende myndighed.
Bestemmelsen, der  

 vedrører tjenstgørende værnepligtige, er medtaget for at  

 sikre, at den værnepligtsuddannende enhed kan modtage oplysning om, at  

 en værnepligtig er idømt en straf af minimum 30 dages  

 fængsel eller særforanstaltninger efter straffelovens  

 §§ 68-70. I sådanne tilfælde har den  

 værnepligtsuddannende enhed behov for at revurdere den  

 værnepligtiges funktion, herunder adgang til våben og  

 ammunition.
 Til nr. 10.
Kapitel VI i loven regulerer mulighederne for  

 udsættelse med og fritagelse for værnepligtstjeneste.
De  

 foreslåede ændringer af §§ 27, 28 og 30 medfører, at  

 de myndigheder, der af vedkommende minister (forsvarsministeren henholdsvis  

 indenrigsministeren) er bemyndiget til det (Forsvarets Værnepligt og  

 Rekruttering, Beredskabsstyrelsen og  

 Militærnægteradministrationen) træffer afgørelse i  

 alle sager om udsættelse med aftjening af den første samlede  

 tjeneste - uanset den værnepligtiges alder.
Sådanne  

 afgørelser kan efter forslagets § 30, stk. 2, påklages  

 til Værnepligtsnævnet.
Der foreslås med § 28,  

 stk. 3, en ny regel om, at værnepligtige med særlige  

 uddannelser eller livsstillinger kan få udsættelse i  

 længere tid end øvrige værnepligtige.
Med  

 indsættelse af § 30 a foreslås, at vedkommende minister  

 (forsvarsministeren henholdsvis indenrigsministeren) eller den myndighed,  

 ministeren bemyndiger til det, skal træffe afgørelse i sager om  

 udsættelse med genindkaldelser efter den første samlede  

 tjeneste.
§ 27 fastsætter, at udskrevne  

 værnepligtige kan få udsættelse med den første  

 samlede tjeneste indtil udgangen af det år, i hvilket de fylder 26  

 år, når de godtgør, at udsættelsen af hensyn til  

 deres uddannelse eller af andre grunde vil være af særlig  

 betydning for dem.
I forhold til den gældende § 27 foreslås  

 »værnepligtstjeneste« ændret til »den første samlede  

 tjeneste«, hvorved det præciseres, at udsættelse med  

 genindkaldelse ikke behandles efter denne regel.
 Af samme årsag som i § 27 foreslås  

 »værnepligtstjeneste« i § 28, stk. 1, ændret til »den  

 første samlede tjeneste«.
 § 28, stk. 2, svarer til den gældende  

 § 28, stk. 2.
§ 28, stk. 3, der er ny, åbner mulighed  

 for efter ansøgning fra den værnepligtige at give  

 udsættelse i yderligere 3 år i forhold til stk. 2 i det  

 omfang, det er nødvendigt for at imødekomme forsvarets og det  

 statslige redningsberedskabs behov for værnepligtige med særlig  

 uddannelse eller livsstilling, jf. lovens § 24. Forslaget tilgodeser  

 blandt andet forsvarets behov for at kunne indkalde medicinske kandidater til  

 tjeneste i Forsvarets Lægekorps, men vil også kunne få  

 betydning for værnepligtige med andre uddannelser eller livsstillinger,  

 som forsvaret eller redningsberedskabet har behov for.
Der findes allerede en  

 særlig regel i lovens § 24, hvorefter fordelingsreglerne i  

 § 23 kan fraviges i det omfang, det er nødvendigt for at  

 imødekomme forsvarets og det statslige redningsberedskabs behov for  

 værnepligtige med særlig uddannelse eller livsstilling.
Forslaget  

 må i øvrigt betragtes som en service over for  

 uddannelsessøgende, som ikke kan afslutte uddannelsen inden for den  

 tid, der tillades efter udsættelsesreglerne i § 27 og i § 28,  

 stk. 2. Med lovforslaget tilgodeses såvel forsvarets og det  

 statslige redningsberedskabs som de pågældende  

 værnepligtiges behov.
 § 29 svarer til den gældende § 29.
§ 30, stk. 1, bestemmer, at afgørelser om  

 udsættelse efter henholdsvis § 27 og § 28 træffes af  

 den myndighed, som af vedkommende minister er bemyndiget hertil.
For  

 værnepligtige i forsvaret påregnes kompetencen delegeret til  

 Forsvarets Værnepligt og Rekruttering, for værnepligtige i det  

 statslige redningsberedskab til Beredskabsstyrelsen og for  

 værnepligtige, der er overført til civilt arbejde, til  

 Militærnægteradministrationen.
§ 30, stk. 2, fastsætter, at  

 myndighedernes afgørelser om udsættelse med aftjening af  

 værnepligt af den værnepligtige kan indbringes for  

 Værnepligtsnævnet.
Der fastsættes endvidere en klagefrist  

 på 4 uger fra det tidspunkt, hvor afgørelsen er meddelt den  

 værnepligtige.
 § 30, stk. 3, fastholder  

 Værnepligtsnævnets kompetence til at træffe  

 afgørelse om fritagelse for værnepligtstjeneste i henhold til  

 § 29.
§ 30 a tillægger vedkommende minister  

 (forsvarsministeren henholdsvis indenrigsministeren) eller den myndighed,  

 ministeren bemyndiger til det, kompetence til at give udsættelse til  

 værnepligtige, som efter hjemsendelse fra den første samlede  

 tjeneste genindkaldes, såfremt de godtgør, at de i § 27  

 anførte grunde er til stede.
Udsættelsen skal således af  

 hensyn til de værnepligtiges uddannelse eller af andre grunde  

 være af særlig betydning for dem.
Til § 2 Til nr. 1.
 Det foreslås at udvide fristen i § 2,  

 stk. 1, i lov om værnepligtens opfyldelse ved civilt arbejde fra 4  

 uger til 8 uger for de værnepligtige, der overvejer at ansøge om  

 overførelse til civilt arbejde efter modtagelse af en  

 indkaldelsesordre til tjeneste i forsvaret eller redningsberedskabet.
De værnepligtige vil herved få bedre tid til  

 at overveje deres stillingtagen til værnepligtstjenesten.
Forslaget vil  

 ikke have indvirkning på fordelingen af værnepligtige til  

 forsvaret og redningsberedskabet.
Der vil efter udvidelsen af fristen fortsat  

 være tilstrækkelig tid til at erstatte en værnepligtig, der  

 overføres fra forsvaret eller redningsberedskabet til civilt arbejde,  

 med en anden værnepligtig.
 Til nr. 2.
Det foreslås i stk. 1, at indenrigsministeren  

 fastsætter regler om aflønning og andre ydelser til civile  

 værnepligtige.
Det drejer sig om dagløn, kostpenge,  

 hjemsendelsespenge m.v.
Forslaget medfører, at Folketingets Finansudvalg  

 formelt ikke (længere) skal give tilslutning hertil.
Dette er i  

 overensstemmelse med den faktisk stedfundne udvikling på  

 området.
Før finansåret 1989 blev  

 spørgsmålet om regulering af ydelser til civile  

 værnepligtige efter lovens § 4 hvert år forelagt for  

 Folketingets Finansudvalg.
Efter anmodning fra Finansministeriet er  

 reguleringen siden 1989 sket med hjemmel i en tekstanmærkning til de  

 årlige finanslove.
 Folketingets Finansudvalg har tilkendegivet, at antallet  

 af tekstanmærkninger bør begrænses mest muligt.  

 Finansministeriet har derfor i forbindelse med forberedelsen af  

 finanslovsforslaget for 1999 iværksat en generel gennemgang af  

 tekstanmærkningerne for bl.a. at vurdere det fortsatte behov for hver  

 enkelt tekstanmærkning.
 Finansministeriet har i en rapport af 25. maj 1998 om  

 »Gennemgang af tekstanmærkninger« henstillet til overvejelse, om  

 tekstanmærkningen vedrørende regulering af ydelserne til civile  

 værnepligtige kan indarbejdes i de regler, der gælder for civile  

 værnepligtige.
 Med forslaget kan tekstanmærkningen udgå af de  

 årlige finanslove.
 Forslaget forudsætter, at reguleringen af ydelserne  

 til civile værnepligtige fortsat vil ske i overensstemmelse med de  

 hidtil gældende principper, hvorefter ydelserne reguleres periodisk som  

 kompensation for den almindelige løn- og prisudvikling i  

 samfundet.
 Det foreslås samtidigt i et nyt stk. 2, at  

 indenrigsministeren fastsætter regler om betaling for anvendelse af  

 civile værnepligtiges udførelse af civilt arbejde til  

 dækning af Militærnægteradministrationens  

 administrationsomkostninger således, at også adgangen til at  

 oppebære indtægter på området for civil  

 værnepligt hjemles i loven.
Der har siden 1989 været optaget en  

 indtægtskonto på finansloven under § 13.  

 Indenrigsministeriet for betaling fra institutioner (udstationeringssteder)  

 for deres anvendelse af civile værnepligtiges arbejdskraft.
Det drejer  

 sig om institutioner, der fra den 1. januar 1989 efter ansøgning er  

 indgået i ordningen.
De pågældende institutioner betaler  

 for tiden 30 kr. for hver dag, den værnepligtige arbejder på  

 institutionen.
Beløbet reguleres med mellemrum som kompensation for  

 lønudviklingen.
Til § 3 Det foreslås, at loven træder i kraft den 1.  

 januar 1999. Dette ikrafttrædelsestidspunkt tilgodeser behovet for  

 tilrettelæggelse af de administrative og tekniske procedurer som  

 følge af ændring af reglerne om straffede  

 værnepligtige.
Bilag 1 Lovforslaget sammenholdt med gældende lov Gældende formulering Lovforslaget § 1 I værnepligtsloven, jf. lovbekendtgørelse nr. 190 af 2. april  

 1993, foretages følgende ændringer:
 § 1. Enhver dansk mand er undergivet værnepligt  

 (værnepligtig).
 1. I § 1 indsættes som stk. 3 og  

 4:
 Stk. 2. Den, der tillige er statsborger i en fremmed stat, kan  

 af indenrigsministeren fritages for værnepligt, såfremt dette er  

 fastsat ved gensidig overenskomst med den pågældende stat.
»Stk. 3. Den, der er tilflyttet fra Færøerne  

 eller Grønland efter at have haft ophold der i mindst 10 år, kan  

 af indenrigsministeren eller den statsamtmand, indenrigsministeren bemyndiger  

 til det, fritages for værnepligt.
Ansøgning om fritagelse skal  

 afgives senest 4 uger efter, at den værnepligtige har modtaget  

 pålæg om at møde for sessionen, jf. § 13,  

 stk. 2.
Stk. 4. Den, der møder for sessionen efter at  

 være fritaget for værnepligt efter stk. 2 eller 3, er  

 omfattet af lovgivningens bestemmelser om værnepligtige.« 2. § 4 affattes således:
 § 4. Den, der for forsætlig lovovertrædelse ved  

 dansk eller fremmed domstol er idømt ubetinget straf af fængsel  

 i mindst 5 måneder eller forvaring efter straffelovens § 70, kan  

 af sessionen udelukkes fra værnepligtstjeneste, såfremt det  

 udviste forhold begrunder en nærliggende fare for, at han vil give  

 anledning til disciplinære vanskeligheder eller  

 besværliggørelse af tjenesten.
 »§ 4. Den, der ved dansk eller fremmed domstol er idømt  

 ubetinget straf af fængsel i mindst 30 dage eller foranstaltninger i  

 henhold til straffelovens §§ 68-70, kan af sessionen udelukkes fra  

 værnepligtstjeneste, såfremt det udviste forhold begrunder en  

 nærliggende fare for, at han vil give anledning til disciplinære  

 vanskeligheder eller besværliggørelse af tjenesten.
 Stk. 2. Den, der i henhold til stk. 1 udelukkes fra  

 værnepligtstjeneste, kan, når der er gået 1 år siden  

 sidste afgørelse, kræve, at sagen herom genoptages.
 Stk. 2. Den, der i henhold til stk. 1 udelukkes fra  

 værnepligtstjeneste, kan, når der er gået et år fra  

 sidste afgørelse, kræve, at sagen herom genoptages.
Stk. 3. Indenrigsministeren fastsætter regler om  

 behandlingen af sager om udelukkelse fra værnepligtstjeneste.« 3. Efter § 4 indsættes:
»§ 4 a.
Såfremt en værnepligtig, der har afsluttet  

 den første samlede tjeneste, idømmes en sanktion som  

 nævnt i § 4, stk. 1, kan vedkommende minister eller den  

 myndighed, ministeren bemyndiger til det, undlade at genindkalde den  

 pågældende, såfremt det udviste forhold begrunder en  

 nærliggende fare for, at han vil give anledning til disciplinære  

 vanskeligheder eller besværliggørelse af tjenesten.
§ 4 b.
Vedkommende minister eller den myndighed, ministeren  

 bemyndiger til det, kan til brug ved behandling af de i §§ 4 og 4 a  

 nævnte sager afkræve Rigspolitichefen oplysninger om  

 værnepligtiges strafbare forhold, herunder oplysninger i elektronisk  

 form.
Rigspolitichefen afgiver de pågældende oplysninger i form  

 af straffeattester til offentlig brug.
 Stk. 2. Såfremt en tjenstgørende  

 værnepligtig idømmes en sanktion som nævnt i § 4,  

 stk. 1, meddeler politiet dette til vedkommende minister.
Stk. 3. Til brug for afgørelse af sager efter §§ 4  

 eller 4 a videregives de i stk. 1 og 2 nævnte oplysninger til den  

 myndighed, der skal træffe afgørelse i sagen.« § 7. Sessionen bedømmer og udskriver  

 værnepligtige til værnepligtstjeneste.
Indenrigsministeren  

 fastsætter regler for sessionernes forretningsgang samt tiden for  

 sessionernes afholdelse i hvert kalenderhalvår.
 4. I § 7, stk. 3, ændres »(i  

 Københavns og Frederiksberg kommuner henholdsvis  

 borgerrepræsentationen og kommunalbestyrelsen)« til: »(i  

 Københavns og Frederiksberg Kommuner af kommunalbestyrelsen)«.
Stk. 2. Sessionen består af 1)	en sessionsleder som formand, 2)	et medlem af en kommunalbestyrelse eller et amtsråd, 3)	en sessionsofficer og 4)	en sessionslæge.
 Stk. 3. De i stk. 2, nr. 2, nævnte medlemmer  

 udpeges af vedkommende amtsråd (i Københavns og Frederiksberg  

 kommuner henholdsvis borgerrepræsentationen og kommunalbestyrelsen)  

 efter regler fastsat af indenrigsministeren.
 5. Efter § 9 indsættes som ny  

 kapiteloverskrift:
»Kapitel II a Værnepligtsnævnet«.
 6. § 10 affattes således:
§ 10. Indenrigsministeren nedsætter et  

 værnepligtsnævn.
Nævnet består af en formand og 8  

 andre medlemmer, hvoraf 4 indstilles af Folketinget, 2 af forsvarsministeren,  

 1 af indenrigsministeren og 1 af justitsministeren.
Der udpeges en  

 stedfortræder for hvert medlem.
Medlemmer og stedfortrædere  

 udpeges for 4 år ad gangen.
 »§ 10. Indenrigsministeren nedsætter et  

 Værnepligtsnævn.
 Stk. 2. Nævnet består af en formand, der skal  

 være landsdommer eller opfylde betingelserne for at blive udnævnt  

 til landsdommer, og 10 andre medlemmer, hvoraf 5 medlemmer indstilles af  

 Folketinget, 2 medlemmer indstilles af forsvarsministeren, 1 medlem  

 indstilles af justitsministeren, 1 medlem indstilles af de  

 værnepligtiges talsmandsorganer og 1 medlem udpeges af  

 indenrigsministeren.
 Stk. 3. Der udpeges en stedfortræder for hvert  

 medlem.
 Stk. 4. Medlemmer og stedfortrædere udpeges for 4  

 år ad gangen.
Stk. 5. Det af talsmandsorganerne indstillede medlem og  

 stedfortræder udpeges dog for 1 år uden mulighed for  

 genudpegning.« 7. § 11, stk. 1, affattes således:
§ 11. Værnepligtsnævnet afgør »§ 11. Værnepligtsnævnet afgør 1)	spørgsmål om fritagelse for værnepligtstjeneste  

 efter § 3, stk. 1, 1)	spørgsmål om fritagelse for værnepligtstjeneste  

 efter § 3, stk. 1, 2)	spørgsmål om udsættelse med og fritagelse for  

 værnepligtstjeneste efter §§ 28 og 29, 2)	klager over sessionsafgørelser om udelukkelse fra  

 værnepligtstjeneste efter § 4, 3)	sager efter § 4, stk. 1, i lov om værnepligtens  

 opfyldelse ved bistandsarbejde i udviklingslande og 3)	klager over udsættelsesafgørelser efter §§ 27 og  

 28, 4)	klager over sessionsafgørelser om udelukkelse fra  

 værnepligtstjeneste efter § 4.
4)	spørgsmål om fritagelse for værnepligtstjeneste  

 efter § 29 og Stk. 2. Indbringelse af sager for  

 værnepligtsnævnet har ikke opsættende virkning, medmindre  

 nævnet bestemmer andet.
5)	sager efter § 4, stk. 1, i lov om værnepligtens  

 opfyldelse ved bistandsarbejde i udviklingslande.« § 12. Værnepligtsnævnets afgørelser kan  

 ikke indbringes for anden administrativ myndighed.
 8. § 12, stk. 2, affattes således:
Stk. 2. Indenrigsministeren fastsætter  

 værnepligtsnævnets forretningsorden.
Det kan i denne bestemmes,  

 at visse typer af sager kan afgøres af formanden.
»Stk. 2. Indenrigsministeren fastsætter regler for  

 Værnepligtsnævnets virksomhed.« 9. Efter § 24 indsættes i kapitel IV:
»§ 24 a.
Til brug for værnepligtiges placering på  

 tjenestesteder og inden for disse kan forsvarsministeren eller den myndighed,  

 forsvarsministeren bemyndiger til det, hos Rigspolitichefen få oplyst,  

 om værnepligtige, der er udtaget til den første samlede  

 tjeneste, for overtrædelse af straffeloven, våbenloven eller lov  

 om euforiserende stoffer er idømt ubetingede frihedsstraffe eller  

 betingede frihedsstraffe eller domme uden straffastsættelse, herunder  

 med vilkår om samfundstjeneste, eller foranstaltninger i henhold til  

 straffelovens §§ 68-70.
 Stk. 2. Forsvarsministeren fastsætter regler om  

 indhentelse af oplysninger i henhold til stk. 1, herunder indhentelse af  

 oplysninger i elektronisk form, samt videregivelse af disse til  

 værnepligtsuddannende myndigheder.
Stk. 3. Oplysninger, der er videregivet af politiet i  

 medfør af § 4 b, stk. 2, kan videregives til den  

 værnepligtsuddannende myndighed.« 10. Kapitel VI affattes således:
Kapitel VI »Kapitel VI Udsættelse med og fritagelse for  

 værnepligtstjeneste Udsættelse med og fritagelse for  

 værnepligtstjeneste § 27. Vedkommende minister kan give udskrevne  

 værnepligtige udsættelse med værnepligtstjeneste indtil  

 udgangen af det år, i hvilket de fylder 26 år, når de  

 godtgør, at udsættelsen af hensyn til deres uddannelse eller af  

 andre grunde vil være af særlig betydning for dem.
 § 27. Udskrevne værnepligtige kan gives udsættelse  

 med møde til den første samlede tjeneste indtil udgangen af det  

 år, i hvilket de fylder 26 år, når de godtgør, at  

 udsættelsen af hensyn til deres uddannelse eller af andre grunde vil  

 være af særlig betydning for dem.
 § 28. Efter det tidspunkt, der er nævnt i § 27, kan  

 udsættelse med værnepligtstjeneste kun gives værnepligtige,  

 der godtgør, at udsættelsen har væsentlig betydning for  

 deres eller deres pårørendes velfærd.
 § 28. Efter det tidspunkt, der er nævnt i § 27, kan  

 udsættelse med den første samlede tjeneste kun gives  

 værnepligtige, der godtgør, at udsættelsen har  

 væsentlig betydning for deres eller deres pårørendes  

 velfærd.
 Stk. 2. Udsættelsen gives for indtil 1 år ad  

 gangen og kan, såfremt de i stk. 1 nævnte forhold stadig  

 foreligger, gives for sammenlagt højst 3 år.
 Stk. 2. Udsættelsen gives for indtil 1 år ad  

 gangen og kan, såfremt de i stk. 1 nævnte forhold stadig  

 foreligger, gives for sammenlagt højst 3 år.
 Stk. 3. I det omfang det er nødvendigt for at  

 imødekomme forsvarets og det statslige redningsberedskabs behov for  

 værnepligtige med særlig uddannelse eller livsstilling, jf.  

 § 24, gives udsættelse for indtil 1 år ad gangen og kan,  

 såfremt de i stk. 1 nævnte forhold stadig foreligger, gives  

 for sammenlagt højst 6 år.
 § 29. Værnepligtige kan fritages for  

 værnepligtstjeneste, når de i medfør af § 28 har  

 opnået sammenlagt 3 års udsættelse, såfremt de  

 godtgør, at fritagelsen har afgørende betydning for deres eller  

 deres pårørendes velfærd.
 § 29. Værnepligtige kan fritages for  

 værnepligtstjeneste, når de i medfør af § 28 har  

 opnået sammenlagt 3 års udsættelse, såfremt de  

 godtgør, at fritagelsen har afgørende betydning for deres eller  

 deres pårørendes velfærd.
 § 30. Afgørelse om udsættelse i henhold til  

 § 28 eller om fritagelse i henhold til § 29 træffes af  

 værnepligtsnævnet efter indstilling fra vedkommende  

 minister.
 § 30. Afgørelse om udsættelse i henhold til  

 §§ 27 og 28 træffes af den myndighed, som af vedkommende minister  

 er bemyndiget til det.
 Stk. 2. Afgørelse efter stk. 1 kan af den  

 værnepligtige indbringes for Værnepligtsnævnet.  

 Afgørelsen kan ikke indbringes senere end 4 uger fra det tidspunkt, da  

 den er meddelt den værnepligtige.
 Stk. 3. Afgørelse om fritagelse i henhold til § 29  

 træffes af Værnepligtsnævnet efter indstilling fra  

 vedkommende minister.
§ 30 a.
Vedkommende minister eller den myndighed, ministeren  

 bemyndiger til det, kan give udsættelse til værnepligtige, som  

 efter hjemsendelse fra den første samlede tjeneste genindkaldes,  

 såfremt de godtgør, at de i § 27 anførte betingelser  

 er til stede.« § 2 I lov om værnepligtens opfyldelse ved civilt arbejde, jf.  

 lovbekendtgørelse nr. 191 af 2. april 1993, foretages følgende  

 ændringer:
§ 2. Ansøgning om overførelse til civilt arbejde  

 indsendes til indenrigsministeren ledsaget af fornødne oplysninger og  

 dokumentation.
Ansøgningen skal være indsendt inden 4 uger efter  

 indkaldelsesordrens modtagelse.
 1. I § 2, stk. 1, 2. pkt., ændres »4 uger«  

 til: »8 uger«.
 Stk. 2. De værnepligtige skal i forbindelse med  

 indkaldelsesordren vejledes om adgangen til at blive overført til  

 civilt arbejde og om reglerne i stk. 1.
 Stk. 3. En værnepligtig kan kun én gang blive  

 overført til civilt arbejde.
 Stk. 4. Indenrigsministeren kan, når særlige  

 omstændigheder taler herfor, behandle en ansøgning, uanset  

 fristen i stk. 1 ikke er overholdt, eller uanset at ansøgeren  

 allerede én gang har været overført til civilt  

 arbejde.
 2. § 4 affattes således:
 § 4. Indenrigsministeren fastsætter med tilslutning fra  

 folketingets finansudvalg regler om de civile værnepligtiges  

 aflønning og andre ydelser.
 »§ 4. Indenrigsministeren fastsætter regler om  

 aflønning og andre ydelser til civile værnepligtige.
Stk. 2. Indenrigsministeren fastsætter regler om  

 betaling for anvendelse af civile værnepligtiges udførelse af  

 civilt arbejde til dækning af administrationsomkostninger.« § 3 Loven træder i kraft den 1. januar 1999.
