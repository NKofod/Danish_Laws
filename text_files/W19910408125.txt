 I forbindelse med udførelse af gipspuds på vægge og efterfølgende  

 malerbehandling blev det konstateret, at malingen ikke bandt tilstrækkeligt.
Det blev på grundlag af skønserklæringer lagt til grund, at  

 overfladerne på den udførte gipspuds i vidt omfang havde dannet enten  

 »sinterhud« eller et slamlag, som havde medført, at der tæt ved  

 gipsens overflade var opstået en svag zone, i hvilken der efter påføring af  

 malingen var opstået brud.
Det måtte endvidere lægges til grund, at det  

 nævnte lag var opstået som følge af det valgte gipsprodukts egenskaber med  

 eller uden forbindelse med udførelsesmæssige forhold.
Det fandtes ikke af hovedentreprenøren eller dennes underentreprenør  

 for gipspudsarbejdet godtgjort, at det ikke havde været muligt at fremskaffe  

 et gipsprodukt, der korrekt opsat var fuldt anvendeligt som grundlag for den  

 påregnede malerbehandling.
Hovedentrepenøren fandtes herefter  

 erstatningspligtig overfor bygherren, ligesom underentreprenøren fandtes  

 erstatningspligtig ovefor hovedentreprenøren (1).
 Erstatningskravet blev imidlertid nedsat med 2/3, da tilsynet ikke  

 havde foretaget nogen kontrol af pudslagets styrke i forbindelse med en  

 prøveopsætning før påbegyndelsen af det omfattende arbejde, hvilket under de  

 foreliggende omstændigheder måtte antages at have haft meget væsentlig  

 betydning for skadens opståen og omfang (2).
er af en voldgiftsret bestående af arkitekt m.a.a.
Sven Bork, murermester,  

 ingeniør Flemming Jensen og landsdommer Sven Ziegler (formand) afsagt sålydende K E N D E L S E:
I årene 1985-88 opførtes med indklagede, A1 Amtskommune, som bygherre et  

 nyt amtssygehus i yy-by.
Projektering og byggeledelse blev varetaget af  

 arkitektfirmaet E.
Blandt de forskellige byggeafsnit var behandlingsafsnit  

 Syd, behandlingsafsnit Nord og afdeling L, der opførtes i den angivne  

 rækkefølge.
Indklagede A2 ApS var - for de under denne sag relevante  

 pudsearbejder - den udførende underentreprenør på murerentreprisen for  

 samtlige disse afsnit.
Hovedentreprenør for murerentreprisen var for de  

 respektive afsnit:
- for afsnit Syd:  F A/S, - for afsnit Nord: G A/S som fagentreprenør med klageren,  K A/S ,  

 som underentreprenør vedrørende murerarbejdet.
G A/S har transporteret sine  

 rettigheder under sagen til klageren.
 - for afsnit L:  F A/S.
 Efter at A2 ApS havde udført gipspuds på alle væggene i afsnit Syd og i  

 fortsættelse heraf på 80% af væggene i afsnit Nord, og efter at der af  

 malerentreprenøren,  H , var påført maling i afsnit Syd og en mindre  

 del af afsnit Nord (2-3.000 af ialt ca. 30.000 (m2)), konstateredes det i  

 afsnit Syd, at malingen generelt ikke bandt tilstrækkeligt, hvorefter  

 malerarbejdet øjeblikkeligt blev standset.
 Da amtskommunen efter en undersøgelse kom til den opfattelse, at årsagen  

 til den manglende vedhæftning også i afsnit Nord var, at de gipspudsede vægge  

 var behæftet med mangler på afleveringstidspunktet, hævede amtskommunen den  

 8. august 1989 328.724,00 kr. på en af klageren stillet garanti til sikkerhed  

 for amtskommunens betaling af udgifter i forbindelse med afslibning af de  

 gipspudsede vægge.
 Under denne sag har herefter klageren, K A/S, efter sin endelige  

 påstand påstået indklagede, A1 Amtskommune, tilpligtet at betale til klageren  

 principalt 328.724,00 kr., subsidiært 157.924,00 kr., med sædvanlig  

 procesrente fra den 8. august 1989, til betaling sker.
 Den indklagede amtskommune har over for klagerens påstand endeligt  

 nedlagt påstand om principalt frifindelse, subsidiært mod betaling af et  

 mindre beløb end påstået af klageren, og således at der alene tillægges  

 procesrente fra sagens anlæg.
 Samme indklagede har endvidere endeligt påstået klageren tilpligtet at  

 betale indklagede 41.098,28 kr., subsidiært et mindre beløb, med sædvanlig  

 procesrente fra den 6. marts 1990, til betaling sker.
 Heroverfor har klageren nedlagt påstand om frifindelse.
 Endelig har klageren over for indklagede A2 ApS påstået denne  

 tilpligtet til at betale til klageren 328.724,00 kr. med fradrag af det  

 beløb, som A1 Amtskommune måtte blive tilpligtet at betale til klageren, med  

 sædvanlig procesrente fra den 8. august 1989.
 Klageren har endvidere påstået denne indklagede tilpligtet til klageren at  

 betale de omkostninger, som klageren måtte blive tilpligtet at betale i  

 forbindelse med klagemålet mod A1 Amtskommune og indklagede A2 ApS.
 Indklagede A2 ApS har påstået sig frifundet.
 Parterne i denne sag har i deres indbyrdes forhold vedtaget AB72.
 Om sagens omstændigheder bemærkes iøvrigt følgende:
 Af den oprindelige beskrivelse, dateret den 16. januar 1985, af  

 råhusarbejderne i behandlingsafsnit Nord, der i det væsentlige svarede til  

 den tilsvarende beskrivelse for behandlingsafsnit Syd, fremgår bl.a.  

 følgende:
 Pkt. 2 om vægge:
 »- Murværk - pudset, alt murværk grov- og finpudses til maling,  

 hvis der ikke er foreskrevet anden behandling.
 - Hvor der i rumbeskrivelsen er angivet parentes omkring kryds for pudset  

 murværk, skal de pågældende rum ikke finpudses.
Den efterfølgende behandling, der består af sandspartling og maling,  

 udføres af malerentreprenøren.« Pkt. 3.08.02 om kontrol:
»- Før et arbejde påbegyndes, skal entreprenøren kontrollere, at  

 arbejdsstedets tilstand i alle måder er sådan, at han kan tage ansvaret for  

 sin entreprises konditionsmæssige udførelse og produktets  

 holdbarhed.« Af det specielle afsnit om pudsearbejde fremgår bl.a.:
 »44.1.03 Prøver skal udføres på de beskrevne behandlinger på  

 mindst 10 (m2) af hver behandling efter anvisning af tilsynet.  ......
 44.4.04 Pudsning.
 - Arbejdet omfatter udførelse af grov- og finpudsning.
 - Alle flader, som skal pudses, skal forinden udkastes med cementmørtel.
 Der skal overalt pudses tæt til betonloft eller til 15 cm over nedhængte  

 lofter.
 Pudsede flader afrettes i stok og respektive lod og vage og  

 færdigbehandles med rivebræt, således at det fremtræder uden iøjnefaldende  

 pudsstrøg og fremtrædende sandkorn, færdig til malerarbejde.
Vægflader, der jvf. rumbeskrivelsen skal sandspartles af  

 malerentreprenøren, skal udføres med grovpuds angivet med kryds i  

 parentes.« Murerentrepriserne blev for begge behandlingsafsnits vedkommende indgået  

 med henblik på pudsning med cementmørtel i overensstemmelse med  

 råhusbeskrivelsen.
Om baggrunden for, at man for afsnit Nords vedkommende  

 overgik til i stedet at anvende gipspuds, har I hos indklagede A2 ApS oplyst  

 følgende i et notat af 15. februar 1989:
»I uge 5 i 1985 blev jeg kontakter af murerfirmaet F, zz-by, med  

 anmodning om at udføre pudsearbejde med almindelig bakkemørtel med afslutning  

 af kalkfinpuds, således som det er angivet i bygningsbeskrivelsen.
Hr.
I fra  

 firma A2 udbad sig betænkningstid herom, da vi sædvanligvis arbejder med  

 gipspuds.
Senere meddelte vi murerfirmaet F, at vi ikke ønskede at gå i gang med  

 arbejdet.
Dette medførte, at vi påny blev kontaktet og accepterede derefter  

 at pudse et prøverum.
Det viste sig imidlertid at blive for dyrt, hvorefter  

 vi forlod arbejdspladsen, idet vi kun ønskede at arbejde med gipspuds.
 Vi betragtede os derefter ude af det pågældende arbejde, idet vi ikke  

 forsøgte at få ændret arbejdsbeskrivelsen, således at der kunne anvendes  

 gipspuds.
Vi er efterfølgende blevet underrettet om, at firma F derefter har haft et  

 møde med E, hvor der er blevet enighed om, at arbejdet skulle udføres i  

 gipspuds.
E havde i forvejen kendskab til denne pudsemetode, idet den bl.a.  

 er anvendt ved ææ Sygehus, hvor E også forestod rådgivningen.
Vi blev kontaktet og blev af E gjort bekendt med, at man ikke var  

 begejstret for gips fra J.
Vi blev derfor bedt om at anvende et andet  

 produkt, og derefter blev det besluttet at benytte et L-produkt, som blev  

 leveret gennem K, øø-by, som F i forvejen havde et tæt samarbejde med.
F tog  

 uden vor mellemkomst eller vidende kontakt til E og fik dennes godkendelse  

 for, at der blev anvendt L-gipspuds. ...
 Herefter blev vi bedt om at give tilbud ...
Efter en prøvepudsning godkendte E vore færdige vægoverflader. ...« Forinden amtskommunen og det rådgivende firma godkendte anvendelsen af  

 L-produktet, fik man af F A/S udleveret noget tysk-, delvis dansksproget,  

 materiale vedrørende produktet (sagens bilag F1 og G1). Det fremgår af dette  

 materiale bl.a.:
 »Daruber hinaus bilden die asthetischen Putzflachen mit ihrer  

 gleichermassigen rissenfreien Struktur einen idealen Untergrund fur  

 nachfolgende Beschichtungen. ...
Da keine Zuschlagstoffe, wie z. Æ, gelagert werden mussen, sind Gipsputze  

 auch winterbaugeeignet, solange der Putzuntergrund nicht gefroren ist und die  

 Raumtemperatur uber dem Gefrierpunkt liegt. ...« Af datablad Ø fremgår bl.a.:
» Pudsunderlag.
Skal være fast, rent, tørt sugende og frostfrit.  

 Afprøvning af pudsunderlaget under hensyn til DIN 18350, »puds- og  

 stukarbejder«, samt DIN 18550, »puds«.
 For at undgå dannelse af rustpletter skal alle ståldele, der kommer i  

 forbindelse med gipspudsen, beskyttes. ...
Forarbejdningstid.
Fra påføringens start indtil sidste glitning ca. 2 1/2  

 time. ...
 Beskrivelse. ...Efter pudsearbejdets afslutning skal rummene udluftes  

 hyppigt og kortfristet. ...
Forarbejdning. Ø LEICHT MP påsprøjtes med gipspudsemaskine i et 10 mm  

 tykt lag.
Vandmængden styres således, at den tyndeste konsistens opnås, som  

 ved det ønskede påføringslag giver en problemløs forarbejdning.
Efter  

 påføringen trækkes gipspudsen jævnt af med kardæske.
 Er pudsen tilstrækkelig afbundet, fugtes den let, med  

 skumgummifiltsebrættet eller med maskinel filtsning med skumgummibræt og  

 glittes.
(Det bemærkes, at den tyske version af sidstnævnte sætning er sålydende:  

 »Ist der Putz ausreichend versteift, wird er leicht angenasst und mit  

 der Schwammscheibe von hand oder maskinell durchgeschwammt und anschliessend  

 geglattet.«) Ø LEICHT MP forarbejdes uden tilsætningsstoffer.
 Flere pudslag også ved ru underlag skal undgås.
 Ingen forsprøjtning med gips. ...
Detailhenvisninger. maling og andre beklædninger på gipspuds, 8.90.10.' Den nævnte vejledning nr. 8.90.10 vedrørende maling m.v. på gipspuds var  

 efter det oplyste ikke vedlagt, og den blev heller ikke rekvireret af  

 amtskommunen eller tilsynet, før K-gruppen den 10. marts 1987 fremsendte  

 forskellige brochurer til byggeledelsen; heriblandt var vejledningen.
Det  

 hedder i denne bl.a.:
»Putze mit einer dichten, nicht fest haftenden und nicht saugender  

 Oberflachenschicht, z.B.
Sinterhaut, mussen durch manuelles oder maschinelles  

 Schleifen von dieser Schicht befreit und mit losungsmittelhaltiger  

 Grundierung, z.B.
Ri-Spezialgrund, vorbehandelt werden.
Durch mangelnde  

 Luftung und damit verbundene ugunstige Austrocknungsverhaltnisse kønnen diese  

 Schichten entstehen.« Da der således var truffet beslutning om at anvende gipspuds i  

 behandlingsafsnit Syd, udtrykte amtskommunen eller tilsynet over for A2 ApS  

 ønske om, at der også blev anvendt gipspuds i behandlingsafsnit Nord.
A2 ApS  

 tilbød herefter i skrivelse af 30. maj 1986 i henhold til et møde en uge  

 forinden på yy-by Sygehus »Pudsning af indv. murstensvægge og betonvægge med L maskinpuds.  

 ...
Der er ikke regnet med nogen efterreparation i ovennævnte tilbud.  

 ...« Tilbuddet blev accepteret af K A/S den 16. juni 1986. I acceptskrivelsen  

 hedder det bl.a.:
»Den af Dem beskrevne udførelsesmetode forudsættes at kunne  

 godkendes af bygherre.« Efter at det som nævnt ovenfor i februar/marts 1987 i behandlingsafsnit  

Syd var konstateret, at malerbehandlingen ikke bandt tilstrækkeligt,  

 rekvirerede malerentreprenøren, H A/S, bistand fra Teknologisk Institut, der  

 efter besigtigelse den 2. marts 1987 m.v. afgav nedenfor refererede erklæring  

 af 24. marts 1987.
Af byggemødereferat for behandlingsafsnit Nord den 3. marts 1987  

 fremgår, at G A/S »rykkes fortsat kraftigt for at fremme  

 pudsearbejdet, således at tiden overholdes ...« Der blev den 5. marts 1987 afholdt et møde vedrørende behandlingsafsnit  

Syd for at søge årsag og løsning på malerarbejdets mangelfulde  

 vedhæftning til gipspudsede vægflader.
I mødet deltog foruden E bl.a.
F A/S,  

 A2 ApS, H A/S og Teknologisk Institut.
Det hedder i byggeledelsens referat  

 bl.a.:
 »BL (=byggeledelsen) orienterede kort om de på væggene  

 foreskrevne og udførte behandlinger samt om sagens forløb, og i den  

 forbindelse oplystes, at F A/S og L var indkaldt, fordi det konstaterede  

 vedhæftningsbrud tilsyneladende sker i gipspudslaget.
Teknologisk Institut forelagde resultater fra tapeprøver foretaget på  

 vægge påført combigrunder, microdispers fra M samt en vandig alkydgrunder fra  

 M.
Prøverne viste alle et lige ringe resultat, idet gipspudsen efter  

 Teknologisk Instituts udsagn spaltede umiddelbart bag ved det glittede lag  

 ...
Da den vandige alkydgrunder har en væsentlig længere hærdningstid, kan man  

 håbe på et bedre resultat.
En anvendelse af en upigmenteret vandig  

 alkydgrunder skønnes iflg.
Teknologisk Institut at have endnu større  

 indtrængningsevne. ...
 L oplyste, at gipspudsen skal være en sammenhængende homogen masse og gav  

 udtryk for en teori om, at der er sket transport af fugt i væggen, som har  

 forvoldt en dannelse af sinterhud på vægoverfladen. ....
 Konklusion:
 For nærmere at finde årsagen til spaltningen samt en udbedringsmetode blev  

 L anmodet om at lade en tekniker fra fabrikken i åå-by undersøge forholdene  

 her på pladsen, hvilket blev aftalt til mandag den 9. marts 87. I forsøg på  

 at finde en udbedringsmetode blev det ligeledes vedtaget sideløbende at  

 udføre en prøvegrunding med en af Teknologisk Institut foreslået vandig  

 alkydgrunder »Isolim Special«. ...
Efter mødet blev der i fællesskab taget tapeprøver i bygningerne.
Disse  

 viste både negative og positive resultater, hvilket angiver, at spaltningen  

 er partiel.' Der blev afholdt et nyt møde den 9. marts 1987 med i det væsentlige de  

 samme deltagere.
Det hedder i byggeledelsens referat bl.a.:
N, L, bekræftede teorien om, at problemet lå i dannelsen af sinterhud  

 på vægoverfladen.
Sinterhuden lukker overfladen og forhindrer grunderens  

 indtrængnen.
Det blev meddelt, at forskellen på sugeevnen var således, at der  

 kun blev optaget 2 g grunder pr. (m2) på sinterhuden mod 10 g på normal  

 vægoverflade.
Iflg.
N er den proces, der skaber sinterhud, ganske normal, specielt i  

 vintermånederne, hvor det er vanskeligt at få en hurtig udtørring.
I  

 sommermånederne sker karbonatiseringen længere inde i pudslaget og skaber  

 ingen problemer.
 Det forhold, som her blev fremlagt, er ikke tidligere meddelt  

 byggeledelsen, som mener, at der burde være truffet foranstaltninger for at  

 undgå dette. ...
Efter mødet blev der foretaget en række forsøg med slibning og  

 efterfølgende grunding.
Denne slibning, der var nødvendig for at fjerne  

 sinterhuden, viste sig at være ret omfattende...' Det af N under mødet udtalte blev bekræftet i skrivelse af 11. marts 1987  

 fra L..
 På byggemødet vedrørende behandlingsafsnit Syd den 10. marts 1987  

 redegjorde byggeledelsen for, at malingen af vægge midlertidigt var standset  

 på grund af mangelfuld vedhæftning til gipspudsede flader, og at F A/S på  

 ledelsens anmodning havde lovet, at der fra gipspudsleverandøren fremsendtes  

 en rapport om forholdet i indeværende uge.
Samme dag fremsendte K på byggeledelsens begæring forskellige brochurer  

 over L gipsprodukter.
Blandt disse brochurer var den vejledning om maling  

 m.v. på gipspuds (nr. 8.90.10), der er nævnt ovenfor.
 Teknologisk Institut udtalte i sin erklæring af 24. marts 1987 bl.a.:
 »Ved besigtigelse den 2. ds. konstateredes, at den gipspudsede  

 flade - færdig til malerarbejde - er fast (tåler slibning med karborundumsten  

 nr. 80), uden væsentlig afsmitning, men ikke bæredygtig (bedømt med Tesa-tape  

 144). Tapeprøven foretages ved at fasttrykke ca. 20 cm ud af et stykke på 50  

 cm Tesa-tape til overfladen og derefter trække i den frie ende pludseligt og  

 hårdt.
Tapeprøven medførte overalt spaltning i gipspudsen således, at den yderste  

 ca. 1/2 mm rives af.
Ved afrivningen blotlægges strukturen fra filtsningen.  

 Den blotlagte flade er porøs og stærkt smittende.
På bagsiden af den afrevne  

 malingfilm konstateres ligeledes et tyndt gipslag, og også her ses tydeligt  

 strukturen fra filtsningen.
 På et vægstykke, hvor filtsningen er udført, men hvor der ikke er glittet,  

 genkendes strukturen klart. .....
Konklusion På grundlag af de modtagne oplysninger og det konstaterbare må vi  

 konkludere følgende besvarelse ...:
1. Årsagen til malebehandlingens afrivning er primært manglende  

 sammenhængningsstyrke i gipspudsen.
Med den kensgerning, at glittestrukturen  

 står synligt under glittelaget, kan fænomenet kun forklares med, at  

 filtsningen og glitningen ikke er udført som een sammenhængende arbejdsgang.  

 Fra L's anvisning nr. 8.10.00 citeres:
»Er pudsen tilstrækkelig afbundet, fugtes den let med  

 skumgummifiltsebræt og glittes. Ø forarbejdes uden tilsætningsstoffer.
Flere  

 pudslag også ved ru underlag skal undgås.
Intet gipsudkastningslag.« Årsagen udelukker ikke, at mursalte kan forekomme i gipspudsen og i dennes  

 overflade, men saltene kan ikke fremkalde filtsesporene under glittelaget.
 2. I det omfang at gipspudsen ikke har den nødvendige  

 sammenhængningsstyrke, d.v.s. ikke kan klare tape-prøven, kan vi ikke for  

 indeværende anvise en behandling, som giver sikker forankring. ...
 3. Der er formentlig ikke anden udvej end at fjerne malebehandlingen og  

 gipspudsen i det nødvendige omfang.
Som mulige metoder kan nævnes limmetoden, Festo-facade-fræser og Sonnimax  

 slyngrensning.' Den 3. april 1987 blev der udskåret to prøver repræsenterende overflade  

 med god (I), henholdsvis dårlig (II), vedhæftning mellem maling og den  

 underliggende gipspuds.
Efter en laboratorieundersøgelse heraf udtalte O A/S  

 den 21. april 1987 bl.a., at den gode vedhæftning, der er konstateret for  

 prøve I mellem grunder og gipspuds, bl.a. må tilskrives manglen på revner og  

 lunker (makrodefekter) i grænsefladen.
For så vidt angår prøve II hedder det  

 bl.a.:
»Under maling og grunder ses en ujævn ca. 10 my tyk zone af  

 kalkfragmenter i overfladen.
Zonen dækker næsten hele overfladen.
Under denne  

 kalkzone ses i hele overfladen en 5-10 my tynd zone af delvis sammenflettede  

 krystaller - sandsynligvis CaCO3.
 Den underliggende zone af gipspudsen har talrige mikroskopiske partikler.  

 Koncentrationen aftager indad, og der er sandsynligvis tale om CaCO3.
 Der er ikke konstateret revner mellem grunder og zonen med kalkfragmenter.  

 Derimod fremtræder undersiden af zonen med kalkfragmenter mere porøs ved  

 fluorescensmikroskopi end både den ovenliggende zone af kalkfragmenter og den  

 underliggende zone af gipspuds med kalkudfældninger.
Efter de foreliggende undersøgelser er den mest indlysende svaghedszone  

 den ovennævnte underside af zonen med kalkfragmenter.
Der er sandsynligt, at  

 det materiale, der er konstateret på bagsiden af de aftrukne flager af  

 maling, er dele af laget med kalkfragmenter.« Teknologisk Institut udtalte i skrivelse af 13. maj 1987 bl.a., at det med  

 resultatet af O's undersøgelser kan antages, at L gipspuds indeholder kalk,  

 som udfældes under opfugtningen, filtsninger og den langvarige udtørring.
Det  

 foresloges derfor, at gipspudsen blev undersøgt for kalkindhold, og at der  

 udførtes nye pudseforsøg, hvor opfugtningen begrænsedes væsentligt, og hvor  

 aftrækning, filtsning og glitning udførtes mere efter traditionelt  

 pudsearbejde.
 E skrev herefter den 2. juni 1987 således til murerentreprenøren  

 vedrørende behandlingsafsnit Nord , G A/S:
 »Som det er Dem bekendt, har der i behandlingsafsnit Syd været  

 problemer med malerbehandlingens vedhæftning til gipspudsede overflader.
De foreliggende undersøgelser, som De løbende er blevet orienteret om,  

 viser, at årsagen skyldes huddannelse (sinterhud) på gipsflader.
Denne  

 huddannelse er ligeledes konstateret i behandlingsafsnit Nord.
 Rapporter fra Teknologisk Institut, der vedlægges til orientering,  

 angiver, at huddannelsen tilsyneladende opstår ved arbejdsmetoden.
Det er derfor byggeledelsens opfattelse, at den opståede huddannelse er en  

 fejl i entreprisen... anmode Dem om omgående at foranledige en  

 afslibning....., således at væggene fremtræder klar til maling.« Klageren, K A/S, skrev den 17. juni 1987 til indklagede A2 ApS:
 »... anmode om et svar på, hvad De har tænkt at gøre ved det  

 opståede problem.
Om det er et spørgsmål om huddannelse forårsaget af arbejdsmetode, eller  

 det er en fejl i materialet, er os uvedkommende, da vi i vores accept til Dem  

 præciserer, at udførelsesmetode skal kunne godkendes af bygherren.« A2 ApS afviste i skrivelse af 23. juni 1987 fejl i arbejdsmetode eller  

 materiale.
Det hedder videre i skrivelsen:
»Med hensyn til senterhud er det rigtigt, at der i Rask Syd har  

 været problemer med vedhæftningen af maling.
Vi kan oplyse, at der ved et  

 møde med L-teknikeren vedr. ovennævnte er blevet gjort rede for, hvordan det  

 afhjælpes.
Arkitekttilsynet ... satte selv en undersøgelse i gang ... Vi må  

 konstatere, at de lige nøjagtig er kommet til det resultat, L-teknikeren for  

 allerførste gang fortalte arkitekttilsynet, nemlig en slibning af de  

 gipspudsede vægge, hvor der er senterhud, som det står i det udleverede  

 brochureprogram fra L vedr. malerbeskrivelsen...« Herefter afviste G A/S ved skrivelse af 8. juli 1987 det af byggeledelsen  

 stillede krav, bl.a. med følgende bemærkninger:
 »1) G A/S blev kraftigt opfordret af byggeledelsen til at anvende  

 gipspuds i stedet for traditionelt KC-puds.
2) På det tidspunkt, pudsearbejdet opstartede i behandlingsafsnit Nord,  

 var der blevet gipspudset flere tusind kvadratmeter i behandlingsafsnit Syd  

 af den samme underentreprenør, A2 ApS.
Dette arbejde havde byggeledelsen  

 fulgt nøje med i og udtrykt stor tilfredshed med udfaldet.
 3) Byggeledelsen kontaktede K direkte og udarbjdede beskrivelsen af  

 malerarbejdet efter henvisninger fra Dem. ...
Vi mener, at problemet er opstået i beskrivelsen af malerarbejdet (som vi  

 ikke har været indblandet i), da man åbenbart ikke har foreskrevet den  

 rigtige efterbehandling af de gipspudsede vægge.
Vi har kun efterkommet et  

 ønske fra bygherren om brug af et bestemt produkt, som vi mener, at bygherren  

 må stå til ansvar for.« Ifølge byggemødereferat dateret den 18. august 1987 blev det på mødet  

 bemærket, at G A/S havde afvist den af byggeledelsen krævede afslibning af  

 gipspudsede vægge og meddelt, at væggene afleveredes, som de fremtrådte d.d.  

 Byggeledelsen kunne ikke godkende væggene, da afslibning var en nødvendighed  

 for at udføre malerbehandling på væggene.
Den havde derfor igangsat H A/S med  

 afslibning af væggene i det af Teknologisk Institut og L angivne omfang.
Det er oplyst, at der i juli 1987 mellem F A/S, der som nævnt var  

 murerentreprenør på behandlingsafsnit Syd, og H A/S blev indgået aftale om  

 afslibning af alle flader, befugtning og kontrolopmærkning og efterslibning  

 for ialt 22 kr. excl. moms.
H A/S har for z Amtskommune for samme pris udført  

 det tilsvarende arbejde for behandlingsafsnit Nord.
Da det samlede areal der  

 har været 14.942 (m2), fremkommer påstandsbeløbet på 328.724 kr. excl. moms.  

 Klageren har under forhandlingen vedrørende klagemålet fremlagt malerfirmaets  

 kalkulationsgrundlag (bilag V1 og W1).
 Der er om malerentreprisen, for så vidt angår de to  

 behandlingesafsnit Syd og Nord, oplyst følgende:
»e.
Pudsede overflader med gipsmørtel.
 Gipspuds er udført som »L« type MP påført med pudsemaskine,  

 afrettet med kardæske, filtset og afsluttet med glitning, færdig til  

 malerarbejde. ...
 Såfremt entreprenøren ikke mener, at bygningsdelsoverfladen, hvor han skal  

 udføre overfladebehandling, svarer til de forannævnte udfaldskrav, skal han  

 straks give byggeledelsen besked herom.
 Entreprenøren skal i sit tilbud medregne almindelig afrensning og  

 rengøring af de pågældende overflader, før den egentlige bundbehandling  

 påbegyndes...
 Behandlingernes opbygning.
 Forud for udførelse af en behandling skal entreprenøren rengøre ovefladen,  

 hvilket kan omfatte en afbørstning, afvaskning og slibning.
 Det er alene entreprenørens ansvar at kontrollere, at enhver bund er egnet  

 til den foreskrevne behandling.
 De efterfølgende behandlingsanvisninger er i princippet opbygget på  

 grundlag af »Malerfagligt behandlings-katalog« ...
 Behandling nr. 7 og 9. Gipspudsede vægge. ...
 Behandlingsanvisning:
 1. Slibning og afbørstning.
 2. Udgipsning og pletspartling med spartelmasse som L type 40.
 3. Grunding med grunder som L combigrund.
 4. Plastkridering, rulleduppet i finstruktur.
 5. 2 gange rulning acrylplastmaling, glans ...
 Forventet udfald: Dækket, lukket, glat og finstruktureret flade.
Samme behandling er foreskrevet for sengebygninger og foyer.
Formuleringen  

 af det forventede udfald er også den samme, dog med tilføjelsen  

»efter godkendt prøve«.
Der er til brug for denne sag afholdt syn og skøn ved arkitekt m.a.a.  

 Henning Graversen, der er afgået ved døden efter afgivelsen af sine  

 erklæringer af 26. januar 1988 og 20. september 1988. Det fremgår af  

 erklæringerne, at skønsmanden har besigtiget lokaliteterne den 15. og 23.  

 oktober og den 13. november 1987 før og efter igangsætningen af  

 malerbehandlingen, at han herunder fik forevist vægge henholdvis uden  

 slibning, med håndslibning og total maskinslibning, og at parterne var enige  

 om, at det foreviste kunne betragtes som repræsentativt.
Af erklæringerne  

 fremgår bl.a.:
 » Spørgsmål 1.
Er det af A2 ApS udførte gipsarbejde på de indvendige vægge i  

 behandlingsafsnit Nord behæftet med mangler? Svar 1.
 Efter de foreliggende oplysninger og det konstaterede findes det påvist,  

 at overfladerne på den udførte gipspuds i stort omfang har dannet  

 »sinterhud«, der nødvendiggør en nedslibning af overfladerne inden  

 den påregnede malerbehandling.
Det er ligeledes fundet påvist, at årsagen til den utilstrækkelige  

 vedhæftning mellem malingen og gipspudsen skyldes, at der i forbindelse med  

 udførelsen er opstået en svag zone tæt mod gipspudsens overflade.
Ved de  

 foretagne vedhæftningsprøver er der tydelige spor af bruddets/zonens  

 placering.
 Det er ikke påvist, om årsagen til problemet med »sinterhud« er  

 opstået på grund af udførelsesmetoden eller på grund af ugunstige  

 udtørringsforhold. ...
 Spørgsmål 2.
 I bekræftende fald ønskes manglerne og omfanget beskrevet (antal vægge).
 Svar 2.
 Det er ikke muligt på nuværende tidspunkt at angive et omfang/antal vægge,  

 men efter det oplyste skønnes det, at samtlige vægge i større eller mindre  

 omfang havde den i svar 1 beskrevne tilstand ved afleveringen.
 Spørgsmål 3.
Såfremt der efter skønsmandens opfattelse foreligger mangler, ønskes det  

 oplyst, om arbejdet er forskriftsmæssigt udført, herunder om L's anvisninger  

 er fulgt.
Det bemærkes i den forbindelse, at byggeledelsen har anmodet K A/S  

 om at udføre arbejdet i gipspuds i stedet for traditionel mørtelpuds.
Svar 3, jfr.
H 1.
Som nævnt i svar 1 er det ikke muligt at vurdere, om årsagen til, at  

 overfladerne har dannet »sinterhud«, er udførelsen eller  

 udtørringsforholdene, men det må bemærkes, at de to forhold skønnes indbyrdes  

 sammenhængende, og at firmaet må være vidende om, at der altid er en risiko  

 for dannelse af »sinterhud«, såfremt »fugtforholdene« i  

 forbindelse med den afsluttende filsning/glitning ikke er i orden.
Det  

 skønnes derfor, at arbejdet ikke er forskriftsmæssigt udført.
 Spørgsmål 4.
Kunne byggeledelsen under hensyn til årstiden for arbejdets udførelse  

 forvente, at maling kunne foretages uden den afslibning, som byggeledelsen nu  

 har iværksat? Svar 4.
Der er ikke foretaget en registrering af, hvorledes årstiderne har haft  

 indflydelse på dannelsen af »sinterhud«.
Men uanset hvorledes  

 overfladen bliver afleveret, må det påregnes, at der skal foretages en  

 slibning og omhyggelig afstøvning.
 Det skønnes, at byggeledelsen ikke kunne forudse, at der efter  

 afleveringen af gipspusoverfladerne skulle foretages en  

 »nedslibning« i stedet for en almindelig slibning, jf.  

 malerbeskrivelsen.
 Spørgsmål 5.
Hvad udgør merprisen for den iværksatte ekstra slibning, hvorved bemærkes,  

 at der formentlig indgår afslibning i malerentreprisen? Svar 5.
Det skønnes, at merprisen for den iværksatte slibning vil være ca. kr.  

 10,- pr. (m2) excl. moms.
Ved prisbedømmelsen er lagt til grund, at  

 ekstraydelsen alene omfatter en mere omfattende slibning end den påregnede  

 almindelige slibning.
 Spørgsmål 6.
Burde disse problemer ikke være konstateret langt tidligere, jf.  

 Behandlingsafsnit Syd, hvor tilsvarende problemstilling synes at foreligge? Svar 6.
 Med henvisning til, at der er ændret fra mørtelpuds til gipspuds, at der  

 er tale om et meget omfattende pudsearbejde, og at det er almindeligt kendt,  

 at vandbaserede malinger kan give vedhæftningsproblemer, skønnes det  

 naturligt, om der havde været foretaget prøver og forsøg, medmindre der på  

 forhånd var givet garantier eller oplysninger om, at de afleverede overflader  

 med gipspuds opfylder de samme udfaldskrav som den oprindeligt påregnede  

 mørtelpuds.
 Svar B 1.
 Begrebet »sinterhud« anvendes som betegnelse for et tyndt blankt  

 overfladelag, der er dannet af »slam« og som er så tæt i  

 strukturen, at der ikke kan foregå indsugning af vand.
 Det skønnes, at »sinterhud« kan forekomme, hvor der er ugunstige  

 udtørringsforhold.
 Der henvises iøvrigt til de fremlagte rapporter fra TI, O m.fl.
 Svar C 1.
 Der findes ikke specielle normer for vedhæftningsevnen mellem maling og  

 gipspuds, men det er almindeligt, at den såkaldte »tapeprøve«  

 anvendes som retningsgivende for vedhæftningsevnen på overflader til  

 malerbehandling.
 Spørgsmål D 1.
... oplyse, om der kan være andre årsager til  

 »sinterhud«-dannelsen end udførelsesmetoden eller  

 udtørringsforholdene.
Der tænkes i den forbindelse på, om der kan være tale  

 om en produktegenskab, der opstår hyppigere ved gipspuds end ved andre  

 pudstyper.
 Svar D 1.
 Det skønnes, at der er tale om en produktegenskab, når der opstår/dannes  

 »sinterhud« af nævnte årsager.
 Spørgsmål G 1.
(Der bedes om en nærmere uddybning af svar 3.) Svar G 1.
 I den i sagen fremlagte tyske vejledning, 8.90.10, nævnes bl.a. ved  

 manglende udluftning og derved forbundne ugunstige udtørringsforhold kan  

 disse lag (sinterhud) opstå'. Det er denne oplysning, er er lagt til grund  

 for besvarelsen.
 Endelig er det under forelæggelsen oplyst, at murerentreprenøren for  

 behandlingsafsnit Syd, F A/S, påtog sig udgiften ved nedslibningen m.v. af  

 dette behandlingsafsnit, og at samme firma i forbindelse med pudsarbejderne i  

 det senere sengeafsnit L har overtaget ansvaret for, at der ikke dannes  

 »sinterhud«.
 Der er under sagen afgivet forklaringer af murermester V (K A/S), arkitekt  

 Q (E), I (A2 ApS), arkitekt R (E), S, malermester T (H A/S) og ingeniør U  

 (Teknologisk Institut).
Murermester V har bl.a. forklaret, at man i firmaet K A/S havde regnet  

 med selv at udføre pudsearbejdet med mørtel, da man har folk til dette.
På et  

 møde i foråret 1985 blev han imidlertid uformelt spurgt, om man ikke kunne  

 anvende gipspuds.
Man kendte imidlertid ikke noget væsentligt til  

 egenskaberne ved gipspuds og havde navnlig intet hørt om sinterhud i  

 forbindelse hermed.
Det endte med, at firmaet tog kontakt til A2 ApS, der var  

 på pladsen og accepterede dettes tilbud om at udføre arbejdet.
Dette skete  

 for at efterkomme bygherrens ønske.
Baggrunden for, at man i acceptskrivelsen  

 forudsatte, at udførelsesmåden kunne godkendes af bygherren, var det nævnte  

 ukendskab til produktet, og at alt var foregået uden om firmaet.
Den nævnte  

 forudsætning blev alene tilkendegivet over for A2 ApS.
Pudsearbejdet blev  

 færdiggjort i slutningen af maj 1987. Man talte nok om, at malingen faldt af  

 i foråret 1987, men der skete ingen henvendelse herom i relation til K A/S  

 før i juni måned, heller ikke fra A2 ApS.
Vidnet hørte derimod fra folk ansat  

 hos G A/S noget om, at dette firma var blevet orienteret omkring marts måned  

 1987.
Arkitekt Q har bl.a. forklaret, at det var F A/S, der rettede henvendelse  

 om anvendelse af gipspuds i stedet for cementmørtel, da man på daværende  

 tidspunkt ikke kunne få kvalificerede murere til pudsearbejdet.
Byggeledelsen  

 afviste i første omgang, men da man følte sig presset af situationen,  

 begyndte man selvstændigt at undersøge egenskaberne ved gipspuds.
Man havde  

 ganske vist haft dårlige erfaringer med de våde rum på xxx sygehus, hvor man  

 havde anvendt gipspuds fra J, men hørte nu kun rosende omtale om anvendelsen  

 af gipspuds, bl.a. i forbindelse med yyy sygehus.
Byggeledelsen og bygherren  

 accepterede dog sluttelig anvendelsen af gipspuds, idet man samtidig gav  

 udtryk for de dårlige erfaringer med produktet J.
F A/S foreslog anvendelsen  

 af L.
Byggeledelsen fik udleveret tysksproget materiale herom; det gav ikke  

 anledning til overvejelser.
Der blev endvidere lavet en prøverum med  

 gipspuds.
Byggeledelsen fandt ikke negative egenskaber ved pudsen og  

 godkendte udførelsen med henblik på udfaldskrav og den visuelle fremtræden,  

 men tog ikke på noget tidspunkt tefa-tape-prøver på den umalede gipspuds.  

 Byggeledelsen havde ikke kendskab til sinterhud.
En oversættelse af et telex  

 af 19. oktober 1983 fra hr.
Rickel om sinterhud (sagens bilag U 1) siger ikke  

 vidnet noget.
Vidnet drøftede med malerentreprenøren, om der var problemer  

 med at male på gisppuds; maleren mente, at der ville blive tale om samme  

 almindelige slibning som ved mørtel.
Det var først efter, at problemerne var  

 opstået, at vidnet - blandt andet brochuremateriale sendt fra K - modtog en  

 kopi af den tyske malervejledning 8.90.10. Vidnet havde ikke hæftet sig ved  

 henvisningen dertil i det øvrige materiale.
Han kan dog ikke tro, at man på  

 arkitektkontoret ikke skulle have haft specialbrochuren for maleren, da man  

 udarbejdede malerentreprisen.
Der blev først lavet prøverum af maler i  

 begyndelsen af februar 1987, da gipspudsen i behandlingsafsnit Syd havde  

 været påsat i 3/4 år.
Man nåede aldrig at tage tefa-tape-prøver af malingen.  

 Da der ikke var opstået problemer med produktet i behandlingsafsnit Syd,  

 spurgte byggeledelsen G A/S, om dette firma havde noget imod at skifte til  

 gipspuds i behandlingsafsnit Nord, hvad man ikke havde.
Da man i slutningen  

 af februar 1987 efter en vandskade konstaterede problemet med vedhæftningen,  

 regnede man i første omgang med, at det var et problem i relation til  

 malerentreprisen.
Selv om teorien om sinterhud blev nævnt den 9. marts 1987,  

 nåede pudsearbejdet at blive færdigt, før man gjorde gældende, at det var  

 pudsen, der var årsag til problemerne.
Man fandt ikke anledning til at  

 standse pudsearbejdet; iøvrigt havde manden fra A2 ApS, der hele tiden var  

 inddraget i sagen, fastholdt, at pudsearbejdet var i orden.
F A/S indvilgede  

 i at afhjælpe i behandlingsafsnit Syd; byggeledelsen lod afhjælpningen udføre  

 i behandlingsafsnit Nord, da G A/S nægtede at afhjælpe.
Man fandt det  

 naturligt at betale samme pris som F A/S, da denne forekom rimelig.
I har bl.a. forklaret, at A2 ApS er et gammelt murerfirma, der siden 1979  

 har været primus motor i anvendelsen af gipspuds i Danmark.
Man har for det  

 meste anvendt produktet J, hvis egenskaber ikke adskiller sig fra  

 L-produktet.
Vidnet har på amtssygehuset i yy-by prøvepudset med begge  

 produkter, og begge fik sinterhud.
Dette er en produktegenskab, der  

 manifesterer sig under visse forhold.
Som nævnt i notatet af 15. februar  

 1989, bestemte F A/S i forening med K, at der i behandlingsafsnit Syd skulle  

 benyttes L.
Der blev ikke foreskrevet noget med hensyn til arbejdsmetoden.
Da  

 V fra K A/S på et tidspunkt besøgte arbejdspladsen, talte man om  

 pudsearbejdet i behandlingsafsnit Nord, og det endte, da dette firma var  

 blevet opfordret til at anvende gipspuds, med, at A2 ApS blev anmodet om at  

 fremkomme med tilbud.
Det i acceptskrivelsen tagne forbehold om bygherrens  

 godkendelse af udførelsesmetoden var ikke blevet drøftet parterne imellem og  

 må være udtryk for en aftale mellem arkitekt Q, bygherren og G A/S.
A2 ApS  

 blev ikke indkaldt til byggemøder.
Der blev ikke pudset i noget prøverum i  

 dette behandlingsafsnit.
Arbejdet i de to afsnit forløb kontinuerligt, og man  

 fik kun det indtryk, at arbejdet blev anset for at være tilfredsstillende.
Da  

 problemerne med vedhæftningen opstod, fik A2 ApS ikke besked om at standse  

 arbejder, som iøvrigt var konditionsmæssigt, og firmaet udførte de sidste 20%  

 på samme måde som de første 80% af arbejdet.
Vidnet havde intet kendskab til  

 malerbeskrivelsen og i det hele til problemerne omkring malingens  

 vedhæftning.
Arkitekt R har bl.a. forklaret, at han, der er akademisk arkitekt, blev  

 antaget af E til at føre fagtilsyn med malerarbejdet.
Han har ikke været med  

 til at lave malerbeskrivelsen.
Han var vidende om, at der var sket en ændring  

 fra mørtel til gips, og havde ikke kendskab til, at gipspudsede vægge skulle  

 frembyde malerproblemer, men havde tværtimod i anden sammenhæng gode  

 erfaringer efter foretagne tapeprøver på malingen.
Da vidnet konstaterede, at  

 malingen i februar-marts 1987 var gået af som et tapet, var man i første  

 omgang inde på, at der kunne være begået en fejl med hensyn til grunderen, og  

 der blev derfor gennem malerentreprenøren anstillet undersøgelser bl.a.  

 gennem Teknologisk Institut.
Man forsøgte tape-prøver på malingen forskellige  

 steder, men da malingen var frisk, var der problemer med at få tapen til at  

 tage fat.
Dette kan først ske efter 3 måneder.
Der var tale om sædvanlige  

 malingsprodukter.
G A/S var ikke blevet orienteret om valget.
Vidnet blev  

 bekendt med L's malerbeskrivelse 8.90.10 straks efter modtagelsen af samme,  

 muligt efter at problemerne var opstået.
S har bl.a. forklaret, at han, der i foråret 1983 blev ansat som  

 bygherrekonsulent og skulle være bindeleddet mellem sygehusudvalget og  

 pladsen, i sin tid blev kontaktet af X fra F A/S om anvendelse af gipspuds på  

 grund af mangel på murere.
X ønskede og fik kontakt herom med E  

 zzz-by-kontor.
Malermester T har bl.a. forklaret, at H A/S havde malerentreprisen for  

 begge behandlingsafsnit, der blev malet kontinuerligt fra november-december  

 1986. Vidnet havde ikke selv erfaringer med maling på gipspuds, men  

 kontaktede en kollega, der havde haft gode erfaringer hermed på sygehuset i  

 yyy-by og blot tog forbehold om, at der gik mere grundfarve til.
Han  

 indhentede ikke særlige oplysninger om L, men fik af byggeledelsen forevist  

 noget materiale på tysk og dansk.
Han hæftede sig ved, at der fandtes et blad  

 om overfladebehandling, og at der kunne fremkomme sinterhud, hvis der ikke  

 blev luftet ud under pudsearbejdet.
Vidnet lavede i oktober-november 1986 et  

 prøverum.
Interessen samlede sig om malingens struktur.
Der blev derimod ikke  

 taget vedhæftningsprøver, og sådanne kunne også først tages efter en tid, da  

 den anvendte svenske maling havde en sen optørringstid.
De pudsede vægge  

 fremstod som meget pæne uden spor af »udblomstring«.
Vidnet  

 erkender, at tape-prøven er beskrevet i Malerfagligt Behandlings-Katalog, men  

 foretog ikke vedhæftningsprøver for at afprøve pudsens kvalitet.
Der ville  

 blot være sket det, at tapen havde trukket støv af.
Vidnet hvde ingen  

 mulighed for at kontrollere pudslagets bæredygtighed.
Arbejdet standsede i  

 februar 1987 på grund af kulden.
Da vedhæftningsproblemet blev konstateret,  

 gik der 2-3 uger, inden man forlod tanken om malingen som årsag.
Der var  

 trukket op til 2-3 mm gipspuds af sammen med malingen.
Vidnet har iagttaget  

 pudsearbejdet.
Der er gået op til 2 1/2 time, inden filtsningen er sket.
Der  

 blev til opfugtning benyttet en vandslange med studs, ikke med forstøver, og  

 der blev påført meget vand.
Vidnet har endelig redegjort for  

 kalkulationsgrundlaget for tilbuddet til F A/S om afslibning m.v. for 22 kr.  

 pr. (m2) excl. moms.
Ingeniør Y har bl.a. forklaret, at der på prøver af den afskallede maling  

 ses strukturer fra filtsningen.
Det viser, at der over den oprindelige,  

 tørrede struktur er påført et nyt lag gips.
En af vidnets medarbejdere har i  

 en rapport anført, at der før filtsningen blev spulet over med en vandslange,  

 og at væggene var våde flere døgn efter.
Efter vidnets opfattelse er der i  

 denne sag ikke tale om sinterhud, idet en sådan ikke ville have tilladt, at  

 der på malingslaget var de nævnte filtsestrukturer.
Teknologisk Institut  

 fandt ved forsøg frem til, at der skulle slibes fra 1-2 til flere mm gipspuds  

 af, før vedhæftningsevnen var i orden.
Efter vidnets opfattelse var den af H  

 A/S anvendte slibemetode billigere end de i Teknologisk Instituts erklæring  

 af 24. marts 1987 foreslåede.
 Klagerens advokat og indklagede A2 ApS' advokat har til støtte for  

 klagerens påstand over for indklagede z Amtskommune principalt gjort  

 gældende, der ikke af amtskommunen er ført bevis for, at de omhandlede  

 gipspudsede vægge var behæftet med mangler på afleveringstidspunktet, og at  

 de konstaterede sinterhuddannelser var produktegenskaber, som entreprenørerne  

 er ansvarlige for.
Årsagen til eventuelle mangler skyldes i hvert fald ikke håndværksmæssige  

 fejl vedrørende udførelsen af pudsearbejdet eller forhold under entreprisen  

 iøvrigt, som entreprenørerne er ansvarlige for.
Der er herved navnlig henvist  

 til, at bygherren måtte være bekendt med og bære risikoen for forekomst af  

 sinterhud ved anvendelsen af det af bygherren ensidigt valgte pudsemiddel, at  

 der i forbindelse med pudsearbejdets påbegyndelse i behandlingsafsnit Syd  

 blev foretaget vægpudsning i et prøverum, hvor arbejdet blev godkendt af  

 byggeledelsen, at det ikke er påvist, at der er forskelligheder mellem  

 væggene i prøverummet og i de øvrige rum, hvorfor det ikke kan lægges  

 pudseentreprenøren til last, at der ikke også blev foretaget pudseprøver i  

 behandlingsafsnit Nord, at bygherren ikke har ført tilstrækkeligt tilsyn med  

 arbejdet, at der ikke er reklameret rettidigt, at entreprenøren for  

 malerarbejdet var forpligtet til før påbegyndelsen af sin entreprise at  

 undersøge, om pudsearbejdet var udført konditionsmæssigt, og at  

 vægpudsentreprenøren i mangel af anden aftale og reklamation måtte forvente,  

 at den i malerentreprisen foreskrevne slibning også skulle vedrøre  

 sinterhuddannelse.
Subsidiært er det gjort gældende, at afhjælpningsudgifterne udgør et langt  

 lavere beløb, højst 10 kr./(m2) excl. moms som anført af skønsmanden, der  

 også har erklæret, at ekstraydelsen alene er en mere omfattende slibning end  

 den påregnede, som henhørte under malerentreprisen.
Der bør i et tilfælde som  

 det foreliggende, hvor indklagede den 8. august 1987 egenmægtigt har hævet et  

 beløb på den af klageren stillede garantikonto, betales procesrente allerede  

 fra dette tidspunkt.
Indklagede z Amtskommunes advokat har bl.a. anført, at der på de  

 gipspudsede vægge er dannet et slamlag (ikke sinterhud, jfr. de konstaterede  

 filtsespor), der må betragtes som en mangel, at årsagen dertil skyldes  

 håndværksmæssige fejl ved udførelsen af gipspudsearbejdet, der ikke er  

 foregået i overensstemmelse med L's forskrifter, at den udførende entreprenør  

 er ansvarlig for den manglende konditionsmæssige udførelse af sin egen  

 entreprise, at bygherren har ført tilstrækkeligt tilsyn med pudsearbejdet,  

 hvorved bemærkes, at det ikke har haft betydning, at der ikke i et prøverum  

 blev foretaget kontrol af gipspudsens vedhæftningsevne, jfr.
Teknologisk  

 Instituts oplysning om, at overfladen tålte slibning med karborundumsten, at  

 bygherren har reklameret rettidigt over for klageren, der på samme måde som  

 A2 ApS løbende blev gjort bekendt med problemerne, og at amtskommunen ikke  

 ved sin accept af anvendelsen af gipspuds eller ved udformningen af  

 malerbeskrivelsen var eller burde have gjort opmærksom på risikoen for  

 dannelse af slam eller sinterhud.
Der påhviler iøvrigt klageren, der har haft  

 valgfrihed med hensyn til, hvilket bestemt produkt der skulle benyttes i  

 behandlingsafsnit Nord, et strengt ansvar efter købelovens § 43.
Det af amtskommunen afholdte beløb til slibearbejde svarer til den  

 nødvendige ekstra omkostning dertil og er iøvrigt i overensstemmelse med,  

 hvad det kostede at afslibe væggene i behandlingsafsnit Syd, hvorfor det er  

 med rette, at amtskommunen, da klageren nægtede selv at foretage afhjælpning,  

 har hævet det omtvistede beløb.
Når yderligere tages hensyn til, at der skal  

 tillægges moms, må også denne indklagedes selvstændige påstand tages til  

 følge.
Denne indklagede har i hvert fald protesteret mod, at der tilkendes  

 klageren procesrente fra noget tidligere tidspunkt end sagens indbringelse  

 for voldgiftsnævnet.
 Til støtte for påstanden over for indklagede A2 ApS har klageren anført,  

 at ansvaret i det omfang, hvori voldgiftsretten måtte statuere, at bygherrens  

 mangelsindsigelser er berettigede, påhviler denne indklagede som udførende  

 entreprenør.
 Indklagede A2 ApS har til støtte for sin påstand om frifindelse for den  

 af klageren nedlagte påstand i det væsentlige gjort de samme synspunkter  

 gældende som ovenfor anført.
 Voldgiftsretten udtaler:
Der er efter det oplyste ikke grundlag for en antagelse af, at det af  

 skønsmanden konstaterede ikke skulle være repræsentativt for hele det i  

 behandlingsafsnit Nord udførte pudsearbejde, jfr. navnlig skønsmandens  

 erklæring og den i denne citerede enighed mellem parterne om  

 repræsentativiteten.
Det må herefter - i det væsentlige i overensstemmelse  

 med skønserklæringen - lægges til grund, at overfladerne på den udførte  

 gipspuds i vidt omfang har dannet enten en »sinterhud« eller et  

 slamlag, som har medført, at der tæt ved gipsens overflade er opstået en svag  

 zone, i hvilken der efter påføring af malingen er opstået brud.
Det må  

 endvidere lægges til grund, at det nævnte lag er opstået som følge af det  

 valgte gipsprodukts egenskaber med eller uden forbindelse med, at der under  

 udførelsen er tilført pudsen mere vand end foreskrevet for det pågældende  

 produkt, fordi der glittet senere end foreskrevet, eller fordi  

 udtørringsforholdene ikke har været som forudsat i arbejdsbeskrivelsen for  

 produktet.
Endelig må det lægges til grund, at forekomsten af det nævnte lag  

 har nødvendiggjort en nedslibning af overfladerne, inden den påregnede  

 malerbehandling kunne udføres.
Efter bevisførelsen må det antages, at amtskommunen accepterede at benytte  

 gipspuds i det sydlige behandlingsafsnit efter forslag fra murerfirmaet F, at  

 det var dette murerfirma, der valgte at anvende L-produktet, og at  

 amtskommunen derpå for det nordlige behandlingsafsnits vedkommende over for  

 murerentreprenøren herfor, G A/S, udtrykte ønske om, at der også der blev  

 anvendt gipspuds uden herved at nævne noget bestemt produkt.
Det må lægges  

 til grund, at A2 ApS selv har valgt i nordafsnittet at fortsætte med  

 anvendelsen af L-produktet.
 Da det ikke af klageren eller A2 ApS er godtgjort, at det ikke var muligt  

 at fremskaffe et gipsprodukt, der korrekt opsat var fuldt anvendeligt som  

 grundlag for den påregnede malerbehandling, findes klageren over for  

 amtskommunen at være erstatningspligtig i anledning af den konstaterede  

 vedhæftningsmangel, ligesom A2 ApS er erstatningsansvarlig over for klageren  

 herfor.
 Selvom der af A2 ApS blev foretaget prøveopsætning af gipspudsen før  

 begyndelsen af det omfattende arbejde i behandlingsafsnit Syd, blev der fra  

 amtskommunens tilsyns side ikke på noget tidspunkt inden konstateringen af  

 det pågældende vedhæftningsproblem foretaget nogen kontrol af pudslagets  

 styrke uden eller med påført maling, skønt dette måtte anses for at være et  

 selvfølgeligt led i tilsynsopgaverne.
Denne undladelse må under de foreliggende omstændigheder antages at have  

 haft meget væsentlig betydning for skadens opståen i behandlingsafsnit Nord  

 og for dens omfang der, hvorved også bemærkes, at der efter det oplyste  

 resterede ca. 20% af pudsearbejdet, da skaden manifesterede sig.
Under hensyn  

 hertil findes erstatningskravet skønsmæssigt at burde nedsættes med to  

 trediedele.
Det må efter skønserklæringen lægges til grund, at skønsmanden har udøvet  

 sit skøn over afslibningsomkostningernes størrelse på grundlag af en  

 besigtigelse af hele afslibningsarbejdet.
Der findes ikke i det af indklagede  

 anførte at være grundlag for at fravige skønnet, hvorefter omkostningerne har  

 været 10 kr./(m2) excl. moms.
Herefter tages klagerens påstand til følge som nedenfor anført.
Af de af  

 klageren anførte grunde, jfr. herved rentelovens § 3, stk. 5, tiltrædes det,  

 at der tilkendes denne procesrente allerede fra den 8. august 1987, da  

 amtskommunen hævede beløbet på garantikontoen.
 Der er ved fastsættelsen af sagens omkostninger taget hensyn til, at  

 klageren og indklagede A2 ApS har betalt omkostningerne ved  

 skønserklæringerne med henholdsvis 7.400 kr. og 4.770 kr.
 Derfor bestemmes:
 Indklagede z Amtskommune skal til klageren, K A/S, betale 267.959,87 kr.  

 med sædvanlig procesrente fra den 8. august 1989, til betaling sker, samt  

 sagens omkostninger med 25.000 kr.
 Klageren frifindes for den af amtskommunen nedlagte selvstændige påstand.
 Indklagede A2 ApS skal til klageren K A/S, betale 60.764,13 kr. med  

 sædvanlig procesrente fra den 8. august 1989, til betaling sker, samt sagens  

 omkostninger med 10.000 kr.
 Af de med voldgiftssagen forbundne omkostninger betaler til  

 voldgiftsretten den indklagede amtskommunen to trediedele, indklagede A2 ApS  

 een trediedel.
De nævnte beløb skal betales inden 14 dage efter denne kendelses  

 afsigelse.
København, den 4. december 1991 Sven Bork Sven Ziegler Flemming Jensen p.v.c.
