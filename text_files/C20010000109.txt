Cirkulære  

 om fri bil og hovedaktionærers med fleres  

 personalegoder og udbytter 1. Indledning Ved lov nr. 458 og lov nr. 459 af 31. maj 2000 blev der gennemført  

 ændringer af personalegode og udbyttebeskatningen.
Lov nr. 458 af 31.  

 maj (lovforslag L 238) vedrører ændringer af beskatningen af fri  

 bil og lov nr. 459 af 31. maj 2000 (lovforslag L 237 og dele af L 238)  

 vedrører bl.a. ændringer af beskatningen af direktører  

 eller andre ansatte med væsentlig indflydelse på egen  

 aflønningsform, der modtager personalegoder eller udbytte i form af  

 fri helårsbolig, fri sommerbolig, fri lystbåd og fri bil  

 (sidstnævnte kun i form af udbytte).
 Cirkulæret gennemgår ændringerne i både lov nr.  

 458 og lov nr. 459 af 31. maj 2000.
Lovene gennemfører ændret beskatning af direktører og  

 andre ansatte med væsentlig indflydelse på egen  

 aflønningsform, der modtager personalegoder i form af fri  

 helårsbolig, fri sommerbolig eller fri lystbåd.
Endvidere  

 ændres opgørelsen af den skattepligtige værdi af fri  

 bil.
 Udbytte til en hovedaktionær i form af, at denne får stillet  

 en fri bil, en fri sommerbolig, en fri lystbåd eller en fri  

 helårsbolig til rådighed, beskattes efter lovændringerne  

 som personlig indkomst hos hovedaktionæren.
 Samtidig er pligten til at betale arbejdsmarkedsbidrag og foretage  

 særlig pensionsopsparing udvidet i forhold til hovedaktionærer  

 m.fl., der modtager de pågældende goder som led i et  

 ansættelsesforhold eller i form af udbytte.
 Der er ligeledes indført begrænset skattepligt for  

 helårsboliger, sommerboliger eller lystbåde, som stilles til  

 rådighed som led i et ansættelsesforhold her i landet, hvor den  

 ansatte er direktør eller anden medarbejder med væsentlig  

 indflydelse på egen aflønningsform.
 Indberetningspligten er udvidet for personer/selskaber, der tildeler en  

 ansat hovedaktionær m.fl. et af de pågældende goder.
2. Fri bil Ændringerne i lov nr. 458 af 31. maj 2000 finder anvendelse på  

 alle, der får stillet en bil til rådighed for privat benyttelse  

 af en arbejdsgiver m.v. som nævnt i ligningslovens § 16,  

 stk. 1. Bestemmelsen finder som hidtil anvendelse, hvis den fri bil  

 modtages som led i et ansættelsesforhold eller som led i en aftale om  

 ydelse af personligt arbejde i øvrigt.
Tilsvarende gælder  

 personer, der er valgt til medlem af bestyrelser, udvalg, kommissioner,  

 råd, nævn eller andre kollektive organer, herunder Folketinget og  

 kommunalbestyrelser.
Den skattepligtige værdi af at få stillet en fri bil til  

 rådighed for privat benyttelse er ændret og fastsættes  

 herefter til 25 pct. af den del af bilens værdi, der ikke overstiger  

 300.000 kr., og 20 pct. af resten.
Bilens skattepligtige værdi beregnes  

 dog mindst af 160.000 kr.
Udover de nye procentsatser for beregning af den skattepligtige  

 værdi af fri bil er der ikke gennemført ændringer i de  

 gældende regler i ligningslovens § 16, stk. 4, for beskatning  

 af fri bil.
Opgørelse af bilens værdi, fastlæggelse af  

 rådigheden over bilen m.v. sker derfor efter de hidtil gældende  

 regler.
 Der er indført en særlig overgangsregel for biler anskaffet  

 inden den 29. marts 2000, se nærmere herom i afsnit 8.1.
3. Fri helårsbolig, fri sommerbolig og fri lystbåd Ændringerne i personalegodebeskatningen for fri helårsbolig,  

 fri sommerbolig og fri lystbåd angår - i modsætning til de  

 ændrede procentsatser for fri bil - kun en bestemt personkreds.  

 På baggrund heraf beskriver cirkulæret først den omfattede  

 personkreds, hvorefter de nye beskatningsregler for hver enkelt personalegode  

 gennemgås.
3.1. Personkredsen De ændrede regler for beskatning af personalegoder i form af  

 sommerbolig, lystbåd og helårsbolig finder kun anvendelse for en  

 bestemt personkreds nemlig »en ansat direktør eller en anden  

 medarbejder med væsentlig indflydelse på egen  

 aflønningsform«.
Ved afgrænsningen af den omfattede personkreds er valgt samme  

 afgrænsning som i den hidtil gældende bestemmelse i  

 ligningslovens § 16, stk. 9. Afgørelsen af hvilke personer,  

 der er omfattet af »en ansat, der er direktør eller en anden  

 medarbejder med væsentlig indflydelse på egen aflønning«  

 beror på en konkret skønsmæssig vurdering af samtlige  

 forhold i ansættelsesforholdet.
Det er ikke muligt præcist at  

 angive, hvilke personer der vil være omfattet - det afgørende  

 er, om vedkommende konkret har væsentlig indflydelse på egen  

 aflønningsform.
En direktør-titel er derfor ikke i sig selv nok  

 til at være omfattet af personkredsen.
Det er endvidere en betingelse,  

 at personen er ansat.
Dette indebærer, at f.eks. bestyrelsesmedlemmer  

 ikke er omfattet af reglerne, medmindre de tillige er ansatte med  

 væsentlig indflydelse på egen aflønningsform.
Vedkommende  

 skal ikke nødvendigvis være (hoved)aktionær, men en ansat  

 hovedaktionær vil imidlertid altid være omfattet.
Der skal være tale om en væsentlig indflydelse på,  

 hvordan aflønningen sker.
Det er således ikke nok, at den  

 pågældende person har indflydelse på sin  

 aflønningsform eksempelvis ved, at den ansatte kan vælge at  

 få en del af sin løn udbetalt i naturalier.
Af forhold, der  

 peger i retning af væsentlig indflydelse, kan nævnes besiddelse  

 af en stor del af aktiekapitalen i selskabet og/eller råden over en  

 stor del af stemmeværdien i selskabet - uden at den  

 pågældende person er hovedaktionær som defineret i  

 aktieavancebeskatningslovens § 11, stk. 2-4. Endvidere kan en meget  

 betydelig løn, en indflydelsesrig position i selskabet via en  

 høj overordnet stilling eller andre forhold, der viser, at den  

 pågældende har væsentlig indflydelse på  

 arbejdsgiveren/selskabets ledelse, pege i retning af, at den  

 pågældende har væsentlig indflydelse på egen  

 aflønningsform.
I cirkulæret anvendes »en ansat hovedaktionær m.fl.« til at  

 beskrive den omfattede personkreds.
Det, der anføres vedrørende  

 hovedaktionærer, gælder tilsvarende for hovedanpartshavere.
 Med hensyn til afgrænsningen af personkredsen i relation til udbytte  

 i form af fri bil, fri helårsbolig, fri sommerbolig og fri  

 lystbåd, henvises til afsnit 4.1.
3.2. Fri sommerbolig Ved den nye bestemmelse i ligningslovens § 16, stk. 5, 2. pkt.,  

 er der indført en formodningsregel, hvorefter en ansat  

 hovedaktionær m.fl., der som led i et ansættelsesforhold  

 får stillet en sommerbolig til rådighed, anses for at have  

 sommerboligen til rådighed hele året.
Procentsatserne er ikke ændret.
Det vil sige, at den ansatte  

 hovedaktionær m.fl. beskattes i ugerne 22-34 af et beløb  

 svarende til ½ pct. pr. uge af ejendomsværdien for sommerboligen.
For  

 årets øvrige uger udgør procentsatsen ¼ pct. pr. uge.
Har  

 en ansat hovedaktionær m.fl. rådighed over en sommerbolig hele  

 året, indebærer formodningsreglen således, at den  

 skattepligtige værdi pr. år udgør 16, 25 pct. af  

 ejendommens værdi.
 I rådighedsbegrebet tages ikke hensyn til, at en sommerbolig  

 ifølge planlovgivningens regler kun må anvendes i et  

 begrænset omfang en vis del af året.
Ligesom hidtil værdiansættes sommerboliger, der er beliggende  

 her i landet, med udgangspunkt i den offentlige vurdering pr. 1. januar i  

 brugsåret.
For ejendomme/lejligheder, hvor der ikke foreligger en  

 offentlig vurdering, f. eks. sommerboliger i udlandet, ansættes  

 ejendomsværdien efter et skøn.
3.2.1. Formodningsreglens anvendelsesområde Beskatning efter formodningsreglen forudsætter, at der er tale om en  

 ansat hovedaktionær m.fl., se nærmere om afgrænsningen af  

 personkredsen i afsnit 3.1. Der er ikke foretaget ændringer i de  

 gældende regler for beskatning af ansatte uden væsentlig  

 indflydelse på egen aflønningsform, der får stillet en fri  

 sommerbolig til rådighed.
Formodningsreglen gælder kun, såfremt den ansatte  

 hovedaktionær m.fl. råder privat over sommerhuset.
Det er  

 således rådigheden og ikke kun den faktiske anvendelse af godet,  

 der beskattes.
Dette er ikke ensbetydende med, at det forhold, at et selskab  

 ejer/lejer en sommerbolig, medfører, at en ansat hovedaktionær  

 m.fl. bliver beskattet heraf.
Afgørelsen af, om den ansatte  

 hovedaktionær m.fl. har rådighed over en sommerbolig, beror  

 på en konkret skønsmæssig vurdering.
 Formodningsreglen finder herudover ikke anvendelse på  

 personalesommerhuse.
3.2.1.1. Personalesommerhus Den ansatte hovedaktionær m.fl. skal på lige fod med andre  

 ansatte kunne anvende et personalesommerhus uden at blive omfattet af  

 formodningsreglen.
Formodningsreglen finder derfor ikke anvendelse,  

 såfremt sommerboligen som led i et ansættelsesforhold stilles til  

 rådighed for andre ansatte i 13 uger eller mere pr. år.
Heraf  

 skal mindst 8 af de 13 uger ligge i højsæsonen (dvs. i ugerne  

 22-34). Det er en betingelse, at disse andre ansatte ikke har væsentlig  

 indflydelse på egen aflønningsform, se afsnit 3.2.3., ligesom de  

 ikke må være nærtstående.
Nærtstående defineres som den skattepligtiges  

 ægtefælle, forældre og bedsteforældre samt  

 børn og børnebørn og disses ægtefæller eller  

 dødsboer efter de nævnte personer.
Stedbarns- og adoptivforhold  

 sidestilles med ægte slægtskabsforhold.
En ansat hovedaktionær m.fl., som anvender et personalesommerhus,  

 beskattes på samme måde som enhver anden ansat.
Det vil sige, at  

 der skal kun ske beskatning i de uger, hvor personalesommerhuset stilles til  

 rådighed for den ansatte hovedaktionær m.fl.
De mest attraktive uger i et sommerhus er ugerne 22-34 (slutningen af maj  

 til slutningen af august). Højsæsonen er således på  

 13 uger.
Den ansatte hovedaktionær m.fl. kan derfor selv holde op til 5  

 ugers sommerferie i sommerboligen i højsæsonen, uden at  

 sommerboligen mister sin status som personalesommerhus, såfremt  

 sommerboligen stilles til rådighed for andre ansatte i resten af  

 højsæsonen og minimum 5 uger udenfor  

 højsæsonen.
 Det vil være muligt at dokumentere, at en selskabsejet sommerbolig  

 har været stillet til rådighed for andre ansatte end den ansatte  

 hovedaktionær m.fl., da selskabet som arbejdsgiver har  

 indberetningspligt på sommerboliger stillet til rådighed for  

 ansatte, jf. § 11, stk. 2, nr. 5, i  

 indberetningsbekendtgørelsen (bekendtgørelse nr. 1069 af 17.  

 december 1999).
 I tilfælde af, at sommerboligen er udlejet - til ansatte og  

 ikke-ansatte - vil antallet af udlejningsdage evt. kunne dokumenteres via  

 bogføringen af lejeindtægterne i selskabet.
3.2.2. Nedslag i beskatningen Finder formodningsreglen anvendelse, kan der ske nedslag i beskatningen  

 som følge af, at andre råder over sommerhuset eller ved  

 egenbetaling for rådigheden til arbejdsgiveren.
Er sommerboligen udlejet til andre eller stillet til rådighed for  

 andre ansatte, har den ansatte hovedaktionær m.fl. ikke sommerboligen  

 til sin rådighed hele året.
Den skattepligtige værdi  

 nedsættes forholdsmæssigt efter antallet af dage, sommerboligen  

 stilles til rådighed for eller udlejes til andre personer (ansatte og  

 ikke-ansatte). Det er et krav, at disse personer ikke er  

 nærtstående.
 Det er endvidere et krav, at nedslaget ikke gives i situationer, hvor  

 flere ansatte hovedaktionærer m.fl. råder over den samme  

 sommerbolig, ellers ville der ske en form for dobbeltnedslag, i og med der  

 samtidig er indført en særregel, der tager højde for  

 disse situationer, se nærmere herom nedenfor.
 Hvis selskabet/virksomheden benytter sommerboligen f.eks. til  

 indkvartering af forretningsforbindelser, skal den skattepligtige værdi  

 for den ansatte hovedaktionær m.fl., også nedsættes, da  

 boligen er stillet til rådighed for andre.
 Er en fri sommerbolig eksempelvis i et givet år stillet til  

 rådighed i 10 dage i højsæsonen for andre ansatte end den  

 ansatte hovedaktionær m.fl., vil der ske en nedsættelse af den  

 skattepligtige værdi for den ansatte hovedaktionær m.fl. med 0,71  

 pct.-point ud af 16,25 pct.-point (1 uge i højsæsonen (½ pct.) +  

 3 dage af en uge i højsæsonen (3/7 uge à ½ pct.) = 10/14  

 pct. = 0,71pct.). Den skattepligtige værdi af at have huset til  

 rådighed hele året er herefter 16,25 pct. - 0,71 pct. = 15,54  

 pct. af ejendommens værdi.
Anvendes dele af sommerboligen udelukkende erhvervsmæssigt, anses  

 denne del af sommerboligen ikke for at være stillet til den ansatte  

 hovedaktionær m.fl.´s rådighed.
Den erhvervsmæssige del  

 fragår således i beregningsgrundlaget.
 Den skattepligtige værdi nedsættes som hidtil med den  

 skattepligtiges betaling til arbejdsgiveren m.fl. for råderetten.
3.2.3. Flere ansatte hovedaktionærer m.fl. råder over samme  

 sommerbolig I de tilfælde, hvor flere ansatte hovedaktionærer m.fl.  

 råder over den samme sommerbolig, fordeles den skattemæssige  

 værdi ligeligt.
Dette indebærer, at når to ansatte  

 hovedaktionærer m.fl. har rådighed over den samme sommerbolig,  

 beskattes de hver af halvdelen af sommerboligens skattemæssige  

 værdi, uanset den indbyrdes fordeling af anvendelsen.
Ansatte  

 hovedaktionærer m.fl., der råder over samme sommerbolig, vil  

 få nedslag i beskatningen, hvis andre personer (ansatte og  

 ikke-ansatte) råder over sommerboligen.
Det er et krav, at disse  

 personer ikke er nærtstående.
3.3. Fri lystbåd Ved den nye bestemmelse i ligningslovens § 16, stk. 6, 2. pkt.,  

 er der indført en formodningsregel, hvorefter en ansat  

 hovedaktionær m.fl., der som led i et ansættelsesforhold  

 får stillet en lystbåd til rådighed, anses for at have  

 lystbåden til rådighed hele året.
Den ansatte hovedaktionær m.fl. beskattes som hidtil af 2 pct. pr.  

 uge af bådens anskaffelsessum inkl. moms og levering.
Formodningsreglen  

 indebærer, at såfremt den ansatte hovedaktionær m.fl. har  

 lystbåden til rådighed hele året, udgør den  

 årlige skattepligtige værdi 104 pct. af bådens  

 anskaffelsessum inkl. moms og levering.
Ligesom efter de tidligere gældende regler er det i  

 værdiansættelsen forudsat, at arbejdsgiveren/selskabet betaler  

 alle udgifter vedrørende båden, f.eks. fast havneplads.
Dette  

 gælder dog ikke arbejdsgiverens betaling af havneplads i  

 gæstehavne.
 Båden anses - i modsætning til, hvad der gælder for en  

 personalelystbåd - at være til rådighed, selvom den er lagt  

 på land en del af året som følge af forsikringskrav.
 Bestemmelsen er udformet på samme måde som bestemmelsen om  

 frit sommerhus.
3.3.1. Formodningsreglens anvendelsesområde Ligesom for fri sommerbolig forudsætter anvendelsen af  

 formodningsreglen, at der er tale om en person omfattet af personkredsen »en  

 ansat hovedaktionær m.fl.«, og at den pågældende  

 råder privat over lystbåden.
Det er således  

 rådigheden og ikke kun den faktiske anvendelse af godet, der beskattes.  

 Dette er ikke ensbetydende med, at det forhold, at et selskab ejer/lejer en  

 lystbåd, medfører, at en ansat hovedaktionær m.fl. bliver  

 beskattet heraf.
 Afgørelsen af, om den ansatte hovedaktionær m.fl. har  

 rådighed over en lystbåd, beror på en konkret  

 skønsmæssig vurdering.
 Med hensyn til afgrænsningen af den omfattede personkreds henvises  

 til afsnit 3.1. De gældende regler for beskatning af ansatte uden  

 væsentlig indflydelse på egen aflønningsform, der  

 råder over en fri lystbåd, er ikke ændrede.
Formodningsreglen finder heller ikke anvendelse, såfremt der er tale  

 om en personalelystbåd.
Der er herudover indsat en  

 undtagelsesbestemmelse, hvorefter bådebyggere under visse betingelser  

 ikke omfattes af formodningsreglen.
3.3.1.1. Personalelystbåd Den ansatte hovedaktionær m.fl. kan på lige fod med andre  

 ansatte anvende en personalelystbåd uden at blive omfattet af  

 formodningsreglen.
Formodningen om, at den ansatte hovedaktionær m.fl.  

 har lystbåden til rådighed hele året, finder derfor ikke  

 anvendelse, såfremt lystbåden som led i et  

 ansættelsesforhold stilles til rådighed for andre ansatte i 13  

 uger eller mere pr. år.
Heraf skal mindst 8 af de 13 uger ligge i  

 højsæsonen (det vil sige i ugerne 22-34). Det er en betingelse,  

 at disse ansatte ikke har væsentlig indflydelse på egen  

 aflønningsform, se afsnit 3.3.3., ligesom de ikke må være  

 nærtstående.
Nærtstående defineres som den skattepligtiges  

 ægtefælle, forældre og bedsteforældre samt  

 børn og børnebørn og disses ægtefæller eller  

 dødsboer efter de nævnte personer.
Stedbarns- og adoptivforhold  

 sidestilles med ægte slægtskabsforhold.
En ansat hovedaktionær m.fl., som anvender en  

 personalelystbåd, beskattes på samme måde som enhver anden  

 ansat.
Det vil sige, der skal ske beskatning i de uger, hvor  

 personalelystbåden anvendes af den ansatte hovedaktionær  

 m.fl.
 Det vil være muligt at dokumentere, om en selskabsejet lystbåd  

 har været stillet til rådighed for andre ansatte end den ansatte  

 hovedaktionær m.fl., da selskabet som arbejdsgiver har  

 indberetningspligt på lystbåde stillet til rådighed for  

 ansatte, jf. § 11, stk. 2, nr. 6, i  

 indberetningsbekendtgørelsen (bekendtgørelse nr. 1069 af 17.  

 december 1999).
 I tilfælde af, at lystbåden er udlejet - til ansatte og  

 ikke-ansatte - vil antallet af udlejningsdage evt. kunne dokumenteres via  

 bogføringen af lejeindtægterne i selskabet.
3.3.1.2. Undtagelse for bådebyggere En ansat hovedaktionær m.fl. i et selskab, der har det som  

 overvejende beskæftigelse at producere lystbåde eller dele af  

 lystbåde, vil under nærmere angivne betingelser ikke blive  

 omfattet af formodningsreglen, selvom vedkommende anvender virksomhedens  

 lystbåd privat.
I stedet beskattes disse ansatte hovedaktionærer  

 m.fl. af rådigheden over fri lystbåd som almindeligt ansatte -  

 dvs. at den faktiske private rådighed beskattes.
Det er forudsat, at  

 den ansatte hovedaktionær m.fl. skal kunne dokumentere den  

 erhvervsmæssige og den private rådighed over lystbåden.  

 Dette kan ske ved, at der føres en logbog med de relevante oplysninger  

 om henholdsvis erhvervsmæssig og privat sejlads.
En korrekt ført  

 logbog vil kunne benyttes som dokumentation for omfanget af den private  

 benyttelse af båden.
 For at være omfattet af undtagelsesbestemmelsen skal 3 betingelser  

 være opfyldt.
For det første skal der være tale om en arbejdsgiver, der har  

 det som hovederhverv at producere lystbåde eller dele til  

 lystbåde.
Arbejdsgiveren/virksomheden skal aktuelt og overvejende drive  

 bådproduktion mv.
Der vil normalt være tale om hovederhverv,  

 når over 50 pct. af virksomhedens omsætning stammer fra  

 produktion af lystbåde og dele hertil.
Afkast af passiv  

 kapitalanbringelse i f.eks. obligationer eller aktier i ikke-koncernforbundne  

 selskaber medregnes ikke i omsætningen.
For det andet er det samtidig en forudsætning, at den ansatte  

 hovedaktionær m.fl. med væsentlig indflydelse på egen  

 aflønningsform overvejende er beskæftiget med at producere  

 lystbåde eller dele heraf.
Når den ansatte hovedaktionær  

 m.fl. anvender over 50 pct. af sin faktiske arbejdstid i virksomheden med  

 bådproduktion mv., vil beskæftigelseskravet normalt være  

 opfyldt.
For det tredje skal virksomhedens produktion af enten lystbåde eller  

 dele til lystbåde være afhængig af, at produkterne  

 afprøves via test- eller prøvesejladser i virksomhedens  

 lystbåde.
I modsætning til f.eks. en  

 bådudlejningsvirksomhed, er bådebyggervirksomheder ligesom andre  

 produktionsvirksomheder afhængige af at kunne råde over deres  

 produkter med henblik på afprøvning og udvikling.
Visse dele til  

 lystbåde vil være så uvæsentlige og små, at det  

 ikke er en vigtig forudsætning eller nødvendigt at teste dem  

 på en lystbåd, eksempelvis askebægre, maritime  

 pyntegenstande, køkkenservice o.lign.
Som eksempler på dele,  

 hvor afprøvning via testsejladser må anses for  

 nødvendige, kan nævnes sejl, skrog, master, skibsmotorer og  

 lignende.
 Hobbyvirksomhed betragtes ikke som hovederhverv, hvis den ikke opfylder de  

 grundlæggende betingelser for at blive anset for erhvervsmæssig  

 virksomhed.
3.3.2. Nedslag i beskatningen Finder formodningsreglen anvendelse, kan der ske nedslag i beskatningen  

 som følge af andres råden over lystbåden og ved  

 egenbetaling til arbejdsgiveren for råderetten.
Ligesom for frit sommerhus nedsættes den skattepligtige værdi  

 forholdsmæssigt efter antallet af dage, lystbåden stilles til  

 rådighed for eller udlejes til andre personer (ansatte og  

 ikke-ansatte), som ikke er nærtstående.
Definitionen af  

 nærtstående er beskrevet i afsnit 3.3.1.1. om  

 personalelystbåd.
Det er endvidere et krav, at nedslaget ikke gives i situationer, hvor  

 flere ansatte hovedaktionærer m.fl. råder over den samme  

 lystbåd, idet der ellers ville ske en form for dobbeltnedslag, i og med  

 der som nævnt nedenfor i afsnit 3.3.3. sker en fordeling af den  

 skattepligtige værdi mellem de rådende hovedaktionærer  

 m.fl.
Da principperne om nedslag i det hele svarer til reglerne for fri  

 sommerbolig henvises også til pkt. 3.2.2.
 Den skattepligtige værdi af fri lystbåd nedsættes som  

 hidtil med den skattepligtiges betaling i indkomståret til  

 arbejdsgiveren m.fl. for råderetten.
Anvendes dele af lystbåden udelukkende erhvervsmæssigt, anses  

 denne del af lystbåden ikke for at være stillet rådighed  

 for den ansatte hovedaktionær m.fl.
Den erhvervsmæssige del  

 fragår således i beregningsgrundlaget.
3.3.3. Flere ansatte hovedaktionærer m.fl. råder over samme  

 lystbåd Såfremt én lystbåd er stillet til rådighed for  

 flere ansatte hovedaktionærer m.fl., fordeles den skattemæssige  

 værdi ligeligt.
Dette indebærer, at når to ansatte  

 hovedaktionærer m.fl. har rådighed over den samme lystbåd,  

 beskattes de hver af halvdelen af lystbådens skattemæssige  

 værdi, uanset den indbyrdes fordeling af anvendelsen.
Ansatte  

 hovedaktionærer m.fl., der råder over samme lystbåd, vil  

 få nedslag i beskatningen, hvis andre personer (ansatte og  

 ikke-ansatte) råder over lystbåden.
Det er et krav, at disse  

 personer ikke er nærtstående.
3.4. Fri helårsbolig Den nye udformning af ligningslovens § 16, stk. 9, indeholder en  

 skematisk bestemmelse for beskatning af helårsboliger, der stilles til  

 rådighed for en ansat hovedaktionær m.fl.
Der er ikke  

 ændret på den personkreds, som var omfattet af den tidligere  

 § 16, stk. 9, se nærmere herom i afsnit 3.1.
3.4.1. Anvendelsesområdet Ud over at der skal være tale om en ansat hovedaktionær m.fl.,  

 der får stillet en helårsbolig til rådighed,  

 forudsætter anvendelsen af den skematiske  

 værdiansættelsesregel, at arbejdsgiveren ejer den bolig, som  

 stilles til rådighed for den ansatte hovedaktionær m.fl.
I de tilfælde, hvor arbejdsgiveren lejer en bolig af en tredjemand  

 og stiller den til rådighed for en ansat hovedaktionær m.fl., er  

 der en markedsleje at beskatte den ansatte ud fra.
Størrelsen af lejen  

 skal svare til, hvad der kunne være opnået, hvis lejen var  

 fastsat mellem uafhængige parter - en »armslængde pris« for  

 lejemålet.
Er udlejer en uafhængig tredjemand, anses  

 lejemålet som udgangspunkt at være fastsat til markedslejen.
I  

 disse tilfælde finder hovedreglen i ligningslovens § 16,  

 stk. 3, anvendelse - dvs. den ansatte hovedaktionær beskattes af  

 markedslejen.
Herudover er der indført en undtagelsesbestemmelse i ligningslovens  

 § 16, stk. 9, sidste pkt., hvorefter den skematiske  

 værdiansættelsesregel ikke finder anvendelse, hvis der er tale om  

 en ansat hovedaktionær m.fl. med lovgivningsmæssig  

 bopælspligt.
Undtagelsesbestemmelsen beskrives nærmere i afsnit  

 3.4.7.
3.4.2. Beskatning efter ligningslovens § 16, stk. 9 Er en ansat hovedaktionær m.fl. omfattet af den nye skematiske  

 bestemmelse, fastsættes den skattepligtige værdi af fri  

 helårsbolig til 6 pct. af den del af beregningsgrundlaget, der ikke  

 overstiger progressionsgrænsen i ejendomsværdiskatteloven, og 8  

 pct. af værdien herudover.
Satsen for fri bolig er derfor progressiv  

 med samme satsforskel og progressionsgrænse som ved beregningen af  

 ejendomsværdiskat.
 Ejendomsskatten tillægges særskilt den skematisk beregnede  

 værdi. Øvrige udgifter, som arbejdsgiveren afholder i  

 tilknytning til helårsboligen, beskattes ligeledes særskilt.  

 Disse udgifter kan bl.a. omfatte udgifter til varme, renovation,  

 vand/vandafledningsafgift, el, rengøring, gartner, fællesantenne  

 og lignende.
Endvidere er der ved den standardiserede sats gjort endeligt op med  

 vedligeholdelsesudgifter.
Der skal ikke tillægges ekstraordinære  

 vedligeholdelsesudgifter til den skattemæssige værdi.
 Den skattemæssige værdi af fri bolig nedsættes som  

 hidtil med eventuelle egenbetalinger til selskabet vedrørende  

 boligen.
3.4.3. Beregningsgrundlaget Beregningsgrundlaget for beskatningen af værdien af fri  

 helårsbolig udgøres af det største beløb af enten  

 ejendomsværdien pr. 1. januar i indkomståret eller ejendommens  

 anskaffelsessum opgjort efter ejendomsavancebeskatningslovens § 4,  

 stk. 2 eller 3, tillagt forbedringer foretaget efter anskaffelsen.
3.4.3.1. Ejendomsværdien Ejendomsværdien er den offentlige vurdering pr. 1. januar i  

 kalenderåret.
For helårsboliger, hvor der ikke foreligger en  

 offentlig vurdering eller en anskaffelsessum, f. eks. boliger i udlandet,  

 ansættes ejendomsværdien efter et skøn.
3.4.3.2. Anskaffelsessummen Er ejendommen anskaffet før 19. maj 1993, har selskabet  

 efter reglerne i ejendomsavancebeskatningsloven valgmulighed mellem de fire  

 indgangsværdier opregnet i lovens § 4, stk. 3. De 4  

 indgangsværdier er følgende:
 1)	Ejendomsværdien pr. 1. januar 1993 med et tillæg  

 på 10 pct.
 2)	Ejendomsværdien pr. 1. januar 1993 med et tillæg  

 på 10 pct. og med et tillæg af et beløb opgjort som  

 halvdelen af forskellen mellem denne værdi og ejendomsværdien pr.  

 1. januar 1996 (halvdelsreglen).
 3)	En § 4 B vurdering (jf. vurderingsloven), hvis en sådan  

 er foretaget.
 4)	Den faktiske kontantomregnede anskaffelsessum (evt. reguleret) med  

 tillæg af vedligeholdelses- og forbedringsudgifter, der er afholdt  

 inden den 1. januar 1993, hvis denne værdi er højere end  

 værdien opgjort efter 1, 2 eller 3.
 Det bemærkes, at det ikke er den endelige anskaffelsessum i  

 ejendomsavancebeskatningsloven, som skal anvendes, men udelukkende den  

 anskaffelsessum, som fremkommer ved at anvende  

 ejendomsavancebeskatningslovens § 4, stk. 2 eller 3. Det betyder  

 bl.a., at 10.000 kr.´s tillægget ikke skal anvendes, at der ikke skal  

 reguleres for afskrivninger m.v., at anskaffelsessummen ikke er nedsat som  

 følge af genanbringelsesregler, at anskaffelsesummen ikke er  

 forhøjet med beløb betalt for en mælkekvote, og at  

 indekseringsreglerne for landbrugsejendomme ikke skal anvendes.
Anskaffelsessummen skal tillægges udgifter til forbedringer, hvilket  

 betyder, at der hvert år skal foretages en opgørelse af  

 anskaffelsessummen tillagt forbedringer.
Forhøjelsen af  

 anskaffelsessummen sker med de forbedringsudgifter, som er afholdt af  

 arbejdsgiveren m.v. året forud for indkomståret.
Anvendes  

 indgangsværdien efter ejendomsavancebeskatningslovens § 4,  

 stk. 3, 1. eller 2. pkt., er det dog kun forbedringer efter 19. maj  

 1993, som skal lægges til.
Forbedringsudgifter på fredede  

 bygninger efter bygningsfredningsloven og forbedringsudgifter, som modsvares  

 af skattefrie tilskud mv., tillægges dog ikke.
 Er ejendommen anskaffet den 19. maj 1993 eller senere, betyder det,  

 at beregningsgrundlaget udgøres af enten ejendomsværdien eller  

 den faktiske kontante anskaffelsessum, såfremt denne forhøjet  

 med forbedringsudgifter er højere.
 Den faktiske anskaffelsessum omregnes til kontantværdi, der beregnes  

 ved, at den kontante del af anskaffelsessummen lægges sammen med  

 kursværdien af gældsposter på anskaffelsestidspunktet.  

 Omregningen af anskaffelsessummen til kontantværdien sker efter reglen  

 i ejendomsavancebeskatningslovens § 4, stk. 2.
Anskaffelsessummen forhøjes med udgifter til forbedringer, dvs. at  

 der hvert år skal foretages en opgørelse af anskaffelsessummen  

 tillagt forbedringer.
Forhøjelsen af anskaffelsessummen sker med de  

 forbedringsudgifter, som er afholdt af arbejdsgiveren m.v. året forud  

 for indkomståret.
Beregningsgrundlaget udgøres således af  

 den oprindelige kontantomregnede anskaffelsessum forhøjet med  

 sammenlagte forbedringsudgifter afholdt forud for indkomståret.
3.4.4. Bindende valg af anskaffelsessum samt opgørelse af  

 forbedringer Som nævnt ovenfor er der for ejendomme købt før 19.  

 maj 1993 valgfrihed mellem 4 indgangsværdier for beregning af  

 anskaffelsessummen, jf. ejendomsavancebeskatningslovens § 4,  

 stk. 3. Den indgangsværdi, som selskabet vælger at anvende  

 ved opgørelsen af beskatning af den ansatte hovedaktionær m.fl.,  

 er bindende for selskabet ved et eventuelt senere salg af ejendommen, jf.  

 ligningslovens § 16, stk. 9, 7. pkt., og  

 ejendomsavancebeskatningslovens § 4, stk. 3, 7. pkt.  

 Ejendomsavancen efter ejendomsavancebeskatningsloven skal således  

 opgøres på grundlag af den anskaffelsessum, der anvendes som  

 beregningsgrundlag for fastsættelsen af den skattepligtige værdi  

 af den ansatte hovedaktionærs fri helårsbolig.
Det skal bemærkes, at det er uden betydning, om den valgte  

 indgangsværdi faktisk anvendes som beregningsgrundlag ved beskatning af  

 hovedaktionæren.
Bare det, at der vælges en indgangsværdi  

 som sammenligningsgrundlag til ejendomsvurderingen, indebærer, at der  

 er foretaget et bindende valg af indgangsværdien.
Selskabet skal vælge en indgangsværdi fra det tidspunkt,  

 ejendommen første gang stilles til rådighed for en ansat  

 hovedaktionær m.fl. eller gives som udbytte til en hovedaktionær.  

 Er ejendommen allerede stillet til rådighed for en ansat  

 hovedaktionær m.fl. eller ydet som udbytte til en hovedaktionær  

 ved lovens ikrafttrædelse, skal valget foretages ved indberetningen for  

 indkomståret 2001. Selskabet er bundet af den valgte  

 indgangsværdi i forhold til ejendomsavanvanceopgørelsen,  

 også selvom ejendommen på afståelsestidspunktet ikke bebos  

 af en ansat hovedaktionær m.fl./hovedaktionær.
De ændrede  

 regler for udbyttebeskatning af hovedaktionærer er beskrevet i afsnit  

 4.
 For at udbygge sammenhængen mellem det grundlag, som den ansatte  

 hovedaktionær m.fl. beskattes af, og de værdier, der anvendes ved  

 den senere ejendomsavanceopgørelse, er det også kun de  

 forbedringer, der er tillagt anskaffelsessummen ved beskatningen af den  

 ansatte hovedaktionær m.fl., som kan medregnes ved den senere  

 opgørelse efter ejendomsavancebeskatningsloven.
3.4.5. Blandet benyttede ejendomme - ejerboligfordeling I tilknytning til beregningen af ejendomsværdiskatten foretager  

 vurderingsrådene efter de gældende regler en ejerboligfordeling  

 for blandet benyttede ejerboliger, når den erhvervsmæssigt  

 benyttede andel er mere end 25 pct. af den samlede ejendomsværdi.
Tilsvarende skal vurderingsrådene også foretage en  

 boligfordeling for blandet benyttede ejendomme ejet af et selskab, som  

 stilles til rådighed for en ansat hovedaktionær m.fl. eller en  

 hovedaktionær, jf. vurderingslovens § 33, stk. 5, 2. pkt.  

 Herved sikres det, at den pågældende kun beskattes af  

 værdien af den private del af ejendommen.
Ved opgørelsen af  

 beregningsgrundlaget skal der kun medregnes den værdi, der er  

 henført til boligdelen.
Er den erhvervsmæssige andel ikke stor  

 nok til, at vurderingsrådene skal opdele en blandet benyttet ejendom i  

 en privat og en erhvervsmæssig del, gives der et nedslag i  

 beregningsgrundlaget for den del, som anvendes erhvervsmæssigt.
 Også for skovejendomme og tofamilieshuse, der er omfattet af det nye  

 regelsæt, skal vurderingsrådene foretage en boligfordeling af  

 ejendomsværdien svarende til den fordeling, der sker for personligt  

 ejede ejendomme, jf. vurderingslovens § 33, stk. 6, 2. pkt., og  

 stk. 7, 2. pkt.
 Den faktiske anskaffelsessum skal på samme måde som  

 ejendomsværdien fordeles på den del, som udelukkende anvendes  

 erhvervsmæssigt, og den øvrige del af ejendommen.  

 Vurderingsrådenes fordeling af ejendomsværdien, hvis en  

 sådan foreligger, kan være retningsgivende for fordelingen af  

 anskaffelsessummen.
3.4.6. Væsentlig indflydelse på flere selskaber I de tilfælde, hvor en ansat hovedaktionær m.fl. har  

 væsentlig indflydelse på flere selskaber, sikrer de nye regler,  

 at udgifter til specialindretninger o.lign. i en fri helårsbolig, som  

 ikke afspejles i ejendomsvurderingen eller en (arms-længde) salgspris,  

 også bliver beskattet.
Såfremt en arbejdsgiver el.lign.  

 sælger en helårsbolig, der er stillet til rådighed for en  

 ansat hovedaktionær m.fl., til en ny arbejdsgiver, hvor den ansatte  

 hovedaktionær m.fl. også har væsentlig indflydelse på  

 egen aflønning, anvendes anskaffelsessummen fra  

 ansættelsesforholdet hos den sælgende arbejdsgiver, såfremt  

 den er højere end anskaffelsessummen hos den købende  

 arbejdsgiver.
3.4.7. Undtagelse ved lovgivningsmæssig bopælspligt Den nye skematiske regel finder ikke anvendelse, såfremt den ansatte  

 hovedaktionær m.fl. ifølge anden lovgivning er omfattet af og  

 opfylder en pligt til at bebo helårsboligen, jf. ligningslovens  

 § 16, stk. 9, sidste pkt.
Der er to persongrupper, som begge er omfattet af landbrugsloven, og som  

 har en sådan lovgivningsmæssig bopælspligt.
Det kan dog  

 ikke udelukkes, at der findes tilsvarende persongrupper ifølge anden  

 lovgivning eller, at der i fremtiden vil blive fastsat lignende betingelser  

 for andre persongrupper.
Opfylder disse persongrupper de nedenfor angivne  

 betingelser, vil de også blive omfattet af undtagelsesbestemmelsen.
 Landbrugsejendomme kan ejes i selskabsform enten ved opfyldelse af  

 bestemmelserne i landbrugslovens § 20 eller med dispensation fra visse  

 af disse bestemmelser, eller efter en generel dispensation i medfør af  

 landbrugslovens § 21.
§ 20-landbrugsselskaber skal bl.a. opfylde følgende  

 betingelser: Der skal være en »landmand« i selskabet, som skal  

 være indehaver af stemmeflertallet, eje min. 10 pct. af aktiekapitalen  

 og opfylde landbrugslovens almindelige erhvervelsesbetingelser, herunder  

 bopælskravet.
Bopælspligten gælder i 8 år - herefter  

 kan den ansatte hovedaktionær, medmindre vedkommende fortsat driver  

 landbruget, vælge at flytte, hvis jorden bortforpagtes.
Øvrige selskaber kan søge tilladelse efter landbrugslovens  

 § 21 til både jordbrugsmæssige og  

 ikke-jordbrugsmæssige formål.
Er der tale om tilladelse til  

 erhvervelse til jordbrugsmæssige formål, vil der ofte være  

 stillet vilkår om en selskabsdeltagers opfyldelse af  

 bopælspligten, men ikke om en bestemmende kapitalpost.
Landmænd, der driver landbrug ejet af et § 20-selskab, er  

 omfattet af personkredsen i ligningslovens § 16, stk. 9, »en ansat  

 direktør eller en anden medarbejder med væsentlig indflydelse  

 på egen aflønningsform«, idet de pågældende  

 landmænd er ansat i landbruget og falder ind under definitionen af en  

 hovedaktionær, da de råder over 50 pct. af stemmeværdien i  

 selskabet.
For selskaber, der har købt en landbrugsejendom med  

 tilladelse efter landbrugslovens § 21, kan der i få tilfælde  

 være tale om en hovedaktionær, der har en bopælspligt.
 Undtagelsesbestemmelsen finder anvendelse under følgende  

 betingelser:
Der skal for det første være tale om en ansat direktør  

 eller en anden medarbejder med væsentlig indflydelse på egen  

 aflønningsform, der er omfattet af en bopælspligt.  

 Bopælspligten skal være fastsat ifølge lovgivning - dvs.  

 lov, bekendtgørelse m.v.
En bopælspligt, der er baseret på  

 en aftale, kontrakt eller lignende, er således ikke nok til at  

 undtagelsesbestemmelsen finder anvendelse.
For det andet skal den pågældende ansatte hovedaktionær  

 m.fl. aktuelt opfylde bopælspligten.
Det er altså ikke nok, at  

 vedkommende er omfattet af en lovgivningsmæssig bopælspligt - den  

 pågældende skal på grund af en bopælspligt fastsat  

 ifølge anden lovgivning faktisk bebo helårsboligen.
Undtagelsesbestemmelsen indebærer, at ansatte hovedaktionærer  

 m.fl. som f.eks. landmænd, der driver deres landbrug i selskabsform, og  

 som er undergivet en bopælspligt ifølge anden lovgivning, vil  

 blive beskattet i overensstemmelse med hovedreglen i ligningslovens  

 § 16, stk. 3. Den skattepligtige værdi af en fri  

 helårsbolig er i disse situationer markedslejen.
Der kan som hidtil  

 ikke opnås nedslag efter reglerne i ligningslovens § 16,  

 stk. 7 og 8, vedr. bopæls- og fraflytningspligt for tjeneste- og  

 lejeboliger.
 Som hidtil kan der opnås nedslag i beskatningen som følge af  

 den ansatte hovedaktionærs m.fl.´s egenbetaling.
4. Udbytte Der er indført en særskilt beskatningshjemmel for udbytter i  

 form af fri bil, fri helårsbolig, fri sommerbolig og fri lystbåd,  

 som stilles til rådighed for en hovedaktionær, jf. ligningslovens  

 § 16 A, stk. 10. Ved ændringen er de pågældende  

 goder udskilt fra den almindelige udbyttebeskatning i ligningslovens  

 § 16 A, stk. 1. De nye regler for beskatning af udbytte indeholder  

 dels nye værdiansættelsesprincipper og dels en ændret  

 udbyttebeskatning af hovedaktionærer.
4.1. Anvendelsesområdet Den nye bestemmelse i ligningsloven § 16 A, stk. 10, finder  

 anvendelse på bestemte aktiver og for en bestemt persongruppe.
Der skal for det første være tale om udbytte i form af  

 rådighed over en bil, en helårsbolig, en sommerbolig og/eller en  

 lystbåd.
Alt andet udbytte - kontant eller naturalier - beskattes som  

 hidtil.
For det andet gælder bestemmelsen kun, hvis modtageren af udbyttet  

 er hovedaktionær.
En hovedaktionær defineres i overensstemmelse  

 med aktieavancebeskatningslovens § 11, stk. 2-4, som ejer af  

 hovedaktionæraktier.
Som hovedaktionæraktier anses aktier, der ejes af skatteydere, der  

 ejer eller indenfor de seneste fem år har ejet 25 pct. eller mere af  

 aktiekapitalen i selskabet, eller som råder eller indenfor de seneste  

 fem år har rådet over mere end 50 pct. af stemmeværdien i  

 selskabet.
Ved denne opgørelse medregnes også aktier ejet af  

 skatteyderens nærmeste familie, hvilket vil sige ægtefælle,  

 forældre, bedsteforældre, børn, børnebørn  

 samt ægtefællerne til eller dødsboerne efter disse  

 personer.
Stedbarns- og adoptivforhold sidestilles med ægte  

 slægtskabsforhold.
 Ved opgørelsen, af hvorvidt der er tale om  

 hovedaktionæraktier, medregnes også aktier ejet af et selskab, en  

 fond mv., hvori aktionæren eller dennes nærmeste familie i form  

 af aktiebesiddelse, vedtægtsbestemmelser, aftale eller fælles  

 ledelse har eller har haft en bestemmende indflydelse.
Stilles en bolig til rådighed for hovedaktionæren af et  

 datterselskab, hvor datterselskabet er ejet af det selskab, vedkommende er  

 hovedaktionær i, vil hovedaktionæren også blive beskattet  

 efter de nye regler.
Her vil man efter praksis anse det som et maskeret  

 udbytte fra moderselskabet, samtidig med at moderselskabet anses for selv at  

 have modtaget et skattefrit udbytte fra datterselskabet.
Efter de fortsat gældende regler kan aktionæren også  

 blive beskattet af maskeret udbytte, selvom fordelen ikke tilfalder denne  

 personligt, men en person, en virksomhed eller organisation, hvori  

 aktionæren har en personlig interesse.
Det betyder, at det ikke er et  

 krav, at det er hovedaktionæren selv, der bebor eller bruger det gode,  

 selskabet stiller til rådighed.
Ved vurderingen af, hvorvidt godet  

 anses for at have passeret hovedaktionærens økonomi,  

 indgår en afvejning af, om selskabet har en selvstændig interesse  

 i at stille godet til rådighed for en virksomhed m.v. eller person med  

 tilknytning til hovedaktionæren.
Bestemmelsen finder anvendelse, uanset om hovedaktionæren er ansat i  

 selskabet eller ej.
Foreligger der et ansættelsesforhold, kan udbytte  

 efter praksis anses som en del af aktionærens løn, hvis det  

 samlede vederlag til aktionæren står i rimeligt forhold til  

 hovedaktionærens arbejdsindsats i selskabet, selskabets overskud m.v.  

 Der er ikke tilsigtet ændringer i forhold til gældende praksis  

 for aflønning af aktionærer, hvorefter der er rimeligt vide  

 rammer for hvilken løn, der kan tillades.
For det tredje gælder den nye udbytteregel ikke, hvis der er tale om  

 en hovedaktionær, der modtager udbytte i form af rådighed over en  

 helårsbolig, hvor hovedaktionæren er omfattet af en  

 lovgivningsmæssig bopælspligt, jf. ligningslovens § 16 A,  

 stk. 10, sidste pkt.
Der henvises til afsnit 3.4.7. for en nærmere  

 gennemgang af begrebet lovgivningsmæssig bopælspligt.
 Modtager en hovedaktionær udbytte i form af en helårsbolig,  

 hvor hovedaktionæren har en lovgivningsmæssig bopælspligt,  

 beskattes udbyttet efter de almindelige regler i ligningslovens § 16 A,  

 stk. 1, og indkomsten er aktieindkomst.
4.2. Værdiansættelse Efter de nye regler skal værdiansættelsen af udbytte i form af  

 rådighed over bil, helårsbolig, sommerbolig eller lystbåd  

 ikke længere ske til markedsværdien, men i stedet ske i  

 overensstemmelse med de nye værdiansættelsesprincipper for  

 personalegoder i ligningslovens § 16, stk. 4-6, og stk. 9, se  

 nærmere herom i afsnit 2., 3.2., 3.3. og 3.4.
 Der vil derfor ikke være forskel på, hvilken værdi en  

 ansat hovedaktionær m.fl. eller en ikke-ansat hovedaktionær  

 bliver beskattet af, hvis de får stillet en firmabil, en  

 helårsbolig, en sommerbolig eller en lystbåd til  

 rådighed.
 I de tilfælde, hvor hovedaktionæren har en helårsbolig  

 til rådighed og samtidig er omfattet af en lovgivningsmæssig  

 bopælspligt, se afsnit 3.4.7., sker værdiansættelsen dog  

 fortsat til markedsværdien.
4.3. Personlig indkomst Ud over de ændrede værdiansættelsesprincipper skal  

 udbytte i form af bil, helårsbolig, sommerbolig eller lystbåd  

 ikke længere medregnes til hovedaktionærens aktieindkomst, men  

 udbyttet vil blive beskattet som personlig indkomst, jf. personskattelovens  

 § 3, stk. 1, og § 4 a, stk. 2, 2. pkt.
 Sondringen mellem udbytte og løn har stadig betydning, idet et  

 selskab, som tildeler en hovedaktionær et af de pågældende  

 goder som udbytte, ikke har fradragsret herfor.
5. Arbejdsmarkedsbidrag og særlig pensionsopsparing Ved lovændringerne er grundlaget for betaling af  

 arbejdsmarkedsbidrag (AM-bidrag) og opkrævning af særlig  

 pensionsopsparing (SP-bidrag) udvidet til at omfatte fri helårsbolig,  

 fri sommerbolig og fri lystbåd, som stilles til rådighed for en  

 ansat hovedaktionær m.fl., jf. lov om en arbejdsmarkedsfond § 8,  

 stk. 1, litra b (og ATP-lovens § 17 f, stk. 1, som henviser  

 dertil).
 Der er ikke sket ændringer i relation til fri bil, hvor modtageren  

 heraf som hidtil er omfattet af pligten til at betale arbejdsmarkedsbidrag og  

 foretage særlig pensionsopsparing, uanset om der er tale om almindeligt  

 ansatte eller en ansat hovedaktionær m.fl.
5.1. Anvendelsesområdet Ændringerne indebærer, at både fuldt og begrænset  

 skattepligtige ansatte hovedaktionærer m.fl. er bidragspligtige og har  

 pligt til at svare særlig pensionsopsparing af fri helårsbolig,  

 fri sommerbolig og fri lystbåd, jf. lov om en arbejdsmarkedsfond  

 § 7, stk. 1, litra a.
I de tilfælde, hvor den ansatte hovedaktionær m.fl. bliver  

 beskattet som andre ansatte af den faktiske anvendelse af en sommerbolig  

 eller en lystbåd, er den ansatte hovedaktionær m.fl. ligesom de  

 andre ansatte ikke AM- og SP-bidragspligtig af de pågældende  

 personalegoder.
Det vil sige, at i relation til fri sommerbolig og fri  

 lystbåd forudsætter AM- og SP-bidragspligten, at  

 formodningsreglerne finder anvendelse - der må altså ikke  

 være tale om henholdsvis et personalesommerhus eller -lystbåd  

 eller en bådebygger omfattet af undtagelsesbestemmelsen i  

 ligningslovens § 16, stk. 6, 8. pkt.
For så vidt angår  

 fri helårsbolig vil en ansat hovedaktionær m.fl., der er omfattet  

 af en lovgivningsmæssig bopælspligt, ikke være AM- eller  

 SP-bidragspligtig af boligen, jf. lov om en arbejdsmarkedsfond § 8,  

 stk. 1, litra b (og ATP-lovens § 17 f, stk. 1, som henviser  

 dertil).
 Tabel 1: AM- og SP-bidrag af personalegoder.
 Ansat hovedaktionær m.fl.
Anden ansat Bil + AM- & SP-bidrag + AM- og SP-bidrag Sommerbolig + AM- & SP-bidrag Undtagelse:
-Personalesommerhus _ Lystbåd + AM- og SP-bidrag Undtagelse:
-Personalelystbåd -Bådebygger _ Helårsbolig + AM- og SP-bidrag Undtagelse:
-Bopælspligt _ Tabel 1 viser hvilke af personalegoderne, der er AM- og SP-bidragspligtige  

 under hvilke forudsætninger i relation til ansatte  

 hovedaktionærer m.fl. og andre ansatte.
Samtidig omfattes en hovedaktionær, der modtager udbytte i form af  

 rådighed over en bil, sommerbolig, lystbåd eller en  

 helårsbolig, af pligten til at betale arbejdsmarkedsbidrag og foretage  

 særlig pensionsopsparing, jf. lov om en arbejdsmarkedsfond § 8,  

 stk. 1, litra g.
AM- og SP-bidragspligten er dog undergivet samme  

 begrænsninger som ved ansatte hovedaktionærer m.fl., der modtager  

 personalegoder.
Det vil sige, at udbytte i form af rådighed over et  

 personalesommerhus, en personalelystbåd eller i det tilfælde,  

 hvor hovedaktionæren er bådebygger, ikke er omfattet af AM- og  

 SP-bidragsgrundlaget.
Endvidere skal en hovedaktionær, der får  

 rådighed over en helårsbolig som udbytte, ikke betale AM- eller  

 SP-bidrag, hvis vedkommende er pålagt en lovgivningsmæssig pligt  

 til at bebo boligen.
5.2. Bidragsgrundlaget AM-bidragsgrundlaget (og dermed også SP-grundlaget) af de  

 pågældende goder udgør den skattepligtige værdi  

 opgjort efter de nye værdiansættelsesregler i ligningslovens  

 § 16, stk. 4, stk. 5, stk. 6 og stk. 9, hvad enten  

 der er tale om lønaccessorium eller udbytte.
Der henvises til afsnit  

 3.
5.3. Opkrævning af bidrag og fradrag i personlig indkomst De statslige told- og skattemyndigheder opkræver AM- og SP-bidraget  

 i forbindelse med udsendelse af årsopgørelsen og  

 bidragsopgørelsen, jf. lov om en arbejdsmarkedsfond § 11,  

 stk. 8.
 Der er indført en fradragshjemmel, hvorefter en  

 hovedaktionær, som får stillet et af goderne til rådighed i  

 form af lønaccessorium eller udbytte, får fradrag for AM- og  

 SP-bidraget ved opgørelsen af den skattepligtige personlige indkomst,  

 jf. ligningslovens § 8 M, stk. 1, 1. pkt, og § 8 M,  

 stk. 3.
5.4. Aldersgrænser for særlig pensionsopsparing De gældende aldersgrænser for opkrævning af SP-bidrag af  

 B-indkomster, både når der er tale om ansatte og ikke ansatte  

 hovedaktionærer m.fl., skal tilsvarende finde anvendelse for de  

 omhandlede goder, hvorefter opkrævning af SP-bidrag sker første  

 gang for det indkomstår, hvor personen fylder 17 år, og sidste  

 gang for det indkomstår, hvor personen fylder 64 år, dog 66  

 år for personer, der inden den 1. juli 1999 er fyldt 60 år, jf  

 ATP-lovens § 17 f, stk. 2, 2. pkt.
6. Begrænset skattepligt Ved ændringerne er der endvidere indført begrænset  

 skattepligt for helårsboliger, sommerboliger og lystbåde, som  

 stilles til rådighed som led i et ansættelsesforhold her i  

 landet, hvor modtageren er en ansat hovedaktionær m.fl, jf.  

 kildeskattelovens § 2, stk. 1, litra g.
For afgrænsning af  

 personkredsen henvises til afsnit 3.1.
 Herved sikres, at en ansat hovedaktionær m.fl., som ikke er fuldt  

 skattepligtig til Danmark efter kildeskattelovens § 1, vil være  

 skattepligtig til Danmark af de pågældende personalegoder.  

 Danmark kan herved benytte sig af den beskatningsret, som  

 dobbeltbeskatningsoverenskomsterne oftest tillægger arbejdslandet.
 Den begrænsede skattepligt afhænger dog ligesom AM- og  

 SP-bidraget af, om den ansatte hovedaktionær m.fl. er omfattet af  

 formodningsreglerne for sommerbolig og lystbåd, og om  

 helårsboligen beskattes efter den nye bestemmelse.
 Hvis godet modtages som udbytte, vil udlodningen være  

 begrænset skattepligtig som følge af kildeskattelovens § 2,  

 stk. 1, litra f, jf. ligningslovens § 16 A, stk. 1, jf.  

 stk. 10.
7. Indberetning Der er ved lovændringerne indført en særskilt  

 indberetningsbestemmelse i skattekontrollovens § 7 C vedrørende  

 ydelser ydet til ansatte hovedaktionærer m.fl og (udbyttemodtagende)  

 hovedaktionærer.
Alle, der i det forudgående kalenderår som led i deres  

 virksomhed har ydet et vederlag i form af, at der er stillet en fri bil, en  

 fri sommerbolig, en fri lystbåd eller en fri helårsbolig til  

 rådighed for en ansat hovedaktionær m.fl., skal indberette  

 værdien heraf.
Endvidere skal udbytte af denne karakter, der er  

 udloddet til en hovedaktionær, jf. skattekontrollovens § 7 C,  

 indberettes.
Indberetningspligten finder anvendelse, uanset modtageren yder fuldt  

 vederlag herfor.
Indberetningen skal indeholde oplysninger om identiteten af  

 modtageren, vederlagets art og værdien af årets samlede vederlag  

 af den type til den pågældende.
8. Ikrafttrædelse og overgangsregel Lovændringerne er trådt i kraft den 3. juni 2000.
 Ændringerne i lov om en arbejdsmarkedsfond, ATP-loven,  

 ejendomsavancebeskatningslovens § 4, stk. 3, og § 5,  

 stk. 2, ejendomsværdiskatteloven, kildeskatteloven,  

 personskatteloven og ligningsloven har først virkning fra og med  

 indkomståret 2001.
Ligningslovens § 16 A, stk. 10, har virkning for udlodninger,  

 der foretages i indkomståret 2001 eller senere.
Det er  

 udlodningstidspunktet og ikke tidspunktet for vedtagelsen af udbyttet  

 på generalforsamlingen, der er afgørende for, om udbyttet  

 behandles efter de nye regler.
 Det betyder, at stilles en sommerbolig, en lystbåd eller en  

 helårsbolig til rådighed som personalegode for en ansat  

 hovedaktionær m.fl. eller tildeles en hovedaktionær et af goderne  

 i form af udbytte i indkomståret 2001, sker beskatningen efter de  

 ændrede regler.
 Ændringerne i skattekontrolloven om indberetningspligten og  

 ændringerne i vurderingsloven om boligfordeling for selskabsejede  

 blandet benyttede ejendomme har virkning fra 1. januar 2001.
 Ændringerne i ejendomsavancebeskatningslovens § 7, stk. 2,  

 har virkning fra 1. januar 2000.
8.1. Overgangsregel for fri bil Personer, der råder privat over en firmabil, som allerede er  

 anskaffet af arbejdsgiveren før lovforslagets fremsættelse den  

 29. marts 2000, kan dog vælge mellem at anvende enten de gamle regler  

 eller de nye regler til og med indkomståret 2002. Overgangsreglen  

 finder ikke anvendelse i tilfælde, hvor en firmabil er ydet som udbytte  

 til en hovedaktionær.
Overgangsreglen indebærer, at personer, som råder over biler,  

 som ved endelig bindende aftale om køb, leje mv. er anskaffet af  

 arbejdsgiveren mv. før den 29. marts 2000, kan vælge at blive  

 beskattet efter de gamle regler i 2 år efter de nye reglers  

 ikrafttrædelse.
Det er aftaletidspunktet og ikke leveringstidspunktet,  

 der er afgørende for, om de nye regler finder anvendelse.
Er der indgået en leasingaftale om en bestemt firmabil mellem en  

 arbejdsgiver og et leasingfirma før den 29. marts 2000, vil en  

 forlængelse af leasingaftalen om denne bil efter dette tidspunkt  

 indebære, at der er tale om en ny aftale, hvis leasingkontrakten ikke  

 indeholder vilkår om forlængelse af leasingaftalen.
Dette  

 indebærer, at de nye procentsatser finder anvendelse ved  

 forlængelsen af leasingaftalen.
 Indeholder leasingkontrakten derimod vilkår om forlængelse af  

 leasingkontrakten, anses en forlængelse af leasingaftalen ikke for en  

 ny aftale, hvis leasingaftalen om den pågældende firmabil  

 fortsætter på forudaftalte eller uændrede vilkår.
